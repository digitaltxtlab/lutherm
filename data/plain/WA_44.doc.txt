Zum Hauptinhalt springen

	

	

	

	

	

	

	

	

Volltext

Schriften, 44. Band, Genesisvorlesung (cap. 31 –50) 1543/45

Neue Suche | Erweiterte Suche | Kontext im Band | Permanente URL für
diese Text

Kritischen Apparat anzeigen 

Schriften, 44. Band, Genesisvorlesung (cap. 31 –50) 1543/45 

Bibliographische Angaben

Bibliographische Angaben der elektronischen Ausgabe

Schriften, 44. Band, Genesisvorlesung (cap. 31 –50) 1543/45

Cambridge 2000 

Chadwyck-Healey 

Luthers Werke Full-Text Database 

Copyright © 2000 –2001 ProQuest Information and Learning Company. Do
not export or print from this database without checking the Copyright
Conditions to see what is permitted. 

Bibliographische Angaben der Originalausgabe

Luther, Martin 1483 –1546 

Drescher, Karl 

D. Martin Luthers Werke. Kritische Gesamtausgabe. Schriften. 44. Band

Weimar 

Hermann Böhlaus Nachfolger 1915 

xxxvii, 826 p.

Die Originalausgabe der Werke von D. Martin Luther (Weimarer Ausgabe)
wird seit 1883 veröffentlicht und unterliegt dem Copyright © des
Verlages Hermann Böhlaus Nachfolger Weimar GmbH & Co. / The first
edition of the works of Dr. Martin Luther (Weimar Edition) has been in
publication since 1883 and is the copyright © of Verlag Hermann
Bölhaus Nachfolger Weimar GmbH & Co. 

[Seite i]

Einleitendes Material

[Titelseite]

D. Martin Luthers 

Werke 

Kritische Gesamtausgabe 

44. Band

Weimar Hermann Böhlaus Nachfolger 1915

[Seite iii]

Schriften, 44. Band, Genesisvorlesung (cap. 31 –50) 1543/45

Karl Drescher

Vorwort.

1915

[Seite iii] 

Mit diesem Bande schließt nun die lange Genesisvorlesung, deren
Veröffentlichung mit Bd. 42 begonnen hat, ab. Auch dieser Band ist von
Pfarrer Lic. O. Reichert allein bearbeitet, von ihm rührt auch die
Einleitung in das Ganze her. Die verschiedenen Vorreden sind, um einen
besseren Überblick zu ermöglichen, vollständig abgedruckt. Die
sprachlichen Erklärungen und Erläuterungen usw. hat wiederum Professor
O. Brenner geliefert; im übrigen bietet auch dieser Band zu besonderen
Bemerkungen keinen Anlaß.

Jm Begriffe, den Band abzuschließen, trifft uns die schmerzliche Kunde
vom Heimgange unseres D. Gustav Koffmane, Superintendenten in Koischwitz
bei Liegnitz, und so fügt es ein eigenes Schicksal, daß ihm gerade
hier bei der großen Vorlesung über die Genesis, die er selbst einst zu
bearbeiten begonnen, und die er dann jüngeren Händen anvertraut hatte,
unsere tiefempfundenen Worte des Abschieds gewidmet werden. Von den
ersten Anfängen unsrer Lutherausgabe war Koffmane bei ihr tätig
gewesen. Mit innigster Freude sah er sie wachsen, unermüdlich und
selbstlos in ihrem Dienste hat er sie geliebt wie nur irgend Einer. Und
wenn zunehmende Kränklichkeit, Überbürdung mit Verwaltungsarbeit oder
Ängstlichkeit des Alters ihn nötigten, manches anderen Händen
anzuvertrauen, sein Jnteresse 

[Seite iv]

erlosch nie, stets war er bereit zum Geben, und oft, wenn das Wissen
anderer versagte, war er immer noch imstande, aus der überreichen
Fülle seines außerordentlichen Einzelwissens neue Winke zu geben, die
zum Ziele führten. Er war ein Pfadfinder, Anreger, Problemseher; es war
die Tragik seines Lebens, daß äußere Umstände ihn hinderten, alles,
was er sah und erkannte, auch selbst der Öffentlichkeit als reife
Frucht darzubieten. Und so beschied er sich und blieb der
uneigennützige Diener der Lutherausgabe; und was er uns war, können
nur diejenigen voll ermessen, denen es vergönnt war, mit ihm zu
arbeiten. Und in dem Maße, in dem Wir von der Lutherausgabe ihn
erkannten, danken wir ihm, auch übers Grab hinaus, und das Andenken an
den “Vater Koffmane” — der Ehrentitel, den er im Kreise seiner
jüngeren Freunde und Schüler sich erworben hatte — wird nicht
verlöschen.

Bayreuth, unter den Waffen, 

Ostern 1915. 

Professor D. Dr. Karl Drescher.

[Seite v]

Schriften, 44. Band, Genesisvorlesung (cap. 31 –50) 1543/45

Karl Drescher

Jnhalt.

1915

[Seite v] 

Seite

	

Vorwort. Von Karl Drescher	III

	

Einleitung. Von O. Reichert	VII

	

                  Vorrede des Vitus Theodorus	XIV

	

                  Vorrede des Michael Rotingus	XXI

	

                  Vorrede des Philippus Melanchthon	XXIV

	

                  Vorrede des Hieronymus Besoldus Noribergensis	XXX

	

Text der Genesisvorlesung (Fortsetzung und Schluß), herausgegeben von
O. Reichert	1

	

Nachtrag	826

	

[Seite vii]

Haupttext

Schriften, 44. Band, Genesisvorlesung (cap. 31 –50) 1543/45

Karl Drescher

Einleitung.

1915

[Seite vii] 

I.

�

� ‘Wir haben in Mose viel Prophezei von Christo, die wir daraus
ziehen und nehmen sollen, auf daß wir unseren Glauben darauf wissen zu
gründen. Der Lehrer Mose gibt Zeugnis von Christo und soll auch um
dieser Ursach willen fleißig gelesen werden.4� Das ist das
tröstlichste und lieblichste in Mose, daß er schöne Sprüche von dem
Herrn Christo setzt, daß er sei unser Heiland.’5� ‘Darum ist das
1. Buch Mose fast das edelste Buch des Alten Testaments, weil es außer 

[Seite viii]

�

Daraus begreift sich denn, daß die Beschäftigung Luthers mit dem
ersten Buche Mose in Kanzel- und Kathederauslegung so weit zurückgeht
und erst kurze Zeit vor seinem Tode aufhört. Bald nach dem Durchbruch
seiner reformatorischen Gedanken predigt er fortlaufend über das 1.
Buch Mose; Ende 1519 bis zur Abreise nach Worms; und nach der Rückkehr
vom 22. März 1523 bis 18. September 1524.2� Und zwischen dem 3. Juni
1535 und dem 17. November 1545 widmet er dem Buche seine zeitlich und
inhaltlich ausgedehnteste und letzte exegetische Arbeit auf dem
Universitätskatheder.3�

�, wie nicht zumindest durch zunehmende persönliche Kränklichkeit,
immer wieder auf das alte Lieblingsgebiet zurückkommt.

Die Tendenz, unter die er von Anfang an seine Behandlung der biblischen
Urgeschichte stellt, ergibt von selbst die Art und Weise der Behandlung
des Stoffs durch den Reformator.

Exegese nach modernem Verständnis, d. h. sprachlich-wissenschaftliche,
historisch-objektive Ermittlung des Sinnes der Einzelstelle und
Eingliederung der Einzelstelle in den Zusammenhang des Kontextes, das
ist die Vorlesung Luthers nicht. Der Unfähigkeit jener Zeit zu wirklich
geschichtlicher Auffassung der Bibel ist auch Luther so stark
unterworfen, daß die wissenschaftliche Ausbeute dieser großen Arbeit
nicht größer ist, wie die seiner anderen exegetischen Untersuchungen.
Zwar finden sich durch das ganze Werk hin allenthalben Spuren, daß
Luther Exeget sein will: er geht durchaus auf den hebräischen Urtext,
er versucht, freilich meist nicht glücklich, weil in naiv
volksetymologischer Weise, eine Deutung der Namen und hebräischen
Worte, er wagt allerlei mehr oder weniger verwegene Textkonjekturen, er
kritisiert die Lesarten der Vulgata, er setzt sich mit
Leidenschaftlichkeit mit älteren oder zeitgenössischen Auslegern
auseinander, er polemisiert gegen die Auffassungen der Kirchenväter, er
harmonisiert mit Kühnheit die entlegensten Zusammenhänge, er streift,
häufig genug intuitiv Richtiges treffend, die Probleme der Jntegrität
und Authentie biblischer Bücher und Stellen, aber bei diesem allen ist
nicht sein Herz zu spüuren. Seine hebräischen Kenntnisse sind gewiß
nicht verächtlich, wenn er 

[Seite ix]

selbst auch nicht selten das Gegenteil behauptet; dennoch läßt er sich
bei Feststellung des Wortsinnes fast regelmäßig von dem
mittelalterlichen Exegeten Nikolaus von Lyra1� leiten; aus diesem
nimmt er auch die Kenntnisse alter jüdischer Erklärungen, der
Rabbinen; daneben bleiben neuere Grammatiker wie Sebastian Münster2�
(1489 –1552) und Sanctes Pagninus3� nicht unerwähnt. Trotzdem: das
Grammatisch-Philologische gilt ihm nicht mehr wie Arabesken, die, wenn
auch manchmal nicht ganz unnötig, zuweilen sogar nützlich und
unentbehrlich, gleicwohl gar zu leicht den Blick an der Hauptsache
vorbeigleiten lassen und das Wesentliche verschleiern. Dieses
Wesentliche beschäftigt ihn darum im ausgedehntesten Maße, d. h. er
geht völlig mit seinem Streben bei der Erklärung der Genesis darin
auf, zu zeigen, wie das Neue Testament, der volle Gehalt christlicher
Wahrheit, überall bereits im Alten Testament verborgen liegt. So wie er
die Psalmen einfach christlich umdeutet, so sind ihm auch die Gestalten
der alttestamentlichen Urgeschichte schlechthin und ohne Einschränkung
Träger neutestamentlicher Offenbarung, Zeugen für seine
reformatorisch-evangelische Glaubenserkenntnis.

Damit büßt aber schließlich der Genesiskommentar seinen eigentlichen
Kommentarcharakter für uns ein. Die Stärke des gewaltigen
Glaubenszeugnisses, das Luther hier in breiter und tiefer
Ausführlichkeit in Anlehnung an die Kapitel der Genesis ablegt, wird in
Ansehung des Zweckes und Ortes der Arbeit als akademischer Vorlesung zur
Schwäche des Kommentars. Die einzelnen Verse sind nach fast
beinläufiger, meist kurz gehaltener Sach- und Wortdeutung nur noch
Sprungbrett für ausgesponnene Exkurse dogmatischer, praktisch-ethischer
Art. Die homiletischen Gesichtspunkte überschatten den
Vorlesungscharakter, und in Ausführungen, die durchaus wie Predigt,
Sermon, ja bisweilen wie Tischrede anmuten, ergießt sich in
unerschöpflicher Fülle und nie ermüdender Ursprünglichkeit der Strom
der nur noch lose mit dem eigentlichen Text in Verbindung stehenden
religiösen Gedanken Luthers. Es ist deshalb ganz selbstverständlich,
daß hier wie sonst bei dem predigenden Luther ein ganzer Reichtum von
oft neuen Sprichwörtern, sprichwörtlichen Redensarten, Sentenzen und
Lebensweisheiten über die Rede ausgeschüttet wird, daß viele
erbauliche Geschichten, deren Ursprung häufig unnachweisbar bleibt,
eingewoben, daß zeitgeschichtliche Ereignisse, eigene
Mönchserinnerungen und dergleichen in die Abhandlungen eingeflochten
werden.

So wird die große Vorlesung trotz ihrer Ausdehnung nicht so sehr das
Hauptwerk für die Erkenntnis exegetischen Könnens des Reformators —
das sind z. B. die Bibelprotokolle 1531 –1541, Unsre Ausg. Bibel 3/4,
in viel stärkerem Grade und in viel reinerer Gestalt —, als vielmehr
eine einzigartige Fundgrube der spezifisch evangelischen, zentralen
Theologie d. i. Christologie, überhaupt der praktischreligiösen
Lebensweisheit Luthers.

[Seite x]

II.

Die Datierung der einzelnen Vorlesungen ist bei der langen Dauer der
Vorlesung und bei den vielen ausgedehnten Vorlesungspausen
außerordentlich schwierig. Mit Ausnahme des Anfangs- und Endtermins und
einiger anderer, die entweder im Urdruck angemerkt oder aus Briefstellen
sicher zu erschließen sind, kommen wir über Ungefährbestimmungen
nicht hinaus und bleiben fast überall auf dem weiten Feld der
Vermutung. Von welcher unbestimmten Art die Anhaltspunkte für etwaige
Datierung sind, mögen folgende Beispiele zeigen:

Jn Cap. IV heißt es: Pontifex hodie et Episcopi multa loquuntur et
consultant de pace et concordia Ecclesiae. Das mag auf die Bemühungen
des Papstes Paul III. bezogen werden.

Oder Cap. XIII: Nostris temporibus in Moravis natum est stolidum hominum
genus Sabbatharii, qui Iudaeorum exemplum Sabbathum servandum contendunt
&c.. Diese Vorlesung mag also in das Jahr fallen, in dem Luther den
‘Brief wider die Sabbather’ schrieb (1538).

Oder Cap. XIX: Hoc anno in agro Neapolitano bona terrae pars apud
Puteolos terraemotu et aquis effusis periit.

Oder Cap. XXIV: Sicut iam oramus pro Philippo, qui abest a nobis et
Vimariae graviter decumbit, ut restituat ei Deus vires et valetudinem
&c.. Jn dieser Zeit schreibt Luther an Melanchthon (vgl. de Wette 5,
318; Enders 13, 119): Ego vobis absentibus iterum meum Moisen flagello,
et ipse me vicissim flagellat, praesertim in Iacob et Esau: ita
exercemur, donec redeatis et receptui canam.

Oder Cap. XXX: Id quod nobis nuper pene usu venisset in tumultu inter
duces Saxoniae orto ad oppidum Wurtzen.

Oder Cap. XXX: Ego ipse iam sexagenarius &c..

Oder Cap. XXXIX: Sicut Eccius nuper dignum factis et dictis exitum
invenit cum sine agnitione et invocatione Dei mente mota miserabiliter
periit.

So treten von Cap. XXV an Türke und Papst scharf gegeißelt als
Antichristen des öfteren auf; so wird erwähnt: Ita nuper in Hispanis
decumbente regina; so stößt man auf häufige Beziehung zu
‘Supputatio annorum’1� oder findet die ‘Aliquot nomina’
offenbar benützt usf.2� Aber zu genauen Zeitbestimmungen reichen
diese Notizen eben nicht hin. Was sich über diese zur Chronologie der
Arbeit kaum brauchbaren Bemerkungen hinaus mit einiger Gewißheit
ermitteln läßt, hat D. Koffmane in der Einleitung zum I. Bande unserer
Vorlesung (vgl. Unsre Ausg. Bd. 42, VIIf.) kritisch zusammengestellt und
danach den zeitlichen Verlauf der Vorlesung einigermaßen ermittelt.

III.

Ebenso ist die Geschichte der Herausgabe unserer Vorlesung bereits von
D. Koffmanne (Unsre Ausg. Bd. 42, X) im wesentlichen geschildert. Luther
konnte sich anfänglich nicht zur Herausgabe des Werkes entschließen:
Non quod falsa me dixisse mihi conscius sim; unum hoc spectavi, ut,
quantum possem, vitarem 

[Seite xi]

� Endlich gab er dem Drängen der Freunde nach. Rörer, der in
Wittenberg über den Druck wachen sollte, mag gemahnt haben; denn an
Veit Dietrich schreibt Luther am 7. November 15432�: Voluit M. Rorer,
cuius est in me satis magnum et multum imperii, ut has ad te scriberem,
quamvis, ut sim seditiosus adversus talem meum imperatorem, forte
contemsissem eius imperium, nisi rhetoricus mihi persuasisset, te esse
adhortandum in Genesi mea, ut coepisti, ad pergendum. Und Melanchthon
schreibt an Luther3�: Quare prorsus tibi hortator sum, ut
ὑπομνήματα in primum librum Moyses pertexas, praesertim cum
restat pars multo iucundior et dulcior superiore. Scio multos prudentes
ubique delectari lectione talium enarrationum.4�

So erschien denn mit Luthers Zustimmung in vier Abteilungen nach und
nach (1544; 1550; 1552; 1554), erst von Veit Dietrich besorgt und
geleitet und nach dessen Tode5� unter der Führung von Hieronymus
Besold, das ganze Werk.

Jn der Handschrift chart. B. 190 der Herzoglichen Bibliothek zu Gotha
finden sich vier Briefe an Georg Rörer (von Veit Dietrich, Justus
Menius und Hieronymus Besold), die für die Geschichte des Druckes der
Genesisvorlesung von großer Bedeutung sind. Herausgegeben hat sie P.
Flemming in den ‘Beiträgen zur bayrischen Kirchengeschichte’ 1912;
Bd. XIX, S. 27 –37: ‘Zum Briefwechsel Georg Rörers’. Danach hat
Veit Dietrich, der Herausgeber des ersten Bandes unserer Vorlesung, auch
die Vorbereitungen füe Bd. II bis Cap. XXII getroffen [Vitus historiam
Abrahae ad initium XXII. capitis deduxit; Flemming a. a. O. S. 32]. Nach
seinem Tode hat Hieronymus Baumgärtner dem verwaisten und so sehr
begehrten Werke in Hieronymus Besold, Osianders Schwiegersohn, der
selbst den letzten Teil von Luthers Vorlesung noch gehört hatte [vgl.
Kawerau, Beiträge zur bayrischen Kirchengeschichte XVIII, 38 f.] einen
neuen Bearbeiter zu geben verstanden. Besold hatte nur noch drei Kapitel
hinzuzufügen, um zunächst einmal den zweiten Band abzuschließen. Die
Familie Dietrichs bezog also mit Recht, dank den Verhandlungen Besolds
mit den Buchhändlern, das Honorar auch für Band II.

[Seite xii]

Besold hat als Herausgeber der letzten drei Bände der Vorlesung zu
gelten. Der Professor am Engydiengymnasium zu Nürnberg und Schwager
Dietrichs, Michael Roting [1494 –1588; vgl. Strobel, Miscell. lit.
Jnh. I, 166], hat ihn nur unterstützt und dann als der Ältere und
Angesehenere die Vorrede zu Teil II geschrieben. Eigentlich hatte
Melanchthon diese Vorrede schreiben sollen [vgl. Corp. Ref. VII, 515;
17. Dezember 1549]; er fand aber keine Zeit dazu, sie zu vollenden [vgl.
Corp. Ref. VII, 547. 588; 15. Februar und 1. Mai 1550]; so mußte
Roting, da die Drucker, Johann Montanus und Ulrich Neuber in Nürnberg,
zum Abschluß drängten, ein paar Worte dem Bande voranschicken.

Melanchthon schrieb aber später dem III. Bande eine ausführlichere
Vorrede [vgl. Corp. Ref. VII. 918; 25. Januar 1552].

Am 16. April 1550 kann Besold an Rörer ein Exemplar des II. Bandes der
Genesis endlich übersenden: Prodiit tandem pars altera narrationum in
Genesin ex commentariis aut praelectionibus D. Lutheri tuo ut Viti
nostri beneficio. Nos enim postremam tantum particulam adiecimus trium
capitum descriptionem, cuius quidem oratio minus splendida videbitur,
proxima tamen, ut spero, αὐτογράφῳ tuo et usitatae dictioni
Lutheri, quod ipse coniicies, si quando cum tuis conferes, quae ad
proximum mercatum Lipsicum remittam. Typographus mittit tibi exemplum
per nuncium; viduae cessit pretium editionis totum. Volui enim hac parte
non tam communibus studiis pietatis quam ipsi et parvulis consulere.
Quae restant, maturari ad editionem omnes vehementer expetunt, nec
deerunt ea in re studia Rotingi et mea. Tamen si quid in postrema parte
desiderabis huius editionis, libere admonebis, ut deinceps rectius fiant
omnia. Nihil equidem immutatum aut additum est et magno studio et iussu
Rotingi simplicitatem verborum, quae in αὐτογράφῳ extant,
secuti sumus [vgl. Flemming a. a. O. S. 33].

Die Bibliographie bietet auch bereits die Einleitung zum ersten
Bande.1� Die Vorreden der einzelnen Herausgeber (Vitus Theodorus;
Michael Rotingus; Philippus Melanchthon; Hieronymus Besoldus
Noribergensis) bringen doch noch so viel Stoff zur Geschichte der
Herausgabe sowie sonstige gedankenreiche Ausführungen, daß wir unten
als Überleitung zum Text die Praefationes nach dem Urdruck abdrucken,
zumal sie in der Textgestalt der Erlanger Ausgabe (Opera Exegetica Tom.
I –XI) unterdrückt worden sind.

Wieweit und ob durch die Redaktoren eine Überarbeitung stattgefunden
hat, läßt sich auch nur vermuten, wenn nicht eine der beiden
Hauptnachschriften, auf denen die Ausgabe fußt, die Caspar Crucigers
und die Georg Rörers, noch irgendwo auftaucht; zurzeit ist die
handschriftliche Überlieferung der Vorlesung, obwohl doch sehr viele
Nachschriften aus zehnjähriger Vorlesungsdauer vorhanden gewesen sein
müssen, äußerst kümmerlich. Außer den in Unsrer Ausg. Bd. 42, IX f.
und S. 1 –137 beschriebenen und abgedruckten urschriftlichen
Präparationen und Dispositionen Luthers (Jena Bos. o. 17 C Bl. 1a
–9a) ist nichts auffindbar gewesen. Sogar eine Teilnachschrift der
Vorlesung, von der D. Kawerau mündlich Mitteilung machte als auf der
Universitätsbibliothek Greifswald vorhanden, hat sich nicht mehr
ermitteln lassen.

[Seite xiii]

Hin und her erkennt man die glättende Arbeit der Herausgeber ohne
Schwierigkeit; bisweilen scheinen auch, wenn man nicht, was
unwahrscheinlich ist, annehmen mag, daß Luther im Druck noch einzelnes
nachgetragen habe, die Redaktoren Zusätze gemacht zu haben, die aus dem
zeitlichen Rahmen des Zusammenhangs der Vorlesung herausfallen.

Dahin gehört z. B. die Erwähnung des Antonius Anglus bereits in Cap.
IV: Non tacet sanguis nostri Antonii Angli, ab Anglis suis crudeliter et
indicta causa interfecti. Dieser Antonius ist Robert Barnes, der unter
dem Namen Antonius von Wittenberg am 30. Juli 1540 unter Heinrich VIII.
von England hingerichtet wurde.1� Oder: Anfang Juni 1540 wollte Luther
mit Cap. XXIV seine Vorlesungen überhaupt beenden (vgl. Kroker,
Tischreden 102: postea volo esse miles emeritus, nam non amplius loqui
possum); dennoch heißt es bereits in Cap. IX2�: Sicut nostro tempore
inusitata genera morborum et calamitatum vulgata sunt, Ut sudor anglicus
Locustae populantes late agros, anno 42. per Poloniam et Silesiam und
Sicut fuit ingens siccitas anno 1540, Et sequentibus duobus annis fere
continuae pluviae.3� Sonst aber sind die Nähte der redaktionellen
Arbeit im großen und ganzen unerkennbar. Der Fluß des Vortrags ist
eben und ausgeglichen, und zweifellos vermitteln uns die Herausgeber bis
auf unwesentliche Kleinigkeiten4� das Original der cygnea cantio
(Melanchthon), mit der Luther vom Katheder seiner akademischen
Tätigkeit Abschied nahm.

[Seite xiv]

Schriften, 44. Band, Genesisvorlesung (cap. 31 –50) 1543/45

Karl Drescher

Vorrede zu Teil I der Vorlesung. 

[Unsre Ausg. Bd. 42 S. 3 bis 428.]

1915

[Seite xiv] 

Illustrissimo Principi ac Domino, D. Iohanni Ernesto Duci Saxoniae,
Landgravio Turingiae, Marchioni Misniae, Vitus Theodorus Salutem Dicit.

Condita sunt haec pulcherrima mundi corpora, coelum, sidera, elementa,
plantae, animantia, et mira arte distributa, ut Deum aeternum opificem
agnosceremus, et intelligeremus ab ipso nobis vitae legem insitam esse,
cuius officiis coli velit. Haec lux fulsisset in hominum mentibus, sine
dubitatione, sine erroribus, si natura hominum non accersivisset sibi
contumacia sua tristissimas tenebras et alias horrendas calamitates.

Quanta enim sit animorum caligo in hac naturae imbecillitate, de Dei
natura et voluntate, de providentia, de rerum gubernatione, dubitationes
infixae singulorum mentibus ostendunt, de quibus vere et sapienter Plato
inquit, Convinci animos legibus motuum coelestium et aliis testimoniis,
ut hunc mundum ab aeterna mente opifice conditum esse fateri cogamur.
Sed tamen eandem sententiam tanquam procellis obrui, cum rerum humanarum
confusiones intuemur, cum negligi nos ac deseri in magnis aerumnis
videmus.

Ex his dubitationibus Philosophorum furores extiterunt, quorum alii, ut
Epicurei, prorsus negarunt esse Deum, alii, ut Aristoteles et Stoici,
etsi senserunt esse Deum mentem aeternam, tamen ut Poetae finxerunt,
Saturnum a Iove captum, ita isti Deum alligant secundis causis, nec
actionem ei ullam tribuunt, nisi ut fert concursus usitatus secundarum
causarum. Hoc delirio fascinatae mentes, nec petere, nec expectare bona
a Deo possunt, Siquidem eventus necessario proximis causis naturalibus
respondent. Haec cum illi disputarent, non tantum suas opiniones, sed
communes generis humani errores erutos protulerunt. Maxima pars hominum
defigit oculos in causas secundas, nec Gubernatorem aspicere audet, nec
expectare secundarum causarum, seu repressionem, seu [1. Kön. 18, 41
ff.; 1. Kön. 19, 10 ff.] moderationem, ut Elias in summo aestu pluviam
petivit, Esaiae preces hostilem exercitum depulerunt.

Cum igitur in natura hominum post primorum Parentum lapsum, caligo
secuta sit, rursus Deus ex illa sua arcana sede prodiit, ac se clara
voce et novis testimoniis statim patefecit, ne genus humanum frustra, et
tantum ad interitum conditum esset. Magnum beneficium Dei est, rerum
creatio, Sed multo maius est, quod se generi humano certis testimoniis
inde usque ab initio patefecit, clara 

[Seite xv]

voce tradidit promissionem aeternae salutis, concionatus est de iudicio,
in quo post hanc vitam discernentur pii ab impiis, Legem quanquam
naturae notam, tamen sua voce instauravit, monstravit cultus veros,
Addidit signa non vulgaria, sed quae fieri, nisi ab immensa Potentia,
non possunt. Revocavit mortuos in vitam, motus inhibuit coeli et solis
cursum, reflexit etiam solis cursum, ut refutaret humanum delirium, quod
Deum ad secundas causas, tanquam ad Homericam catenam suspendit.

Postremo, ipse Dei filius humanam naturam assumpsit, palam nobiscum
versatus est, docuit, factus est victima, et superata morte, revixit, ac
resuscitatus rursus, ut in familiari consuetudine multis, et magnae
auditorum frequentiae concionatus est. Etsi autem haec humanis iudiciis
propter magnitudinem rerum commenticia videntur, tamen certis
testimoniis et miraculis confirmata et obsignata sunt, ut tam certa
sint, quam certo meridies est, cum sol ad medium coeli pervenit.

Ad haec beneficia accessit hoc, quod Deus statim ab initio historiam
generis humani, ac testimonia, quibus se patefecit, literis mandari, et
duraturis monumentis propagari voluit, Nec vult agnosci, nisi per haec
testimonia, nec ullum coetum ignarum horum Librorum ducit Ecclesiam suam
esse, Nec invocationem probat eorum, qui non hunc ipsum Deum compellant,
qui se in his suis testimoniis patefecit.

Invocant Mahometistae Deum, universae naturae Conditorem, Sed eius
Filium, ac doctrinam aversantur, Negant hunc esse Deum, qui hanc
doctrinam [Matth. 17, 5] approbat. Filium vero, in quo maxime Deus se
patefecit, et de quo dixit: ‘Hic est Filius meus dilectus, hunc
audite’, horribili furore conspuunt.

ite cogitatam esse, Sed de voluntate, et dubitat Plato ipse, et
relinquit in dubitatione alios χειμαζομένους ἐν
λόγῳ, ut ipsius utar verbis. Nec Plato, nec Mahometes novit, an
recipiat ac exaudiat Deus indignos, et cur recipiat.

Sed Platoni quaerendum erat, non solum, quomodo Deus in creatione rerum
se patefecerit, quae vestigia naturae impresserit, sed etiam, Utrum vox
aliqua certis testimoniis edita, et quomodo propagata fuerit. Haec cum
in Aegypto Mathematicos audiret, facile ex vicinis Iudaeis discere
poterat. Sed et vocem et Ecclesiam Dei maxima pars hominum semper
aspernatur.

Quorsum autem hoc tam procul repetitum Exordium pertinet? huc videlicet,
ut sciamus nusquam esse veram Dei Ecclesiam, nisi apud eos, qui Libros
Propheticos et Apostolicos amplectuntur, Nusquam recte Deum invocari,
nisi ubi doctrina horum Librorum lucet. Qua in re etiam hoc singulare
Dei beneficium considerandum est, quod Deus et contexi voluit, integram
seriem omnium temporum, et sua cura hos Libros servavit, Imo ad horum
Librorum conservationem Politia Mosaica constituta est, quae quid fuit
nisi Schola et Bibliotheca horum Librorum?

Fons est autem primus Liber Moisi, cui Titulus est Genesis, quem
fortassis derident homines prophani, nec differre putant a Timeo
Platonis, in quo 

[Seite xvi]

etiam extructio mundi describitur. Sed pius Lector, scit ingens esse
discrimen prophanarum descriptionum, et huius traditae divinitus. Non
tantum de corporum iniciis et natura hic dicitur, Sed Deus describitur.
Deinde initia Ecclesiae, propter quam caetera condita sunt, recitantur,
quae sciri necesse est, ut sciamus, unde sit Ecclesiae doctrina, et
quomodo propagata sit.

Ethnicae superstitiones irrepserunt in hominum conventicula sine certis
autoribus, postea per fanaticos homines variis occasionibus cumulatae
sunt. At hic discimus Ecclesiae doctrinam Dei voce primis Parentibus
traditam esse, et deinde perpetua serie propagatam, Nec sine
testimoniis. Enoch raptus in coelum, Nohe vere praedicens Diluvium, et
postea servatus in Diluvio. Abraham, Isaac, Iacob, Ioseph, cum multa
signa sint, eos Sacerdotes ac Doctores divinitus vocatos fuisse, testes
sunt certissimi, hanc doctrinam, quam amplectuntur ac spargunt, divinam
esse.

Obiicit Symmachus Christianis, consentaneum esse, vetustissimam
Doctrinam veriorem esse, Apostolicam vero recens commentum esse inquit.
Longe errat Symmachus, ac manifeste convinci potest, primam esse omnium
Ecclesiae Doctrinam. Id hic ostenditur, cum et Doctrina a Deo tradita
recitatur, et narratur gentium propagatio, quae a prima Doctrinae
puritate discesserunt, et novas de Deo opiniones ac Idola excogitarunt.
Ergo hinc Ecclesiae inicia, et propagationis testimonia sumantur, imo et
dogmata conferantur.

Nihil norunt Philosophi de causa Peccati, de causa Mortis, et ingentium
calamitatum generis humani, nihil de restitutione ac vita aeterna.
Toties quaerunt, unde tantum sit miseriarum in tam praestanti natura
generis humani? Toties exclamant deplorantes tam acres et ardentes
impetus ad vicia, Vident languidas esse virtutes et facile evanescentes,
Ut in Pausania, qui fuit Dux contra Mardonium, et Alexandro, Imo in
Themistocle, et aliis multis. Aristoteles quaerit, ut aliorum
animantium, ita humanae mortis causam in materia, eoque privationem
inter principia rerum naturalium recenset, ut assiduos lapsus materiae
ruentis ad alias formas quoquo modo indicet.

At hic Liber, longe aliam causam, et mortis humanae, et viciorum
ostendit, aversionem, videlicet a Deo in natura humana quae excussa Iuce
et agnitione Dei et vita, accersivit sibi confusionem virium, Diaboli
tyrannidem et Mortem. Horum malorum magnitudo et atrocitas, conspecta
est primis Parentibus in paricidio Cain et aliis horrendis sceleribus,
quae viderunt in illo primo flore humani generis, qui naturae puritate
et praestantia antecelluit.

Deinde in propagatione et instauratione Ecclesiae, proponitur illustris
imago, in qua apparet Ecclesiam non esse regnum aut politiam mundanam,
septam armatis praesidiis, Sed coetus dispersos, non tamen obscuros, sed
circumferentes vocem divinam, et in congressibus publicis ac honestis,
ut in Scholis, impercientes eam Regibus, Principibus, Civitatibus, et
multos passim ad veram invocationem Dei pertrahentes, etiamsi interim
riderentur, exploderentur, pellerentur a Tyrannis, et a maxima parte
hominum,

Melchizedeck, quem veteres scripserunt esse Sem, filium Nohae,
sapientia, iusticia, aetate antecellens omnibus hominibus eius temporis,
diu hauddubie Sodomis et vicinis locis concionatus est. Nam domicilium
ipsius a Sodomis non plus octo nostris milliaribus abfuit. Coetum igitur
habuit non despiciendum, 

[Seite xvii]

familias Abrahae, Loth et alios multos, Etsi enim exigua est Ecclesia,
tamen semper aliqua est, et non obscura frequentia, Et hae Scholae
divinitus tegebantur. Nam vicinae urbes, quarum praecipua erat potentia,
Sodoma et caeterae immani furore aspernabantur coelestem Doctrinam, et
obstrepentes Concionatores oderant.

Haec igitur Ecclesiae imago diligenter hic consideranda est, ac
praecipue sex loci in his Historiis semper observandi sunt.

Primus est Doctrina Patrum, ut Prophetae et Apostoli ex his fontibus
multa hauserunt, Christi beneficia didicerunt Patres et Prophetae, cum
ex promissione data Abrahae, tum vero ex reliquis Historiae partibus.

Paulus, quam erudite extruit articulum de Iusticia Fidei, ex dicto
Genesis: [1. Mose 15, 6] ‘Credidit Abraham Deo, et imputatum est ei ad
iusticiam’.

David tribuit Christo sacerdotium Melchizedek, discernens videlicet
munus benedicendi, ut ille dulcissimis verbis promittit Abrahae favorem
et auxilium Dei, a sacerdotio Levitico.

Hic locus uberrimus est, ut saepe monet hic Commentarius, et pius Lector
facile animadvertet in ipsa Historia, qui intelligit longe alio consilio
has Historias legendas esse, quam Ethnicas. Ethnicae morum civilium
exempla proponunt, et ostendunt honestorum consiliorum plerunque exitus
placidos esse, Atrocia vero scelera, comitari tragicas calamitates, nec
multo plura docent in summa historiae Ethnicae. At hae Propheticae res
maiores, Doctrinam Dei et testimonia divina de rebus aeternis, et
Ecclesiae gubernationem continent.

Secundo igitur loco, miracula observentur, non ut humanam curiositatem
novitatis admiratione alamus, sed ut testimonia teneamus, quae
ostendunt, quod Doctrinae genus, et quos Doctores Deus adprobaverit.
Mira illa et inusitata facta supra naturam sunt σφραγῖδες
doctrinae. Non enim putemus Deum ludere voluisse, cum praedixit
Diluvium, cum in Diluvio servavit unicam familiam Nohae. Hae tantae res,
et providentiae et doctrinae testimonia erant, quam senex Noha
profitebatur.

Tertio loco, Gubernatio et defensio Ecclesia spectetur, quae etiamsi
videtur negligi a Deo, tamen illustria praesentiae Dei ac providentiae
testimonia continet.

Augustus Imperator, regit Orbem terrarum datis certis legibus, habet
exercitus, quibus Provinciarum curam mandat, habet etiam opes, unde
alere praesidia potest. Haec politica gubernatio, humanis legibus,
consiliis et viribus munita est. Longe dissimilis est Ecclesiae
gubernatio.

Abraham, Isaac, Iacob, ut privati ac hospites vagantur, sine certis
humanis praesidiis, ac voce Dei, et Spiritu sancto colligunt Ecclesiam,
interim vero, etsi ingentibus aerumnis exercentur, tamen divinitus et
defendi se, et liberari experiuntur.

Haeret Iacob, cum iter per fratris inimici sedes, una cum familia
facturus est. Nec res humano consilio extricari posse videtur, Sed noctu
luctatus cum Domino, confirmatur et defenditur.

Talia multa sunt exempla in hoc parvo scripto, quae docent adesse Deum
Ecclesiae, ac iubent nos petere et sperare auxilium et defensionem. Ideo
enim haec scripta et posteris proposita sunt, ut his confirmati
exemplis, sentiamus et nobis sic velle Deum opitulari.

[Seite xviii]

Quartus locus est successionis consideratio. Magnifaciunt humana iudicia
successionem ordinariam, Parentum et locorum decora. Cain, Ismael, Esau,
sibi Regnum in Ecclesia vendicant, quod aetate praecesserint fratres.
Babylonii veriores se de Deo opiniones tenere contendunt, quod ea sit
vetustior Patrum sedes, quod sit arx Imperii, ut nunc Episcopi et
Collegia propter ordinariam successionem, sibi hoc ingens decus sumunt,
quod errare non possint, quod sint domicilia et columnae veritatis.

Haec iudicia refutari in Genesi, monstrat Paulus capite nono ad Romanos,
ubi disserit Ecclesiam propagari non generis aut loci praerogativis, Sed
vocatione et verbo Dei. Familia Iacob est Ecclesia, quia verbi coelestis
doctrinam retinet, Esau non retinet.

Collapsa etiam Ecclesia in Palestina instauratur, excitato Doctore
Abraham, et renovata promissione, ac additis testimoniis, quae Historia
testatur, Ecclesiam Deo curae esse, et subinde ab ipso instaurari, ut
Paulus inquit: Dedit dona, [Eph. 4, 11; 1. Kor. 12, 28] hominibus,
Prophetas, Apostolos, Pastores, Doctores.

Non igitur titulis dignitatum, loco, successione ordinaria moveamur, ut
Ecclesiam esse eum coetum existimemus, qui Euangelio adversatur, et
honestos homines propter confessionem piae doctrinae interficit, ut
faciebat Cain.

Quintus locus est vitae, morum et actionum consideratio. Antea de
doctrina et de Ecclesiae gubernatione diximus, quam qui contemnunt, hos
Libros non magnifaciunt. Quaerunt enim in Historiis varios motus
Civitatum et Regnorum, Ducum exempla, eventus miros bellorum. At hic
legunt Pastorum colloquia pene ut Bucolica, legunt connubia, et rixas
mulierum. Sed erant superbissimi homines, nec intelligunt Ecclesiam hic
depingi, Quae etsi est humilis ac dissimilis Imperiis, tamen, quia in
vita civili degit, versatur in actionibus oeconomicis et politicis pro
occasione et vocatione.

Abraham docebat Hospites suos de Deo, ut ipsi fatentur eum esse Angelum
Dei. Magnum opus est, et unum omnium summum, recte docere de Deo. Idem
gerit bellum, cum res poscit, pellit ingentem Chaldaeorum exercitum
exigua manu, et ostendit veram fortitudinem, divinum motum esse. Idem
Paterfamilias est, ut qui maxime φιλόστοργος, amat coniuges,
sobolem, est et diligens Oeconomus, tuetur fontes suos, curat pecuariam,
in emendo singulari cura praestat iusticiam ac aequalitatem, quam
divinitus sancitam esse in rerum communicatione intelligit. Et hanc
vitam politicam atque oeconomicam refert ad hunc finem praecipuum, ut in
his actionibus luceat confessio. Exercet et in comunibus aerumnis, quae
comitari comunem vitam solent, timorem Dei, fidem, tolerantiam,
invocationem, et mirandas liberationes experitur.

Haec eo literis mandata sunt, ut refutarentur superstitiones. Nam
omnibus aetatibus homines superstitiosi excogitarunt ceremonias et
actiones alienas a civilis vitae consuetudine, quas titulo Religionum
honorifice populo commendarunt. Vetusti sunt errores, leges celibatus,
delectus ciborum, lacerationes corporis, torvitas, ad ostentationem
Religionis simulata. His furoribus consuetudo Patrum politica et
oeconomica, plena exemplorum Fidei, plena honestissimorum officiorum
erga homines, plena φιλοστοργίας opponatur. Nec nullae
tamen ceremoniae fuerunt, sed erant sacrificia, erant certae lectiones,
erant exercitia. Nam doctrinae et literarum possessio praecipue fuit
apud hos viros. Ab ipsis Theologiam, 

[Seite xix]

Historiam, Medicinam accepimus. Multa igitur fuisse domestica exercitia
necesse est, quibus rudior aetas ad virtutem assuefacta est.

Sexto loco, etiam vicia ac lapsus summorum Virorum considerentur, magna
cura cavent, ne ruant contra conscientiam. Sed accidunt nolentibus aut
ignorantibus quaedam offensiones, Loth, in magno animi dolore, cum
largius bibisset, polluitur incesto concubitu.

Sed discrimen consideretur, pii, ut dixi, cavent, ne ruant contra
conscientiam, lapsi vero deplorant infirmitatem generis humani, discunt
quae beneficia propter venturum Liberatorem promissa sint, agnoscunt
Deum per misericordiam propter illum Liberatorem promissa recipere eos,
qui fiducia illa misericordiae promissae ad ipsum redeunt. Consequuntur
igitur veniam et liberantur a peccatis et poenis. Ut Jacob praedicat
Angelum, hoc est, filium Dei, per quem ait se liberatum esse ab omnibus
malis, id est, a peccato et poenis aeternis. At impii, ut Cain,
gigantes, Sodomitae, manifesto contemptu Dei polluentes se variis
sceleribus, ruunt in aeternum exitium. Haec quoque dissimilitudo lapsuum
et poenarum, consideranda est.

Haec breviter hic in vestibulo propter imperitos praefatus sum, ut
moniti cogitent, doctrinam in his brevibus Historiis contineri
amplissimam et copiosissimam de rebus maximis, quam quidem Commentarius
eruditissime evolvet, quem qui legent, subinde ad hos locos, quos
recensui, respiciant, et omnia ad hunc finem referant, ut cogitatione
horum exemplorum, timorem Dei, fidem et invocationem accendant.

Cum autem integra Enarratio vetus in Genesin nulla extet, et hunc Librum
maxime prosit familiarissime notum esse omnibus, gratiam habeo Reverendo
D. Luthero praeceptori nostro, et meo et multorum piorum nomine, quod
hanc Enarrationem instituit, qua non solum de nobis et de posteritate
bene meretur, cum res optimas explicat, sed etiam de illis ipsis summis
viris et Ecclesiae luminibus, de Abraham, Isaac, Iacob, Ioseph, quorum
virtus fit conspectior hac enarratione.

Antea, cum horum nomina populus audiret, nihil eximium ac heroicum
cogitabat, aut non multum eos supra vulgus pastorum collocabat. Nunc
discit in illis agnoscere Dei praesentiam, gratias Deo agere pro eorum
vocatione, pro miranda Ecclesiae gubernatione et instauratione. Ab his
exempla timoris Dei, fidei, confessionis, tolerantiae et aliarum
virtutum petit. In hos tanquam duces et lumina intuetur, horum doctrinam
inquirit ad confirmandam fidem. Denique veneratur tanquam Patres
nostros, hoc est, Doctores invocantium Christum, et intelligit non esse
Patres parricidarum Iudaeorum et aliorum, qui Christum ludibrio habent,
et quotidie crucifigunt.

Profecto aliquis ad pietatem gradus est, nosse doctrinam Abrahae, Isaac,
Iacob, Ioseph, et hos viros magnifacere. Ut autem haec enarratio ad
plures ac ad posteritatem perveniret, cum non vacaret D. Luthero eam
literis mandare, ego exceptum in Schola, summa diligentia et celeritate
amicorum meorum, Caspari Crucigeri, et Georgii Rorarii, collegi, et bona
fide in literas retuli, ac spero, piis Lectoribus meum officium gratum
fore.

Tibi vero, illustrissime Princeps, Iohannes Erneste, hoc utile et
praeclarum monumentum dedico, quod non dubito te pluris facere, quam
ullas marmoreas 

[Seite xx]

aut aureas statuas. Scio enim te Ecclesiae causa velle hunc Librum
extare, quam pio studio et paterno Exemplo amas te foves, et Autorem a
te diligi comperi, Quod ipsum facis exemplo tui Patris, integerrimi
Principis, Ducis Saxoniae, Iohannis Electoris, cuius virtutem merito
praedicamus.

Quanquam enim inferior fuit illis summis nostris Ducibus, quos antea
recensui, Abraham, Isaac, Iacob, Ioseph, tamen annumerare tuum Patrem
illi Aegyptio Pharaoni licet, quem Ioseph de vera agnitione Dei erudiit,
quicque hospicium familiae Iacob tranquillum praebuit, Sic enim et Pater
tuus, Euangelium vero studio discebat, ut Deum coleret, Ecclesias
fovebat et ornabat et simul consilia sua ad communem Germaniae pacem
summa moderatione accommodabat.

Accipias igitur hoc munus ita, ut legens illas miras Historias
gubernationis, periculorum et defensionis Ecclesiae tuum animum etiam
regas et confirmes.

Quod autem Commentarius non prodit integer, eo fit, quia magnus est
colligendi et describendi labor, et nos in his nostris functionibus non
tantum habemus ocii, quantum illi nos habere somniant, qui tantum suos
labores magnifaciunt. Speravi autem, Lectoribus candorem meum gratum
fore, si cito comunicarem partem lucubrationis, praesertim non parvam.
Polliceor vero me brevi reliquam partem additurum esse. Nam ut ille
inquit, vicit iter durum pietas, Ita nobis in Ecclesia, non solum hic
commentandi ac docendi labor sustinendus est, sed etiam multo maiores
difficultates forti et magno animo perferendae sunt.

Nec me deterrent iniqua iudicia, vel istorum, qui nihil scribi volunt,
vel adversariorum, qui hoc genus doctrinae, quod Dei beneficio in
Ecclesiis nostris sonat, vituperant. Vult enim Deus celebrari voce et
literis Ecclesiae suae, ut de [Matth. 21, 16] voce dicitur: ‘Ex ore
infantium et lactentium perfecisti laudem’. De scriptis vero:
Scribentur haec in generatione altera. Vult nos Deus Doctrinam a se
patefactam fideliter et pure tradere Posteris, vult nos ipsos eam
dicendo, disserendo, commentando, scribendo nobis inculcare, ut fiat
familiarissime nota. Et multum haec meditatio et Styli intentio ad
pietatem prodest.

Denique, quae argumenta potius cogitemus ac literis mandemus? Probo
omnium studia in bonis artibus, laudo eos, qui plantas describunt, qui
ornant artes divinitus datas. Sed non magis est hominis philosophari de
plantis, aut anatomia corporis humani, quam de Deo tradita divinitus
certis testimoniis, pie colligere, ut olim Sacerdotes praefari solebant
sacrificiis δεῖ ὅσια πράττειν, καὶ εὔφημα
λέγειν.

Quod vero Adversarii nostrarum Ecclesiarum doctrinae genus reprehendunt,
hos clarissime refutant in hoc ipso Libro, hi certissimi testes,
Abraham, Isaac et Iacob, quos cum habeamus ὁμοψήφους, imo
Doctores et nihil moveamur impiorum calumniis.

Bene vale.

Die Natali Christi, 

Anno M. D. XLIIII.

[Seite xxi]

Schriften, 44. Band, Genesisvorlesung (cap. 31 –50) 1543/45

Karl Drescher

Vorrede zu Teil II der Vorlesung. 

[Unsre Ausg. Bd. 42 S. 429 bis Bd. 43 S. 364.]

1915

[Seite xxi] 

Ecclesiae Catholicae Sanctae, Atque in tota 

sua dispersione vocem Domini nostri Iesu Christi, 

sui pastoris agnoscenti, Gratiam et Pacem.

Dominus noster Iesus Christus, cum iam discipulis Iohannis Baptistae ex
vinculis a carcere ad se missis, de quaestione summa, unde porro
Ecclesia non terrae sed terrarum producenda erat, respondisset, quod
prius nunquam, cum Ioannes in suo munere obeundo libere versaretur,
fecerat, ut tantum virum in regno Dei suis et veris coram Ecclesia
laudibus ornaret, id nunc quasi cum honore Epitaphii facit, ut quem
liberum sua voce et fide commendatum esse permiserat, eum vinctum atque
ex officio Ecclesiastico remotum, ipse per Encomium celeberrimum
Ecclesiae, non huic praesenti solum, verum aeternis postea temporibus
futurae, commendet.

Quod consilium Christi quis non immerito mirari possit, Quid nunc in
huius viri laudes, cum is in Tyranni manibus esset, ac porro ad
Ecclesiae conventum non esset rediturus, tam effusus esse voluerit?

ἐπιδεῖξεις facit, ac qui est spiritus Prophetici et
Apostolici motus incredibilis, Ecclesiam semper integram cum omnibus
suis rebus et temporibus complectitur. Quod quidem sic omnia, quae in
hoc encomio Iohannis recitantur, cum singulari consilio a Christo
constituta esse ostendunt.

Nam ut ipse secum semper Euangelium suum coniungit, quod Ecclesiae Iesum
Christum ostendat, ac praesentem exhibeat, cum ipse postquam resurrexit,
non amplius hic est: ita ministerium Euangelii ex Ioannis exemplo
deducit. Quia [Luk. 1, 17] sicut ipse Angelus ante faciem Domini fuit,
et Helias qui corda patrum ad filios, et filiorum ad patres converteret:
ita hoc ministerium quod Christus Euangelio cum spiritu sancto
attribuit, cum officio perpetuo est: usque dum Christus veniet iudicare
vivos et mortuos, ut sit Angelus ante faciem Domini, qui eius viam
praeparet, cum poenitentiam annunciat converti ad Deum, et digna
paenitentia opera facere iubet.

[Seite xxii]

Quod in prophetia de secundo Helia paulo significantius enunciatum est,
cum eum propheta mittendum dicit propter anathema quo Deus terram
percutiet: Unus scilicet Helias a Propheta promissus est, et Christus
hunc esse dicit Iohannem Baptistam. Quatenus vero huius Heliae officium
et ministerium prorogetur genus doctrinae eius, et temporis descriptio
inter Ioannem, et cum Deus anathemate terram percutiet, non obscure
proponit. Nam Euangelii doctrina hoc verbum Angelicum est, Quo corda
patrum ad filios, et filiorum ad patres convertuntur.

Deus verbum patribus, conversionis ad se verae proposuit ut poenitentiam
agerent, salvatorem ipsis promissum tenerent, ad anathema quo Deus
terram percussurus esset, respicerent, opera carnis suae mortificarent
per fructus Spiritus ad vitam ambularent. Quod ante Christi tempora
propheticum munus, non tantum Heliae fuit, ut filii et posteri nunquam a
vestigiis patrum deflecterent, ac sicubi deflexissent per doctores
poenitentiae Prophetas in viam revocarentur.

Heliae tamen Thesbitis praecipuus zelus et Spiritus in eo officio fuit.
Atque ad huius exemplum Spiritus in Propheta Heliam secundum promittit,
Qui est Ioannes Baptista, cum hoc toto mysterio, quod in universo cursu
Ecclesiastico hoc facit, ut corda patrum ad filios, et filiorum ad
patres convertantur, antequam anathema Dei mundo irrogetur.

Cum vero Christus tristissimam quaerelam Encomio addat, ac poenitentiae
doctrinam, contra anathema a paucissimis acceptari dicat, quae res in
Ecclesia post ipsum futurae sint satis ostendit. Multiplicatur gens
iuxta Prophetam, cum Iudaeis et gentibus poenitentia et Euangelium
annunciatur, non multiplicatur laetitia, Cum tantus scandalorum
proventus simul cum Euangelio emergit. [Matth. 13, 25 ff.] Quod a
Christo in zizaniorum parabola propositum est, ut cum etiam Apostoli, et
primi mysteriorum Dei dispensatores in Ecclesiasticis iactationibus
cernerent, tamen de tritici salute nos desperarent.

Apostoli et primi Ecclesiae doctores, non parvam hanc molestiam huius
officii senserunt, cum hominum voluntates cum divina luce ad salutem
minime respondere, viderunt. Praedixerunt tamen de longe maioribus
Ecclesiae difficultatibus, statim post suum abitum, si ille qui
obsisteret quasi e medio sublatus esset. Nam quae depravatio divini
testimonii de poenitentia et Euangelio in variis superstitionibus et
blasphemiis accideret, testatur Ecclesiae hystoria. Id vere secundum
Prophetam est multiplicare gentem, et latissimos Ecclesiam terminos
habere. Verum pro multiplicatione ista ingentem tristicam Ecclesiae Dei
accidere.

Superat tamen omnes dolores quod ultimum vulnus a Christo et Apostolis
descriptum est, Cum iam non per varios magistros in varias sectas
distrahitur, verum sub unius violenti imperium impium cogitur, Qui nunc
de mysteriis sacris, non callidis disputationibus utitur, ut priores
haeretici, sed praetoriis edictis et mandatis, ut se Domino Iesu Christo
regnanti ad dextram patris, cum contrario regno, ut Antichristi,
opponeret, etc.

Hoc malum praedicunt Christus et Apostoli, et monent Ecclesiam, Sicut
[Matth. 11, 15] Christus facit, ‘Qui habet aures ad audiendum,
audiat’, ut diligenter hoc ministerium ante ultimum anathema
respiciat, ut sit doctrinae Apostolicae memor, ne in abyssum exitii
praecipitetur. Neque tantum de audiendo Christi praeceptum est, Sed de
legendo et intelligendo praesertim de abominationibus ultimis
observandis, [Matth. 24, 15] Sicut dicit: ‘Tum qui legit,
intelligat.’

[Seite xxiii]

Non igitur haec misericordia Dei, et miseratio eius magna Ecclesiae
negligenda est, cum hanc doctrinam Apostolicam, contra venturam iram et
anathema ultimum Reverendo Viro Doctori Martino Luthero, in lectione
Apostolorum demonstravit, eum spiritu δυνάμιος et
παρρήσιας imbuit, ut eam doctrinam propter periculum Ecclesiae
ultimum, magna libertate et zelo in medium proferret, Ius Ecclesiae
collapsum sub iniustis dominis, maximis et acerrimis contentionibus
adsereret, et vindicaret.

Atque cum hoc tempora palam arguant, ipsum hunc vindicem Apostolicae
doctrinae a Deo ideo excitatum, ut si quis sibi contra anathema, et
ultimam iram consultum velit, doctrinam eam sibi diligenter proponat
ecclesia, abominationes praesentes ex ea iudicet, ne si angelum Domini
cum Apostolica doctrina in medium adductum contempserit, sub ira Dei
maneat, aut ira Dei super ipsum maneat, et cum iis, qui non audiunt, aut
legentibus aut intelligentibus non auscultant, pereat.

Ac cum multi huius viri labores sint, ubi propheticis et Apostolicis
scriptis interpretandis, doctrinam salutis contra anathema in medium
proferre conatus est, tum vero quae in primum Mosi librum, quem Genesin
dicunt, operatus est ad Ecclesiae usum imprimis facere videntur, ut ea a
quibus principiis, quae incrementa aut varias offensiones suarum rerum
habuerit, intelligat. Nam veluti in ortu primo, tum de revelationibus
Dei ad Ecclesiam, tum de usu Ecclesiastico, veluti in paucioribus eius
suppositis melius et certius iudicari potest.

Aedita pars prior est usque ad historiam Abrahae per venerandum virum
Vitum Theodorum, cuius nomen et praeclara voluntas in Ecclesia Christi
notior est, quam ut hoc ipsum quasi honorariis testibus agendum esse
videatur: Tamen quid Doctor summus in Ecclesia Lutherus de suo
συνέργῳ Theodoro, per quem hoc factum est, ut non pauci in uno
loco, sed plurimi ubivis gentium, spiritu et doctrina tanti viri frui
possent, senserit, id quoque ad Ecclesiae noticiam communem pertinere
videtur.

Non instituimus Encomia tantorum virorum, tantum modica monumenta pro
Ecclesiastico usu annotamus. Visus vero Lutherus semper est hunc quasi
γνήσιον discipulum suum magnifacere, qui praesertim monumentis
huius ultimae Revelationis, ex doctrina Apostolica per ipsum adservandis
maximum studium prae se ferre videretur. Atque ob eam causam huic viro
de ea re gubernationem liberiorem committendam censuit, qui etiam nunc
suo auspicio hunc laborem, quem ipsum magna ex parte ad commodam
aeditionem adornavit, et instruxit, aedidisset, si non ex hac vita ante
hoc tempus fuisset evocatus.

Nos vero hoc quicquid est, o Ecclesia sancta tibi dedicamus, cui non
solum Lutherus omnia quae posset, ad salutem tuam contulit, verum quem
virum Deus tibi dedit, ut Angelum salutis tuae haberes, et Heliam, qui
revocata doctrina patrum et Apostolorum, filiorum corda ad patres, ut
vicissim, converteret, et tu ius tuum, contra prophanos in templo Dei
sedentes, scires, ne tibi sub ira ventura, et ultimo anathemate
pereundum esset. Cuius iudicii cum tempora ex omnibus signis non
longinqua esse videantur, etiam tibi nunc ad hanc revelationem occini a
Christo Iesu Domino [Matth. 11, 15; 24, 15] nostro arbitreris. ‘Qui
aures habet ad audiendum, audiat, et tum qui leget intelligat.’ Amen.

Michael Rotingus.

[Seite xxiv]

Schriften, 44. Band, Genesisvorlesung (cap. 31 –50) 1543/45

Karl Drescher

Vorrede zu Teil III der Vorlesung. 

[Unsre Ausg. Bd. 43 S. 365 bis Bd. 44 S. 231.]

1915

[Seite xxiv] 

Philippus Melanthon pio lectori salutem dicit.

Saepe cogitandum est consilium DEI, quod et mundi exordium, et prima
Ecclesiae initia, et propagationem sciri omnibus temporibus voluit, et
tantarum rerum memoriam conservari, et quidem instituta et tradita
annorum serie, ut retro cogitari primordia possint. Ac DEO gratias
agamus, quod inter tantas imperiorum ruinas, et inter excidia urbium, et
dissipationes generis humani hanc suam doctrinam non deleri sinit,
quodque illustria testimonia ostendit, Resuscitationem mortuorum,
repressos solis cursus, et alia multa, ut certo sciamus et esse DEUM, et
colligi ab eo Ecclesiam, et hanc doctrinam quam tradidit immotam
veritatem esse.

Itaque firmissima adsensione amplectamur hanc vocem divinam, et
constantissime fugiamus, et execremur ethnicos furores, quorum alii
finxerunt ex Atomis casu confluxisse mundi corpora, et innumerabiles
mundos fuisse et fore, et diversas rerum naturas. Alii etsi haec
cyclopica dicta probare non audent, et quaerunt concinniora, tamen ut
caeci procul a veritate aberrant, ac tetros errores, et in Deum
contumeliosos excogitarunt, ut Stoici fingunt, ne posse quidem alios
motus ciere DEUM, quam quo rapitur impetu materiae, ac perinde eum
causam esse horribilium scelerum, ut bonarum actionum. Denique magnum
chaos est errorum extra Ecclesiam DEI, de mundi initio, de natura
hominis, de providentia divina, de causa mali, de fine hominis. Sit ne
homo tantum ad hanc mortalem vitam conditus, sit ne expectanda alia
vita, in qua discrimen sit futurum inter iustos et iniustos, sit ne
coetus aliquis in tanta varietate opinionum et morum, quem certum sit
placere DEO. Quomodo is coetus colligatur, et discernatur a caeteris
hominibus, quae officia probet DEUS. Sit ne reliqua tam ingens multitudo
reiecta a DEO.

De his tantis rebus necessaria doctrina in sola Ecclesia DEI proponitur.
Et fontes sunt in primo libro Moisi, quos oportet omnibus notissimos
esse, quia in qualibet doctrina plurimum refert recte congnoscere initia
et fontes, sicut dicitur: ἀρχὴ ἥμισυ παντός, καὶ
πλέον ἢ ἤμισυ.

Instituit autem DEUS ministerium docendi, non ut novum genus doctrinae
quisquam gignat, sed ut lectores populo ad verbum recitent hos ipsos
libros Propheticos et Apostolicos, ut inde sumant veram, puram et
incorruptam doctrinam de Deo, et de salute generis humani. Deinde vero
quia rudioribus opus est 

[Seite xxv]

commonefactione de phrasi, et de ordine membrorum in lectione,
declarandum est genus sermonis, monstrandae regiones diversorum
argumentorum, et imperiti erudiendi sunt, quomodo ad usum in invocatione
et in vita transferre sententias et exempla debeant. In hoc genere
magnum est interpretum discrimen.

Cum autem Lutheri ministerio DEUS Ecclesiam repurgaverit, ad quod eum
excellentibus donis instruxit, res ipsa ostendit ipsius enarrationes
longe antecellere aliorum interpretum scriptis, quas quidem extare, et
ad posteros transmitti utile est, non solum ut illustrentur libri
prophetici et Apostolici, sed etiam, ut de omnibus articulis nota sint
viri tanti, cuius pectus Spiritu sancto regebatur, testimonia et
confessiones, quibus deinceps pii in certaminibus dogmatum confirmentur.

Quare gratitudo debetur viris doctissimis et integerrimis, qui optima
fide cum alias enarrationes, tum vero has in primum librum Moisi, quem
praecipue notum esse oportet, ediderunt: Casparo Crucigero, Georgio
Rorario, Vito Theodoro Noribergensi, Hieronymo Besoldo Noribergensi. Nam
post viti Theodori mortem, huius laboris, ut ita dicam, haeres fuit
Hieronymus, qui bona fide secutus est exempla Crucigeri et Rorarii
manibus scripta, cum quibus vidit et sua manu scriptum, et alterum
scriptum manu Ioannis Stolsii, cuius diligentia et fides eximia est,
congruere.

Iam ordine contempletur lector doctrinam de Deo conditore, de mundi
exordio, de creatione hominum, de patefactione Dei ante lapsum, et
inchoata ecclesia. Deinde de lapsu, de restitutione hominis, in qua Deus
rursus se patefecit, edidit promissionem de ventura liberatione hominum,
et de conculcando Dracone, et rursus immensa misericordia condidit
ecclesiam, et ex media morte primos parentes erexit.

Deinde considera quae et ubi fuerit Ecclesia Dei, videlicet, quae fuit
custos editae promissionis de ventura victima, et discerne legem et hanc
promissionem, et agnosce hoc tristissimum dissidium in genere humano,
quod semper fuerunt, sunt, et erunt duo coetus, quorum alterum ille ipse
filius Dei, de quo promissio loquitur, ministerio Euangelii colligit, et
vere adest ei, regnat in eo, tegit peccata agnoscentium ipsum, et
accendit corda eorum Spiritu suo sancto, ut vere invocent Deum, et ei
obediant, et reddit eis vitam et salutem aeternam. Altera multitudo
ignara Dei, vagatur in tenebris et ardens ambitione, libidinibus et
aliis errantibus cupiditatibus, contemnit et odit Euangelium. Hanc
furiosam multitudinem Diaboli incitant adversus Ecclesiam, ut Cain
interfecit fratrem, ac similis voluntas est in Esau.

Haec ingentia certamina, quae omnes homines valde mirantur, statim [1.
Mose 3, 15] initio in prima contione praedicta sunt his verbis: ‘Ponam
inimicitias inter semen mulieris, et semen serpentis.’ Praemonenda
enim erat Ecclesia, ut sciret se non ideo negligi a Deo, quia imperiis
potituri essent alii contemnentes doctrinam Dei, et oppressuri coetum
custodientem Euangelium. Est et contemplanda series gubernatorum
Ecclesiae, et de singulis consideranda doctrina, deinde testimonia
patefactionis Dei, et doctrinae, postea singulorum vocatio, certamina,
victoriae, praesentia Dei conspecta in ipsorum liberationibus, collectio
Ecclesiae, quae dicta et exempla nos erudiant, et fidem confirment, quae
virtutes imitandae sint.

Per haec capita ductae sunt Historiae superiorum librorum de Adam et
Heva, de Abel, Seth, Henoch, Noha, Sem, Abraham, Loth, Isaac, Horum
omnium 

[Seite xxvi]

doctrina eadem est de Deo conditore, de rerum creatione, de lapsu
primorum parentum, de peccato in genere humano, de lege Dei, de
promissione et de Mediatore, de gratia, de remissione peccatorum, de
fide, de vera invocatione, de nova obedientia, de Ecclesia, de cruce, de
venturo iudicio. Sed vocationes et negotia dissimilia sunt. Noah vocatur
ad servandas reliquias Ecclesiae in diluvio, et deinde ad instaurationem
in posteritate. Dissipatis vero posteris Nohae, cum iam Babylonicum
imperium inchoatum esset, et tenebrae inter gentes crescerent, Deus nova
vocatione Ecclesiam instaurat, repetita promissione, et addito ritu
Circumcisionis, ut mentione ipsa membri admonerentur homines de venturo
semine. Doctrinam igitur ab Abraham acceptam sonant Isaac et Iacob.

Iam in hac Historia cogites, quantum decus fuerit, quanta piis
confirmatio, quod eodem tempore in vicinis locis una vixerunt, et saepe
convenerunt ad explicationem doctrinae, et ad mutuam consolationem, Sem,
qui nominari existimatur Melchizedeck, Abraham, Isaac, rex Abimelech. Et
quanquam semper Ecclesiae multitudo minor est, quam gentium impiarum,
tamen illis tantis doctoribus non defuit mediocris frequentia. Semper
enim vult Deus Ecclesiam exaudiri in genere humano, ut filius
agnoscatur, et ut pars aliqua generis humani fiat haeres coelestis
gloriae. Ideo collocat eam velut in celsa arce, ut conspici et exaudiri
possit, et mediocrem frequentiam addit, quae sit doctrinae testis, et
accipiat beneficia filii Dei, quem non frustra misit aeternus pater.

Quare et in hac Historia Iacob praecipue consideretur genus doctrinae,
quod subinde repetitum est. Nam et ipse Deus stans in scala in Bethel,
alloquens Iacob adfirmat hunc vere esse Deum, qui se patefecit Abrahae,
et promissionem edidit. Haec iisdem verbis ibi repetita est.

Hunc igitur verum Deum vult agnosci et invocari, qui edidit
promissionem, et vult conspici mediatorem, vult fiducia mediatoris
accipi remissionem peccatorum, et reconciliationem propter ipsum, vult
sciri hunc ipsum mediatorem tunc quoque custodem et gubernatorem esse
Iacob, et comprobat hos cultus, quos [1. Mose 15, 6] Abraham ex voce
divina didicerat, de quibus scriptum erat: ‘Credidit Abraham Deo, et
imputata est ei iustitia.’ Unde sciebat et Iacob cultum Dei praecipuum
esse hanc fidem, qua statuebat se Deo propter hunc mediatorem placere,
non propter propriam dignitatem, et se per hunc mediatorem gubernari, et
abolito peccato et morte, restitui propter eum, et per eum, iusticiam et
vitam aeternam. Nam ad promissionem quam et pater et ipse audierant,
adiungebat vocem illam: [1. Mose 3, 15] Semen mulieris conculcabit caput
serpentis.

Hanc confessionem sonat ipse, cum inquit: Benedicat pueris istis Deus
patrum meorum Abrahae et Isaac, et angelus qui eripuit me ex omnibus
malis, ex morte aeterna et aliis calamitatibus. Nec vero dubium est hunc
angelum, cuius hic fit mentio, filium Dei esse, quem norat mitti ad
Ecclesiam, ut eam gubernet, protegat, liberet a peccato et a morte. Haec
beneficia non praestat ullius creaturae potentia, sed filius Dei exhibet
ea ecclesiae.

Nec dubium est de hoc Domino restituente iustitiam et vitam aeternam
[Matth. 25, 32] concionari, cum infra inquit: Donec veniet Silo, et ad
eum gentes congregabuntur. Etsi autem nomen Silo alii aliter
interpretati sunt, tamen sequens particula manifeste ostendit intelligi
ducem, qui etiam gentes ad Deum placatum congregabit, qui conculcabit
caput serpentis, abolebit peccatum et mortem. 

[Seite xxvii]

Et recte existimo reddi vocabulum Silo adpellatione salutis et
salvatoris. Nec insuavis est Etymologia Ebreis nota, qui interpraetantur
Siloh foetum eius, videlicet matris, ut congruat ad dictum: ‘Semen
mulieris conculcabit caput serpentis.’

Et insigne est, χόριον αὐτῆς. Hic filius Dei assumit
humanam naturam imbecillem, quae sustinet ingentes dolores, iram Dei, et
mortem, et pendens in cruce est deforme et cruentum χόριον. Et
tamen ex morte reviviscit. In nobis vero natura immunda prorsus est
sordidum et pollutum χόριον peccato. Sed cum ipse hoc nostrum
χόριον induit, cum nos voce Euangelii et spiritu suo sancto
vivificat, fit haec pellis templum Dei, et liberatur a peccato et morte.

Sed in hac ipsa enarratione Lutheri, hae conciones omnes Iacob et
aliorum copiose explicantur. Haec eo tantum recitavi, ut in vestibulo
admonerem iuniores, in his historiis non tantum exempla vitae
oeconomicae aut politicae quaerenda esse, sed praecipue genus doctrinae,
et consensum primorum Ecclesiae doctorum, in fide et in invocatione
intuendum esse, ut nos ipsos eorum consensu confirmemus. Eiusdem
Euangelii auditores, testes et propagatores sunt Adam, Abraham, Isaac,
Iacob, quod nunc Dei beneficio sonat in hic ipsis Ecclesiis, quae
Lutheri doctrinam, quam in his enarrationibus et alibi proponit,
amplectuntur.

Quare valde prodest horum patrum invocationem et conciones saepe et
diligenter considerare, ut scias te vere socium redemptionis, fidei et
invocationis ipsorum, et cohaeredem esse gloriae aeternae. Ac doctrina
considerata, Ecclesiam Iacob intuere, exilia et aerumnas, et in his
exempla fidei et aliarum virtutum, et praesentiam filii Dei liberantis
eum, et ut edantur testimonia patefactionis, et ut servetur Ecclesia.

Deinde et vulnera Ecclesiae intuere. Adeo grassantur Diaboli, ut etiam
in hoc parvo coetu, in familia Iacob incitent praecipuos viros ad
atrocia scelera. Polluitur incesta consuetudine coniunx patris a filio.
Deinde multi conantur interficere fratrem Ioseph. Quis non cohorrescit,
haec immania exempla cernens in illa familia, quam vere esse Ecclesiam
Dei nihil dubium erat? Sed vult nos Deus agnoscere nostram infirmitatem,
et vigilantes esse contra Diaboli insidias. Vult et lapsos rursus erigi
exemplis illorum summorum hominum, qui quanquam magna vulnera
accepissent, tamen rursus sanati sunt.

Praeterea etsi multos habet hostes Iacob, tamen infestissimus est frater
Esau, qui natura ei proximus est, et disciplina paterna ad eandem
professionem de Deo, ad eandem invocationem, et ad omnium virtutum
officia institutus. Ita cum usitata fit in Ecclesia distractio
cognatorum et amicorum, praeparandi et confirmandi sunt animi, ut hunc
ingentem dolorem, quem acerbitas parit eorum qui fuerant coniunctissimi,
sapienter feramus. Nullum atrocius vulnus est, inquit Sophocles, quam
defectio amici. Et sunt in prophetis querelae similes. Cum autem exempla
et de causis talium aerumnarum nos doceant, et monstrent consolationes,
lectori dolorem leniunt. Et superbia est nos ferre nolle ea, quae alii
meliores tulerunt, Abel, Isaac, Iacob, Ioseph et alii. Sciamus Deo
placere obedientiam et animi moderationem in talibus aerumnis
perferendis, et interea nos ipsi filio Dei curae esse, hunc esse fidelem
et firmum amicum. Hac se consolatione David erigebat, [Ps. 27, 10]
inquiens: ‘Pater meus et mater mea reliquerunt me, Dominus autem
adsumpsit me.’

Hoc tempore et privatim fiunt assiduae coniunctissimorum distractiones,
et publice vera Ecclesia variis hostium generibus oppugnatur, Turci,
Pontifices, 

[Seite xxviii]

Reges, et principes Pontificum satellites, ferro et igni delere eam
conantur. Et horum accendunt iracundiam Monachi et alii, qui opinione
eruditionis in aulis regnant. Hic ut armati autoritate, et maiore
multitudine consentientium grassari nunc latius possint, in Synodo
Tridentina condiderunt decreta, quorum multa palam falsa sunt, plurima
vero flexiloqua et sophistica, quae ut stabiliant, addent Reges edicta
sanguine scripta.

Ostentant nobis tot iam annos tanquam caput Gorgonis, nomina Ecclesiae,
Synodorum, consensus catholici, quibus etsi multi moventur, tamen omnes
qui vere invocant Deum, fraudem intelligant, et refutare praestigias
discant. Una est [Gal. 1, 9] regula illustris et immota, quae illas
γοητείας evertit: ‘Si quis aliud Euangelium docet, anathema
sit.’

Loquitur autem res ipsa, manifeste pugnare quaedam Tridentina decreta
[1. Mose 15, 6] cum Euangelio et his ipsis fontibus contionum Abrahae,
ubi dicitur: ‘Credidit Abraham Deo, et imputata est ei iusticia.’
Quam sententiam Paulus eo citat, ut perpetuum Ecclesiae consensum de
fide ostenderet. Hanc concionem profert quae prima expresse loquitur de
fide, et de iusticia, et adfirmat fide accipiendam esse promissionem, et
cum hac fide acquiescit homo in mediatore, vere imputari iusticiam:
videlicet dari remissionem peccatorum, et reconciliari hominem propter
mediatorem, et hunc ipsum mediatorem in eo efficacem esse, et voce
promissionis et spiritu suo sancto accendere novam lucem et obedientiam,
et in corde pacem efficere, quae est initium vitae aeternae.

Hanc totam doctrinam propriam Ecclesiae Dei, quae est portus et summa
consolatio piorum, et expresse in hoc ipso libro, et deinceps in
scriptis propheticis et apostolicis tradita et illustrata est,
audacissime obruunt isti Areopagitae Tridentini, contrario decreto impio
et exercrando. Iubent enim omnes homines manere in dubitatione. Ita hoc
totum caput in Symbolo delent: Credo remissionem peccatorum, imo
inquiunt: non credo, sed dubito.

Hic manifestus et perniciosus error ostendit autores talium decretorum
hostes esse ecclesiae Dei, et abuti his nominibus: Ecclesiae, Synodi, et
catholici consensus. Nec Ecclesiae doctrinam proponunt, sed ethnicas,
seu pharisaicas imaginationes stabiliunt. Nam humanae mentes ignarae
Euangelii, et legem utcunque iutuentes merguntur in hanc dubitationem,
quae tristes fremitus adversus Deum, et desperationem parit. Non recito
iam decreta flexiloqua, qualia multa condiderunt, ut rimas habeant et
κρησφύγετα, si a nobis repraehendantur, et tamen re ipsa
stabiliunt suos abusus. Sed de manifestis et perniciosis erroribus
loquor. Hos cum lector in decretis illis cernit, sequatur regulam: ‘Si
quis aliud Euangelium docet, anathema sit.’

Quam multae sunt nefariae corruptelae in decretis ipsorum de
poenitentia? Nulla Synodus unquam dixit enumerationem singulorum
necessariam esse iure divino, et quidem eo, ut possit indici
satisfactio, quam ita nominant. Nunc isti Tridentini legumlatores
impudenter addiderunt haec mendacia veteribus decretis, et filium Dei
contumelia adficiunt. Nec enim peccati magnitudo cogitatur, nec
consideratur quare in filium Dei derivata sit ira et satisfactio, cum
offunduntur hominibus spectacula satisfactionum, quorum alia ridicula,
alia etiam turpia fuerunt. Denique non leves furores fuerunt deliramenta
in hoc genere. Ne ipsi quidem architecti constitutionum Tridentinarum
ignorant,chaos satisfactionum 

[Seite xxix]

fuisse et esse plenum mendaciorum, et ritus ipsos vetustate iam
extinctos esse. Et tamen inanem vocabuli umbram populo ostendunt, ne
iacturam faciant existimationis, si fateantur errores, deinde ut
praetextu aliquo vendere laxationes veterum canonum possint, quas
nominant Indulgentias.

De oblatione in Missa renovant Pharisaica deliramenta, mereri eam
remissionem peccatorum, culpae et poenae facienti et aliis. Delent
igitur vocem Euangelii de gratuita remissione, quae fit propter filium
Dei, et fide accipienda est. Delent et [Hebr. 10, 14] hoc dictum: ‘Una
oblatione consummavit filius Dei omnes qui sanctificantur.’

Sed omitto iam longiorem recitationem, quia nondum integrum illud legum
volumen editum est, quod cum proferetur, erunt, et nunc, et deinde apud
posteros multi viri docti et recte invocantes DEUM, qui synodi
Tridentinae errores refutabunt, et toti orbi terrarum ostendent insidias
et sophismata in decretis illis, et perversitatem authorum, qui astute
multa ambigua sparserunt in decretis, ut simul et populo fucum faciant,
et eludere possint veras repraehensiones.

Ut autem praemuniantur bonae mentes, legant studiose Lutheri monumenta,
inter quae haec enarratio Moisi, est velut cygnea cantio, quae ad
confessiones ipsius adiungantur, quae in aliis libris recitantur, de
singulis doctrinae Ecclesiasticae capitibus. Harum confessionum
explicatio in his longioribus concionibus expressa est.

Haec testimonia ad docendas et confirmandas bonas mentes prosunt, quae
[2 Tim. 1, 12.14] tanquam honestum depositum, ut Paulus sua testimonia
nominat, bona fide tueamur, nec sinamus ea vel obrui falsis ac
Sophisticis decretis Pontificiis, vel astute perverti, ac in peregrinas
sententias, praestigiis interpraetationum transformari.

In hac delira mundi senecta confusiones opinionum plures erunt, quam
fuerunt antea, et maior levitas ac mobilitas erit ingeniorum, multae
naturae ambitiosae et sediciosae, maior etiam Diaboli rabies est, qui
cum sciat non procul esse illum diem, quo se rursus ostendet generi
humano filius DEI, triumphum aget, et ornabit Ecclesiam aeterna gloria,
et quo Diabolorum turpitudo conspicietur, et augebuntur cruciatus,
furiosius irascuntur filio DEI, et ipsius odio magis saeviunt in
Ecclesiam aetate nunc imbecilliorem.

Magnitudo igitur periculorum exuscitet nos, ut maiore cura, et retinere
puritatem, et tueri consensum studeamus. Ad quae opus est pia lectione,
et ardenti [Matth. 26, 41] precatione, sicut inquit filius DEI:
‘Vigilate, et orate, ne intretis in tentationem.’ Vigilantia
intentionem in cogitatione doctrinae complectitur, precatio petit
auxilium a DEO. Nam diligentia humana infoelix est, nisi gubernetur et
adiuvetur divinitus.

Ut igitur precatus est in Agone suo summus sacerdos Dominus noster IESUS
Christus, crucifixus pro nobis, et resuscitatus, ut aeternus pater
servet Ecclesiam, et sanctificet eam in veritate, et faciat ut unum
simus in ipso, ita haec eadem vota pro nobis assidue facit in illo
arcano consilio divinitatis. Ac certissimum est ipsius petitionem non
esse irritam. Ad hanc summi sacerdotis nostri precationem adiungamus et
nostros gemitus, lachrymas et petitionem, ut hoc tristissimo tempore
semper colligat aeternus pater filio Ecclesiam etiam in his regionibus,
et sanctificet nos veritate sua, et faciat, ut unum simus in ipso,
protegat et hospitia Ecclesiae, nec sinat fieri barbaricas vastationes.
Haec vero gemitu, deprecantc pro nobis filio DEI, aeternum patrem Domini
nostri Iesu Christi precor.

Noribergae die Conversionis Sancti Pauli. Anno Domini M. D. LII.

[Seite xxx]

Schriften, 44. Band, Genesisvorlesung (cap. 31 –50) 1543/45

Karl Drescher

Vorrede zu Teil IV der Vorlesung. 

[Unsre Ausg. Bd. 44 S. 232 bis S. 825.]

1915

[Seite xxx] 

Pio et candido lectori gratiam et pacem.

Cum multorum votis iamdiu editionem postremae huius partis anxie
desideratam esse scirem, non solum praeter rem fore arbitrabar praefari
prolixius, sed et moram quandam et molestiam allaturum me videbam
properantibus piis ad lectionem Commentarii, cum sua quadam dignitate et
usu longe celeberrimi, tum vero alienos ab hoc Authore et monumentis
eius mira quadam rerum gravitate et sanctimonia ad se invitantis. In
primis autem verebar, ut hanc meam facilitatem iis quibus ingenii mei
tenuitas nota est, probare possem, quod aut in praefendo, aut in reliqua
descriptione harum Enarrationum has operas mihi imponi passus sum. Nam
et Vitum Theodorum, insigni pietate ac doctrina praeditum virum saepe de
difficultate horum loborum queri memini, atque optare, haec a D. Luthero
praeceptore nostro conscribi, et in publicum edi, quae in Schola magna
gravitate, elegantia, et copia rerum et verborum docuerat, cum difficile
esset singula verba inter praelegendum quamvis celeri calamo assequi et
excipere, aut pari foelicitate disponere, qua ab Autore ipso scribi aut
dici potuissent. Atqui in Vito singularem dexteritatem in hoc studiorum
genere fuisse norunt omnes pii, et testantur monumenta Lutheri ab eo
posteritati consecrata, ac vidi ipsum non ex suis tantum, sed et
Crucigeri et Rorarii Collectaneis magna industria pleraque alia, et
huius Commentarii priorem partem describere: Quo magis mearum virium
imbecillitas sollicitudinem mihi auxit, ac ad relinquendum institutum
opus plane impulisset, si pace eorum licuisset facere, quorum pietate et
autoritate adductus, hoc oneris atque loboris suscepi.

Paucis igitur occasionem huius operae exponendam putavi, non tam Lectori
pio et candido de ea ut constaret, quam ut de fide harum descriptionum
posteri certiores fierent. Postquam enim exemptus est rebus humanis
Vitus Theodorus, Anno 1549. ea nocte quae praecessit diem qua in
Ecclesia celebratur Annunciatio Conceptionis Christi in utero Virginis,
quam et immolatione Isaac, et passione Christi insignem credidit
vetustas, non solum Ecclesia nostra, verum etiam hic Commentarius
doctore suo et organo fidelissimo orbatus est, quem ille, quantum per
valetudinem adflictam poterat fieri, assiduo in manibus versarat,
tanquam unicum tot cruciatuum levamen et solatium, ita ut paulo ante
emigrationem ex hac vita, cum manus calamo non posset admovere amplius,
tamen dictando coeptum laborem urgeret, ac speraret se absoluturum
Historiam Abrahae, quem deduxerat tum (ut solebat dicere) ad montem
Moriia, ut cum illa vitam finire, 

[Seite xxxi]

cumque Abrahamo sepeliri posset. Nec fuit spes eius et desiderium
liberationis ex aerumnis huius vitae irritum. Priusquam enim summam
manum illi parti imponeret de monte Moriia, ubi peregrinari animo
solebat, ad aeternam consuetudinem Christi, Patriarcharum et Prophetarum
evocatus est, ex quorum monumentis doctrinam promissionum erutam voce et
scriptis Ecclesiae Dei summa fide et diligentia proposuerat, quod
beneficium et ego, et omnes pii, favente Christo, in omni aeternitate
gratis animis praedicabimus. Ac nunc quidem non sine magno dolore subit
animum cogitatio cum de virtutibus et dotibus eius, quibus ad iuvandam
Ecclesiam, et studia discentum in patria nostra provehenda ornatus fuit,
tum vero de periculis et miserabili confusione, quae Ecclesiam ipso
adhuc spirante excepit, et paulatim post obitum eius magis ac magis
aucta est.

Grassabatur eo tempore in universa Germania tenebrarum dira potestas,
excitata furiis Antichristi ad delendam Euangelii lucem divinitus
monstratam, et ad opprimendas Ecclesias, earumque hospitia, in quibus
sonuerat vox Filii Dei per pios doctores et ministros. Et in tanta
trepidatione, ac consternatione bonarum mentium, ad inusitatam et
tristissimam omnium rerum faciem etiam hic metus accedebat, ne in haec
scripta inquirerent, neve potestatem ea edendi concessam antea Ecclesiis
a piis gubernationibus adimerent Antichristi satellites, id quod moliri
eos, et crudeliter minitari aliquoties audivimus. Eo igitur metu
perculsi amici et haeredes Viti, receptum quaesiverunt huic Commentario
apud Clarissimum virum D. Hieronymum Bomgartnerum, ubi, tanquam apud
Obadiam centum prophetae, latitaret.

Etsi vero in tanta perturbatione exigua spes pristinae libertatis erat,
nisi divinitus froenum iniiceretur hostibus Christi, tamen nec piorum
gemitus requirentium tristissimo suo tempore cygneam illam cantionem
Prophetae et pastoris sui, diutius eum latere passus est, et D.
Hieronymus ut in lucem saltem ea prodirent, quae descripserat Vitus,
magno studio egit, frementibus adhuc, et varia machinantibus
adversariis, cumque integrae Historiae editionem omnes flagitaturos esse
facile coniiceret, petiit a me, qui in Schola Vitenbergensi eadem
docentem D. Lutherum audivissem, ut reliquam partem pertexerem.
Probabatur idem D. Philippo, et Rorario praeceptoribus meis, et
offerebat M. Stolsius ea quae ipse collegerat, quorum lectio valde
expedita est, ipse etiam ex ore praelegentis Lutheri plurima exceperam,
quae nondum assuetum ad alienam manum admodum iuverunt, et pergratum
erat, quod exemplaria omnia pulcherrime congruere videbam.

Cum igitur multis magnis beneficiis illis qui operam hanc mihi
iniungebant, devinctus essem, eorumque et Viti commendatione in familiam
D. Lutheri pervenissem, neutiquam autoritatem tantorum virorum mihi
detrectare licuit, ac omnnio sperabam Lectorem candidum et aequum in
optimam partem interpretaturum, si intelligeret me nec iudicio, nec
voluntate mea, sed officio et simplici studio conservandi explicationes
istas, hoc onus subiisse.

Edita autem Historia Abrahae, ad reliquas accessi iisdem hortatoribus,
ac sensi aliquam levationem molestiae in describendo, ex magnitudine et
utilitate optimarum rerum, et exemplorum, quae potissimum extrema voce
Ecclesiae commendare voluit Lutherus, ut patefieret aditus Lectoribus ad
Biblia accuratius cognoscenda, et intelligenda. Nam hi vere fontes
Israel sunt, ex quibus omnes 

[Seite xxxii]

Prophetae, Apostoli, et pii Doctores omnium temporum, universam
sapientiam coelestem hauserunt, qui cum coeno et sordibus superioris
seculi fuerint obruti, ingens beneficium est, quod excitavit Deus
Lutherum ad eos repurgandos, et ad illustranda vetustissima monumenta
primorum patrum, quibus tradita initio, ac subinde repetita est
promissio de semine mulieris, et filio Dei incarnando, ad quam ut
Prophetae et Apostoli diligentissime respexerunt, ita sub Antichristo
prorsus neglecta et obscurata fuit variis idolorum cultibus,
superstitione et labyrinthis traditionum humanarum de votis, caelibatu
Monachorum et Sacrificulorum.

Ac memini Lutherum aliquoties domi suae in mensa, quae mihi cum ipso
communis fuit, de caecitate et caligine suorum temporum verba cum gemitu
et dolore facere. Narrabat inter caetera, caelibes Pontificios valde
vituperasse Genesin, et ab ea tanquam a scripto pleno spurcicie, et
obscenitate abhorruisse, quod nihil aliud doceret, quam quomodo
Patriarchae liberis et rei familiari operam dedissent. Addebat vero
insignem commendationem a verbo et voce divina, quae toties ad patres
sonuisset.

Das macht Genesin koestlich: Loquutus est Dominus, Dixit Dominus,
Apparuit Dominus, das haben die Muenchen nit geacht, quia non habuerunt
verbum Dei, das hat kein Heide nicht, es habens die Iura nicht, Medicina
auch nicht. Die [1. Mose 1, 3; Joh. 1, 1] gantze Biblia hebt also an:
Dixit Dominus. Das Newe Testament auch: In principio erat Dixit. Wer das
Dixit verleurt, der ist verloren. Sie haben das Dixit nicht, das ist
Pater, so haben sie das Fiat nicht, das ist Filius. Das Facta sunt
[Röm. 1, 20] haben sie, wie Paulus sagt, quod creator per creaturam
cognoscitur, a posteriori, aber wir Theologi habens a priori, wir haben
das Dixit, vnd das Fiat.

Eadem vero in Enarratione Genesis diligenter ab eo agitata sunt, et
tamen haec quoque recitare libuit ad excitandum studium et admirationem
sacrarum Historiarum, quae quidem non ita incurrunt in oculos hominum,
ut Ethnicorum res gestae, aut monstrosae Monachorum et Hypocritarum
superstitiones, nec orationis elegantia et splendore excultae videntur.
Sed ingens tamen et gratuissimum pondus inest verbis et rebus
sanctissimis, quod hic Interpres noster summo studio illustravit, et in
veris et spiritualibus certaminibus demum perspicitur.

Saepe etiam in familiaribus colloquiis collationem faciebat scriptorum
Propheticorum et Apostolicorum, quae es Mose veluti fonte manassent, et
non solum rerum congruentiam, sed et orationis discrimen in quibusdam
monstrabat. Mosen dicebat esse διδακτικόν, Isaiam grandiloquum
et Ciceronianum, Davidis orationem similem esse Salustianae, hoc est,
brevem et puram. Salomonis vero picturatam esse, quanquam et copiam
Davidis mirificam, praesertim in Psal⌊mo 19. praedicabat. Denique ex
Novo Testamento adiungebat illis Paulum et Ioannem tanquam interpretes
Veteris Testamenti praestantissimos, propterea quod longe altius quam
alii Mosen et Prophetas introspexissent, ac hortabatur nos ad studium
Hebraeae et Graecae Linguae, quo facilius inter se conferre et assequi
Prophetarum et Apostolorum sententias possemus, quam admonitionem cum
studiosis sacrarum literarum non solum non ingratam, sed et necessariam
atque utilem fore existimem, iisdem verbis, quibus admodum familiariter
et comiter eam proposuit, commemorabo. Nec dubito reverendum virum D.
Iustum Ionam pleraque adhuc memoria tenere, qui huic sermoni interfuit,
eique occasionem dedit. Forte enim ex Salinis Saxonicis Vitebergam
expaciatus erat ad D. Lutherum, et reliquos Praeceptores 

[Seite xxxiii]

invisendos, cumque eos audivisset in Schola de variis rebus erudite et
pie disserentes, narrabat in prandio se ex D. Philippo audivisse, totam
scripturam nihil aliud esse, quam certamen serpentis et seminis. Ad
illud subiecit Lutherus: Glaubt jr auch das Joannes ein Commentarius sey
vber die gantzen Bibel? Paulus auch. Es ist kein wort, Joannes wolt gern
Christum Deum machen. Sacra scriptura magis urget Filium, quam Patrem.
Quia tota scriptura est propter Filium. Ideo plura sunt testimonia, enim
in Veteri Testamento, de Filio, quam de Patre.

Inter alia autem, et versionis septuaginta Interpretum mentio incidit,
de ea tum dicebat: Paulum in multis locis illam versionem retinuisse, Er
hats nicht [Ps. 19, 5] veracht, quia loquutus est cum Graecis, Psalmi
18. Hebraeus Textus habet: ‘In [Röm. 10, 18] omnem terram exivit
regula eorum.’ Paulus Rom⌊anorum 10. ‘sonum’ appellat, atque [1.
Kor. 15, 55] idem prorsus dicit. Sic 1. Corint⌊hiorum 15. inquit:
‘Absorpta est mors in victoriam’. [Hos. 13, 14; Jes. 25, 8] Ubi
Hebraeus habet Oseae 13. in finem, in aeternum, et Isaiae 25.
Praecipitabit mortem in aeternum, er wird nicht widerkummen. In
victoriam i. e. vita vincet. Paulus est copiosus, ein wort Pauli hat
drey orationes Ciceronis, Er redet ein wort, das sicht durch ein gantzen
Isaiam oder Ieremiam. O es ist ein feiner [Apg. 9, 15] Praedicator, er
heysset nit vergebens ‘Vas electum’. Vnser Herr Gott sagt: Jch will
der welt ein Prediger geben, der soll kostlich sein, Es ist keiner der
das Alte Testament so wol verstehet als er, Joannem neme ich auß.
Petrus ist auch koestlich. Matheus und die anderen scribunt quidem
Historiam, die sein hoch von Noten, aber illam vim et verba veteris
Testamenti non exprimunt. Paulus hat vil dings ex Hebraeo Graece
vertiert, das keiner sunst thun kuent, er redet inn einem Capitel, das
offt vier oder fuenff Propheten außlegt. O er hat Jsaiam und Mosen lieb
gehabt, die seins auch. Verba et res Pauli die sein in Propheten und
Mose. Darumb sollen die jungen Theologi studirn Hebreisch, ut possint
conferre Graeca [1. Mose 15, 6] et Hebraea. ‘Et imputatum est ei ad
iustitiam’ sagt Moses. Das hat jm Paulus so nutz gemacht, und stehet
doch in Hebraeo nur: et cogitatum est. Wenn ich jung were, und wolt nun
ein hoher Theologus werden, so wolt ich Paulum conferirn cum Veteri
Testamento, Er ist ein Dialecticus und Rhetoricus gewest.

Haec neque aliena ab hoc loco, neque inutilia duxi recitanda, cum omnino
aliquid dicendum esset, et iis quoque qui unquam audiverunt Lutherum,
nonnihil voluptatis allatura sperarem. Nam ego quidem in his furoribus
Diaboli, quibus in Ecclesiam, et Respub⌊licas liberas et bene
constitutas horribiliter saevit, nulla re magis acquiesco, quam
recordatione eorum, quae ex Luthero publice et privatim audivi, quibus
me utcunque sustento, et cum aerumnas communes facilius tolero, tum vero
accuratius, et maiore diligentia hactenus cavere studui corruptelas
doctrinae ab ipso traditae. Nam id quoque inter alia monuit, impendere
horribiles motus et poenas Germaniae, non solum ab hostibus Euangelii,
verum etiam a Centaurorum immanitate, qui quocunque praetextu libertati
patriae insidiaturi essent, et respondit iis eventus, siquidem iniustae
crudelitati, latrociniis, incendiis et rapinis nonem et doctrinam
Euangelii praetexi audivimus. Nota autem sunt Ecclesiae et piorum
gravissima certamina cum iis, quorum alios praedixit novas technas et
fraudes excogitaturos, ad veterem Idolomaniam revocandam, alios vero
novitatis studio et ambitione omnia turbaturos in Ecclesiis recte
institutis, sua quadam autoritate, atque fama eruditionis circundatos,
et ipsius nomine, et fictis suffragiis curiosis et mobilibus ingeniis
sese venditantes.

[Seite xxxiv]

⌊anorum 5. Per unius hominis iustitiam in omnes homines in
iustificationem vitae, et per unius hominis obedientiam iusti
constituuntur multi.

In altero autem scripto de duplici iustitia huic annexo, ut ego opinor,
divinitus, ad occurrendum errori et cavillationi vocabuli, diserte
iustitiae, quam vocat essentialem, definitionem ponit. Sic enim habent
verba Lutheri: Haec ergo iustitia datur hominibus in Baptismo, et omni
tempore verae poenitentiae, ita ut homo cum omni fiducia possit gloriari
in Christo, et dicere: Meum est quod Christus vixit, egit, dixit, passus
est, mortuus est: Non secus quam si ego ita vixissem, egissem, dixissem,
passus essem et mortuus essem, etc. Et paulo post: Unde et ipse
Christus, qui venisse dicit se, ut hanc piissimam voluntatem patris sui
faceret, factus est ei obediens, et quicquid fecit, nobis fecit,
nostrumque esse voluit, dicens: Ego in medio vestrum sum, sicut qui
ministrat. Et iterum: Hoc est corpus meum, quod pro vobis traditur. Et
Isaias dicit 45. [Jes. 43, 24] ‘Servire me fecisti in peccatis tuis,
et laborem praebuisti mihi in iniquitatibus tuis’.

⌊ariae 9. vulnera et livorem, et adfirmant eam esse iustitiam nostram
coram Deo. Sicut Paulus diserte inquit: δικαιωθέντες νῦν
ἐν τῷ [Röm. 5, 1.10] αἵματι αὐτῷ Rom⌊anorum 5.
Ubi illud Zachariae emittere ex lacu, aut ut alias scriptura loquitur,
redimere et liberare a potestate Sathanae interpretatur per verbum
iustificandi, ut significet nihil esse discriminis inter haec. Et
Roman⌊orum 3. [Röm. 3, 25; Joh. 16, 8] ait: ‘Quem proposuit nobis
propiciatorem in sanguine suo.’ Item Ioan⌊nis 16. Spiritus sanctus
arguet mundum de iustitia, quia vado ad patrem. Quae omnia diligenter
notanda sunt, propter tenue illud et puerile cavillum praepositionis 

[Seite xxxv]

(per) qua similia dicta Pauli eludit Osiander. Ex plurimis autem Lutheri
testimoniis valde memorabiles sententiae sunt in postrema lectione harum
Enarrationum de morte Christi, adversus λογομαχίαν, qua
dirimitur redemptio et reconciliatio, annorum intervallo a
iustificatione et iustitia Christiana. Etsi enim Christus semel, et
praefinito tempore passus est, et opus redemptionis perfecit, tamen
virtus et efficacia eius omnibus temporibus valet ad iustitiam et
salutem eorum, qui id quolibet momento fide sibi applicant. Nec curat
Fides Arithmeticam annorum supputationem, aut ullius temporis spacia,
sed cum Luthero dicit: Scio Christum non tantum historice mortuum, sed
durare eius mortem ab initio usque ad finem mundi, et succurrere omnibus
sanctis per totum tempus mundi, Adae, Heuae, etc. Tam recens mihi nunc
Christus est, ac si hac hora fudisset sanguinem. Quibus quid potuit dici
clarius, et magis proprium? Nec sine singulari ardore et spiritu ea
proloquentem audivimus. Nam eo ipso tempore his vocibus se erexit et
confirmavit, cum ad transitum ex hac vita toto pectore aspiraret, id
quod testatur postrema clausula, qua conclusit praelectiones in Genesin.
Saepe enim dixit se cum Genesi vitam cupere finire, ac sane desiderio et
votis eius annuit Deus. Cumque ab ea die qua absolverat Genesin, non
rediisset in scholam amplius, et sequenti Anno 1546. Februarii 18. die
ad aeternam Dei consuetudinem evocaretur, repetivit aliquoties in
extremo agone eandem consolationem [Joh. 3, 16] propositam in verbis
Christi Ioan⌊nis 3: ‘Sic Deus dilexit mundum, ut filium suum
unigenitum daret, ut omnis qui credit in eum non pereat, sed habeat
vitam aeternam.’ Quam traditionem filii statuit esse liberationem ab
aeterna morte, absolutionem in iudicio divino, atque adeo iustitiam
suam, qua a Deo indutus et donatus esset. Citant Fanatici dictum
Salomonis: Iustitia liberat a morte, quam virtutem cum toties tribuant
Prophetae et Apostoli sanguini et obedientiae Christi, quo ore audent ei
hunc honorem et titulum iustitiae adimere? Sed haec in exercitiis
spiritualibus utinam re ipsa experiri et discere possent, qui verbis in
viam reduci nequeunt.

Ego ab aliis prolixe disputata paucis attingere volui, ut ostenderem
bonis et moderatis me non temere, sed sanctissimis monitis D. Lutheri
praeceptoris mei impulsum ab iis discessisse, quibus arctissimae
necessitudinis vinculis fui coniunctissimus, et nostrae Ecclesiae
calamitatem deplorarem, quae hac lue miserabiliter infecta est, non tam
adversariorum culpa, quam hypocritarum quorundam perversa simulatione,
qua et initio in numerum recte docentium irrepserunt, et eadem nunc
Ecclesiae Dei illudunt, atque ab aliis recte dicta et tradita
contaminant et corrumpunt. Simulant se alienissimos esse ab erroribus et
factione Fanaticorum, quam tamen clanculum fovent et tuentur, sed ut
vitent odia utrinque, crebro illud sonant et repetunt: Christus est
iustitia nostra. Quae verba si spectes, valde candide et pie id
adfirmari dices. Sed vide fucum et praestigias quibus elabuntur ad
captandum applausum stolidae multitudinis. Nomen et personam Christi Dei
et hominis retinent, et eam opponunt operibus et passioni ipsius.
Christus, inquiunt, et iustitia nostra, non opera, non sanguis, non
mors, non resurrectio, sed persona. Hoc quid aliud est, quam removere ex
animis atque oculis piorum omnia bona mediatoris, quibus factus est
nobis sapientia a Deo, et iustitia, et sanctificatio, et redemptio? et
propter quae κύριον καὶ χριστὸν, [Apg. 2, 36]
αὐτὸν ὁ θεός ἐποίησε, ut loquitur Petrus
Act⌊orum 2. Et esse Deum et hominem, 

[Seite xxxvi]

quid aliud est, quam humiliari, et fieri obedientem patri usque ad
mortem, mortem autem crucis? Qua ratione igitur ea discernent, nisi duas
naturas in Christo divellere, et eo delabi velint, quod adhuc quidem
sedulo dissimulant, tantum [1. Kor. 1, 23] divinam naturam esse nostram
iustitiam? Paulus 1. Cor⌊inthiorum 1. loquitur de Christo [Röm. 3,
25] crucifixo, et Ro⌊manorum 3. ait eum propositum esse propiciatorem
in sanguine suo. [Joh. 3, 14 f.] Christus Ioannis 3. inquit: ‘Sicut
Moses exaltavit serpentem in deserto, ita exaltari oportet filium
hominis, ut omnis qui credit in ipsum non pereat, sed habeat vitam
aeternam.’ Ubi tanquam digito demonstrat qua re niti et acquiescere
fides debeat. Quod si personam tantum respici volunt, ne pereas, sed
iustificeris, et serveris ad vitam aeternam, non exaltationem in cruce,
statim distrahitur animus, et evanescit consolatio, qua erigi et
sustentari mentem perculsam metu iudicii divini oportebat. Non igitur
debent, nec possunt in Christo mediatore haec discerni aut segregari. Et
accurate tales insidiae cavendae sunt, quibus conatur Diabolus Christi
officium et obedientiam elevare atque abiicere.

Praeclare et prudenter monet Augustinus: Certum vero propriumque fidei
[1. Kor. 2, 11] Catholicae fundamentum Christus est. ‘Fundamentum enim
aliud, ait Apostolus, nemo potest ponere, praeter id quod positum est,
quod est Christus Iesus.’ Neque hoc ideo negandum est proprium
fundamentum esse fidei Catholicae, quia putari potest aliquibus
haereticis hoc nobiscum esse commune. Si enim diligenter quae ad
Christum pertinent, cogitentur, nomine tenus invenitur Christus apud
quoslibet haereticos, qui se Christianos vocari volunt, re vero ipsa non
est apud eos. Quod ostendere nimis longum est, quoniam commemorandae
sunt omnes haereses, sive quae fuerunt, sive quae sunt, sive quae
potuerunt esse sub vocabulo Christiano, et etiam quam sit hoc verum, per
singulas quasque monstrandum. Quae disputatio multorum est voluminum, et
etiam infinita videatur.

Hanc admonitionem prodest meminisse, ut confirmentur simplices adversus
hypocrisin illam, et πρόφασιν nominis et personae Christi,
remotis iis quae ad Christum pertinent. Etsi enim utraque manu tenere se
dicunt meritum Christi, ut loquuntur, tamen impie, et contra expressum
verbum Dei, et tot Ecclesiarum consensum, nomen iustitiae, qua
iustificantur peccatores coram Deo, detrahunt obedientiae Christi.
Viderint vero ipsi an velit Deus cum talibus esse et habitare, quod
toties tamen, et plenis buccis de se praedicant, securissimi de abusu,
deque [Joh. 14, 23 f.] corruptelis sermonis Christi. Hos enim dicit
Christus a patre, et a se diligi, qui sunt custodes sermonis, et apud
eos promittit se mansionem facturos esse. Neutiquam vero diligi se
pronunciat ab iis, qui non servant sermones prolatos ex sinu aeterni
patris. Non igitur minore severitate a nobis exigit, quam Moses a populo
[5. Mose 4, 2] Israelitico: ‘Non addetis ad verbum, quod vobis loquor,
nec auferetis ex eo, custodite mandata Domini Dei vestri, quae ego
preacipio vobis.’ Ac propterea vocem illam Apostoli perpetuo in
auribus nostris sonare, eamque intimis sensibus infigi oportebat, qua
hortatur Timotheum ad studium et custodiam verbi, et ad [1. Tim. 6, 26
f.; 2. Tim. 1, 14] cavendas technas fanaticorum: ‘Egregium, inquit,
depositum o Timothee servato per spiritum sanctum, qui inhabitat in
nobis, devitans prophanas vocum inanitates, et oppositiones falso
nominatae scientiae, quam nonnulli profitentes, circa fidem
aberraverunt.’ Ideo enim filius Dei sedens ad dextram patris,
excitavit his postremis temporibus Lutherum, et similes Interpretes
fideles in domo Domini, quorum explicationes et confessiones sincerae
doctrinae retinendae sunt, ut gravissimis 

[Seite xxxvii]

monitis eorum confirmemur, ne fluctuemus, et circumferamur quovis vento
doctrinae per versutiam hominum, per astutiam qua nos adoriuntur, ut
seducant nos.

Vigilemus itaque omni tempore, atque oremus, tanto quidem ardentius,
quanto maiores confusiones in hac delira mundi senecta, et ingeniorum
mobilitate metuendae sunt, ut digni habeamur, qui effugiamus haec omnia,
et stemus coram Filio hominis.

Hieronymus Besoldus 

Ecclesiae Noribergensis Minister.

[Seite 1]

Text der Genesisvorlesung

Schriften, 44. Band, Genesisvorlesung (cap. 31 –50) 1543/45

Karl Drescher

[Enarratio]

1535

[Seite 1] 

[31, 1] Caput XXXI.

Et audivit verba filiorum Laban, dicentium: Tulit Iacob omnia quae
fuerunt patris nostri, et ex his, quae patris nostri sunt, omnem istam
gloriam paravit.

Hactenus recitavit Moses ea quae gesta sunt sex annis post natum Ioseph.
Ex eo enim tempore coepit cogitare Iacob de gubernanda et alenda familia
sua, cui superioribus quatuordecim annis nihil prorsus providerat.
Postquam vero tot filiorum factus est parens, sero propemodum de
rationibus rei familiaris ei in mentem venit. Quemadmodum autem
quatuordecim annis magna tolerantia durissima quaeque sub avaro domino
passus est: Ita sexennio hoc mirabili artificio et benedictione Domini
non contemnendum peculium acquisivit, Nec sine invidia. Neque enim clam
socero et filiis eius opes suas habere potuit. Itaque exactis sex annis
parat reditum in patriam: quanquam non festinat, forsan etiam mansurus
diutius, nisi divina accessisset vocatio.

Sed accedit ad cumulum illum miseriarum, quem in domo Laban tot annis
sustinuit, livor et invidia filiorum familias, qui eum expilatorem
paternorum bonorum non obscure criminantur. Audivit enim, inquit Moses,
verba filiorum Laban, dicentium etc. Vidit et vultum ipsius Laban
immutatum, frontem corrugatam et tristem, quae omnia intellexit signa
esse animi alieni et infensi. Audi igitur insignem calumniam filiorum
Laban exprobrantium Iacob opes illas, tam diuturnae et durae servitutis
premium: Ac dices cum avaritia coniunctum esse universum orbem
iniquitatis. Hinc [Sir. 14, 6] illud Ecclesiastici: Nihil scelestius
homine avaro. Et ex Ethnicis Mimi publiani praeclara vox. Avarus nihil
recte facit, nisi cum moritur.1� Ita enim totius naturae, et omnium
gentium una vox et consensus avaros detestatur et damnat.

Quia habent insitam animis idolatriam et universam impietatem, non in
exteros et alienos tantum, sed etiam in domesticos et in viscera sua, 

[Seite 2]

nimirum in filias, nepotes, generum. Quid possit cogitari sceleratius et
execrabilius tali homine, qui filiabus ex se natis aut coniugi suae non
favet unam buccellam panis? Quid is faciet ignoto aut nulla
propinquitate coniuncto? Itaque nihil satius est, et nihil melius potest
facere avarus, quam si moriatur: quia vivendo nec Deo, nec aliis, neque
sibi ipsi vivit. Nihil aliud potest quam peccare contra Deum, contra
homines, contra se ipsum: quia et suo ipsius corpori haud unquam
benefacit.

Utuntur ergo filii Laban verbis admodum plenis et grandibus ad
declarandam suam invidiam. ‘Tulit, inquiunt, Iacob omnia, quae fuerunt
patris nostri.’ Leug dich nicht zu tod.1� Est hyperbolica calumnia,
O nos miseros, inquiunt, periimus, unde deinceps vivemus? Iste omnia
bona patris nostri compilavit, prope adest, ut nos exugat et absumat
prorsus. Ad hunc modum depingit Moses Laban cum suis filiis, quod
parentem secuta sit sua proles. Omnia tulit, inquiunt. Et tamen Iacob
servivit quatuordecim annis, neque quicquam premii tulit, praeter victum
tenuem et vestitum. Quod fuit reliquum omne cessit Laban. Imo is nunquam
ad tantas opes pervenisset, si fuisset absque pede Iacob, de quo supra
dixit. Deinde nihil unquam surripuit, sed segregavit singulari studio
maximum gregem unicolorium a suo grege variorum agnorum, qui multo minor
fuit, et vix dum collectus industria et inspiratione divina. Et
nihilominus interea alter grex Laban, iam antea satis numerosus, auctus
est. Iacob tantum fructum laboris sui segregavit, et inde istas opes
exiguas sane, si ad ingens peculium Laban conferantur, comparsit.

Ex hac igitur oratione filiorum Laban colligimus, quis sit animus, quod
ingenium avarorum. Non enim hoc considerant, quod habent ipsi in manu,
non gregem numerosum, non proventum uberrimum, sed quod pauculas oves ex
gregibus suis nactus est Iacob, quos tamen ipse antea tot annis tanto
studio auxerat, et unam tantum partem gregis sibi mercedem laborum
suorum postulaverat, id vident, et quidem cum summo dolore et invidia.
Quomodo igitur adderet aliquid Laban, cum hoc invideat et praebeat
aegerrime, quod omni iure et ex pacto fideli servo debebatur. Talis
nimirum pestis est avaritia, quae eo non est contenta, si possit sola
omnia absorbere. Sed hoc etiam requirit, ut alii omnes egeant, esuriant,
pereant egestate et inedia. Non potest satiari, salvis etiam omnibus
suis reditibus et thesauris: nisi videat alios prorsus nihil habere.

� Ita ut pauperculus aliquis suavius victitet pane quotidiano, 

[Seite 3]

quam ille omnibus suis reditibus. Vidi ipse Erphurdiae in Academia
Magistrum abundantem opibus: sed ita sordidum et tenacem, ut toto anno
non biberet sextarium vini, ad tuendam valetudinem corporis. Quid igitur
est miserius, quam in tanta copia sitire, esurire, egere? Deinde hac
cupidatate excruciari, ut optet alios omnes esse miserrimos: et dolere
ac ingemiscere, si videat alterum vel unum aureum possidere. Vide
igitur, an non sit avaritia monstrum omnium monstrorum teterrimum?

Et superat haec cupiditas et livor filiorum Laban omnia alia exempla,
Quia optimus vir magno labore et miseria tam diu servivit, suoque sudore
uxorem et liberos aluit, et non privatam suam rem, sed domum et greges
Laban auxit et locupletavit: et oportet tamen eum ferre et audire
calumniam hanc: ‘Tulit omnia bona patris nostri’. Dignum sane
exemplum et nomen Laban, quod perinde ut Euclionis1� nomen in
proverbium abeat ad notandum immensum et infinitum studium opum. Quantum
enim id fuit, quod hisce sex annis acquisivit Iacob sua arte? Profecto
multo uberiore accessione dignus fuisset. Quid vero putabimus
numeraturum fuisse Laban genero pro tam fideli et longa servitute, si
non intercessisset pactum illud? Hoc scilicet, quod postea dicet Iacob:
‘dimisisses me vacuum et egentem’: vel mansisset perpetuo servus,
cuius labores et miseriae, ut antea, ipsi fuissent quaestui.

Videmus enim quam cupide inhient huic peculio Iacob, quam odiose id
amplificent, quasi dicerent: Quid haberet Iacob, si absque bonis patris
nostri esset? Mendicus esset et exul. At cur non potius sic dicunt? Quid
habuisset pater noster, si non venisset huc Iacob? Quae enim fuerint
facultates eius, supra significavit Laban, cum diceret: ‘Modicum
habuisti, cum ingressus sum ad te’. Filia Rahel custos erat pecoris et
gregis exigui. Non erat opus pastore aut servo aliquo propter
paucitatem. Sed ipsi invertunt et quaerunt: Quid attulit Iacob ad nos?
Ingressus est vacuus et nudus: Rursus ergo sic abeat. Sed unde habebit
remunerationem suorum officiorum, quae praestitit huic domui viginti
annis? Nihil est meritus, dixerunt: quia est servus. Nos sumus liberi et
sumus filii heriles. Fruamur ergo partis Iacob, et ipsum extrudamus
inopem et egenum, aut serviat nobis gratis perpetuo. Sic enim iure sibi
postulare et deberi servitutem hanc existimarunt, neque ullam mentionem
premii recte fieri posse. Quin etiam servum non decere, ut tam
magnificas opes possideat.

Ideo enim singulari appellatione utuntur (Kabad) quod proprie significat
[1. Mose 13, 1 f.] gravem esse. Per methaphoram autem gloriam denotat.
Supra 13.: ‘Ascendit Abraham de Aegypto gravis valde pecore, argento,
auro’. Sic terra dicitur gravari fame, pestilentia, etc. Item
aggravatum est cor 

[Seite 4]

Pharaonis. Significat adesse res, non esse inane et vacuum. Hinc
transfertur ad gloriam, quia opes et copia omnium rerum pariunt gloriam
et magnificentiam. Sic ergo invidiose loquuntur filii Laban: paravit ex
nostris bonis omnem illam gravitatem, id est gloriosam et magnificam
substantiam. Non volunt dicere fructum, possessionem, facultatem,
peculium etc. Sed dicunt (Kabod) odiose et calumniose, quasi dicerent:
Venit huc mendicus, sed maximas opes domi nostrae cumulavit.

Haec ideo accuratius evolvenda sunt. Quia videtur scriptura sancta
voluisse exactam descriptionem avaritiae hoc exemplo constituere. Quod
[vgl. 1. Tim. 6, 10] sit avaritia orbis et Cyclopaedia omnium viciorum
et scelerum.1� Et evarus sit: qui nec Deo nec sibi ipsi bene cupiat.
Quae enim non serviunt ipsius commodis, ea potest odiose exaggerare, et
dolet se iis non posse potiri. Quod igitur de ingratis dicitur: Omnia
convicia dixeris, si ingratum dixeris, id multo rectius de avaro
dicetur. Quia ingratitudo est peccatum omissionis. Avaritia autem est
peccatum commissionis et summae crudelitatis. Ideo illud longe superat,
propterea quod rebus publicis et privatis vehementer officit.

[31, 2] Vidit quoque Iacob faciem Laban, animadvertitque, eam non esse
erga se, quemadmodum fuerat heri et nudiustertius.

Prima causa fuit discessus, querelae et calumniae filiorum Laban. Altera
est facies soceri mutata. Eadem enim est invidia et cupiditas patris,
quae est filiorum. Non potest sine magno livore et dolore intueri
peculium generi. Quia optavit eum perpetuo pauperum esse et servum, ut
miseria eius sibi quaestui esse posset. Non videt iam antea se beneficio
Iacob crevisse, et pro una filia pluribus pastoribus ad tam numerosum
gregem opus esse. Sed generum et filias unam aut alteram oviculam,
agnum, capellam habere videt et ringitur: non exporrigit frontem, sicut
antea, cum solus ipse cresceret, et Iacob nihil solicitus esset de re
privata.

Porro autem offenso et irascente domino etiam filii et reliqua familia
ad eius nutum vultus composuerunt. Hi quoque sorores Leam et Rahel
infensi observarunt, si quid vel extremo digito attrectarent, quod
pertinebat ad peculium Laban, saepe contumelias, calumnias, convicia
confinxerunt, et ea in miserum Iacob et invisum patrifamilias
coniecerunt. Itaque omnia tristia, adversa et molestia ei fuerunt in hac
domo. Nec unum tantum aut alterum mensem invidia et odium hoc duravit.
Sed statim secundo aut tertio anno incoepisse consentaneum est, cum
primum coepit Iacob crescere. Quid vero possit homini accidere tristius,
quam cum tali familia vitam exigere, ubi paterfamilias, uxor, liberi,
servi, ancillae torvum tuentur, 

[Seite 5]

fremunt, indignantur? Et implevit tamen Iacob sexennium illud. Tandem
vero cogitavit: Iam nunc tempus est, ut hac domo excedam, exacto
sexennio in maximo odio et acerbissimis calumniis. Quanquam non
festinat, nec dum recessisset. Sed authoritate divina iubetur redire in
patriam.

[31, 3] Et dixit Dominus ad Iacob: Revertere ad terram patrum tuorum, et
ad cognationem tuam. Ego tecum ero.

⌊aeorum 11. [Hiob 28, 13] ut adflicti unico praesidio verbi Dei niti
et sustentari queant. ‘Non habitat sapientia, inquit Hiob, in terra
suaviter viventium’: Quia est verbum crucis et desperationis. Ideo
pertinet tantum ad vexatos et mortificatos, despectos, desperatos,
oppressos: qualis fuit Iacob in exilio suo apud socerum iniustum et
avarum: qui nihil largiri, et omnia rapere et deglubere conabatur. Cuius
filii acerbissime eum exagitabant. Et id meditabantur omnes, ut perpetua
servitute devinctum retinerent, eiusque sudoribus et aerumnis
ditescerent.

In his angustiis loquitur ad eum Dominus, cum nihil aliud praeter fidem
et invocationem haberet reliquum, ac detentum et odio habitum ab omnibus
hominibus complectitur, et confirmat propositum de discessu: iubeti ut
deserat familiam tam infensam ipsi et coniugibus, atque suae domu,
provideat, quo verbo testatur Deus universam vitam et omnes actiones
Patriarchae Iacob sibi placere.

Proinde hic locus diligenter notandus est. Non enim de summis tantum
miraculis concionatur scriptura sancta, sed etiam testatur Deum
servilium et oeconomicarum rerum cura adfici, id quod summorum
miraculorum instar est, et signum singularis gratiae et favoris Dei.
Atque haec consolatio supra et in tota scriptura saepe repetita est, ac
saepe est agitanda. Qui credit enim, sicut Iacob, debet esse certus,
omnes cogitationes, omnia vestigia sua esse Deo curae. Non aliter ac si
nihil aliud esset, quod ageret Deus, quam ipsum ut tueretur et
gubernaret. Nihil enim de regno Aegyptio aut Babilonio, nihil de toto
mundo concionatur Moses. Tantum recitat, quomodo Iacob vexatus,
tentatus, et in patriam redire paratus fuerit. Ideo non est, quod
angamur et sollicitemur, qua ratione gubernentur regna et imperia mundi.
Sed agamus Deo gratias, quod scimus nos ita ei curae esse, ut etiam
sciat omnia, quae facimus, patimur, cogitamus.

[Seite 6]

De hoc vero singulos oportet esse certos, quod sint populus Dei, sive
membra Ecclesiae. Haec fides ante omnia necessaria est, quae firmiter
hunc syllogismum appraehendat. Omnis populus Dei benedictus, sanctus,
Deo gratus et acceptus est, ita ut non possit rapi ex manibus Dei. Nos
sumus populus Dei: Ergo Deus nostri curam agit. Maior est verissima,
quia etiam mors et sanguis sanctorum sunt preciosa in conspectu Domini:
placent Deo omnia, quae faciunt et paciuntur. Imo errores et lapsus [Ps.
32, 1] eorum tecti sunt et remissi, ut testatur Psalmus 32.

Sed de Minore est quaestio. Nam et Turca, Papa, Iudaei gloriantur se
esse talem populum, placentem et gratum Deo, Videndum igitur est, ut de
minore simus certi, quod nos simus filii Dei, de grege et populo Dei,
sub uno pastore Christo. Hoc si firmiter et certo statuere potes, iam es
beatus. Sis igitur bono animo, neque turberis aut trepides, si vel
fractus illabatur orbis.1� Siquidem certus es te esse sub eo pastore,
qui est Dominus coeli et terrae.

Difficile autem est huic propositioni firmiter adsentiri, etiam ovibus
et piis ipsis. Perpetuo enim luctandum est contra dubitationem et
diffidentiam. Tam magna et difficilis res est Fides. Sed Turca, Iudaei,
Papistae non sentiunt hanc luctam, non pugnant, sed sunt certissimi, et
secure gloriantur se sine ulla dubitatione esse populum Dei. Assidua
igitur consolatione opus habent pii, ut huic minori credant. Tum enim
Maior te non fallet, quia testatur spiritus sanctus et hoc et aliis
exemplis compluribus, Dei populum etiam in minimis et levissimis placere
Deo. Omnia enim per te operabitur, mulgebit per te vaccam, et
servilissima quaeque opera faciet, ac maxima pariter et minima omnia
ipsi grata erunt. Sed quibus argumentis probanda erit minor propositio?
Quomodo certo sciam me esse de populo Dei? Ante Christum incarnatum
patres habebant promissionem, verbum et vocem Dei, Habebant et signum
circuncisionis. Nos hodie habemus claves, baptismum, Eucharistiam,
promissiones Euangelii. Inde colligas argumenta et demonstrationes,
quibus certus fias te esse Christianum, esse baptisatum, et incedere in
vocatione sancta et pia. Non blasphemes, sed ames verbum, et Deo servias
aliquo honesto munere. Si hoc animo tuo infixum haeret, tametsi fuerit
pugnandum contra dubitationem: tamen sic concludas et colligas te esse
eum, cuius facta omnia Deo curae sint et placeant. Cogita, ego sequar
vocationem meam, faciam operas serviles, heriles, pueriles cum Iacob.
Scio enim haec omnia esse in honore et precio coram Domino Deo Nostro.

Haec propter assiduam luctam adversus dubitationem repetenda sunt.
Diversum enim a verbo et consolatione divina obiicitur sensibus. Caro
aliud sentit, ita ut piis omnia in contrarium ferri videantur. Siquidem 

[Seite 7]

impii sunt foelices, et ipsi adfliguntur. Ideo fides est rerum
invisibilium, donec exitus veritatem promissionum probet. Et ob hanc
causam Dominus iterum alloquitur Iacob: non tantum ut consoletur eum,
sed etiam ut confirmet et iuvet eum in hac lucta, quam sustinuit haud
dubie acerrimam.

Diligenter autem observandum est, quid loquatur Deus ad Iacob.
Revertere, inquit, in terram patrum tuorum, quasi diceret: Satis diu
multumque passus es apud avarum istum nebulonem, expilantem et
deglubentem te. Vade igitur, et fias paterfamilias in tua patria. Haec
est vox Dei consolantis et erigentis Iacob. Accepta autem consolatione
additur ei animus, et audet, quod alioqui nunquam fuisset ausurus. Audet
clam socero et filiis excedere domo cum uxore, cum liberis et omnibus,
quae possidet satis confidenter. Sed quia verbum iubet, ideo non
trepidat, sed pergit in nomine Domini. Sunt enim haec verba Dei
liberantis Iacob de angustia, et promittentis futuram defensionem. Vade
et collige omnia, quae habes, et confer te in patriam tuam. Sed
insequetur me Laban, potuit Iacob dicere, et retrahet in servitutem,
pollet enim viribus, potentia, numero amicorum et propinquorum. Non
potero clam aut incolumis evadere. Sicut accidit postea, quando
insequitur eum Laban tanquam fugitivum et furem, et mortem ei minatur.
Ait ergo Dominus: ‘Ego ero tecum’. Etiam si omnes Diaboli cum Laban
essent contra te, tamen ego tecum ero. Sine modo veniat. Magna res est
profecto: quod Iacob potuit huic verbo credere. Sed fuit homo
exercitatus fide et probatus multis tentationibus: et tamen habuit etiam
suam infirmitatem, sicut alii patres tot tentationibus et luctis
interdum defatigati sunt. Sed subinde animum et robur receperunt. Et
fuit perpetua haec vicissitudo tentationum et consolationum.

[31, 4 –9] Misit igitur Iacob, et accersivit Rahelem et Leam in agrum
ad gregem suum. Et dixit ad eas: Video ego faciem patris vestri non esse
erga me, quemadmodum heri, et nudiustertius. Veruntamen Deus patris mei
fuit mecum. Et vos quidem nostis, quod toto robore meo servivi patri
vestro. Pater autem vester dolo malo egit mecum, et immutavit mercedem
meam decies. Sed non permisit Deus, ut noceret mihi: Quando sic dicebat:
Quae punctis respersae sunt, sint merces tua. Pariebant omnes oves
foetus punctis respersos. Quando vero dicebat: Ea quorum crura fuerint
diversis coloribus, erunt merces tua, omnes oves pariebant foetus
cruribus discoloribus. Eripuit igitur Deus peculium patri vestro, et
mihi dedit.

Miror, quae causa fuerit, quod non in domo et tabernaculis cum uxoribus
consultavit. Fuit enim gener et maritus filiarum: potuit igitur domi
nonnunquam cum familia et uxoribus colloqui, et significare suum 

[Seite 8]

consilium? Fortassis Laban et filii interdixerunt ei domo, ne auderet
ingredi ad tabernacula uxorum. Ideo oportuit eas evocari et egredi in
campum, ubi suos et soceri greges pascebat. Et fuit haud dubie
suspiciosus. Ideo non facile passus est Iacob colloqui cum uxoribus: ne
eas domo abduceret. Quicquid fuit, videtur Moses significare animum
malignum et suspiciosum Laban.

Quanta vero malicia est, quod statim, ubi videt Iacob crescere,
rescindit pactum. Quid superioribus quatuordecim annis rapuisse eum
putabimus? cum tam inique et per vim conventa et pacta mutet. Hoc
spiritus sanctus studiose recitat ad exaggerandam nequitiam et avaritiam
Laban. Mutavit enim conditionem, quando et quoties libuit. Si videbat
varium pecus nasci: post foetum dicebat: volo, ut in futurum mihi varia
nascantur. Rursum cum videret unius coloris procreari: non adhibitis
virgis Iacob, deligebat pecus album aut nigrum. Sic elusit artem Iacob
et fefellit eum singulis annis, imo semestribus singulis, cum sex annis
decem vicibus mutarit. Primo anno servavit pactum, sed reliquis quinque
annis decies mutavit. Hoc valde iniquum fuit. Ideo cogitavit Iacob, quid
cum illo agas? hic nihil proficiam. Abibo igitur, et relinquam hominem
nequissimum. Et est exemplum insignis fidei et pacientiae in Iacob, qui
potuit haec perferre et perpeti. Nihil ei profuisset neque pactum cum
socero, neque magia, qua utebatur, toties et pro libitu Laban mutante
conditionem: nisi accessisset benedictio divina. Sicut ait, Dominus
fecit, ne noceret mihi. Deus me liberavit et auxit greges meos. Imo
patri vestro eripuit peculium, et mihi dedit.

Estque singularis emphasis in verbo eripuit. Non dicit accepit, aut [Ps.
31, 16; 59, 2; 143, 9] abstulit Deus, sed eripuit. Sicut in Psalmo
usurpatur: ‘Eripe me de inimicis meis’. Deus eripuit, id est,
liberavit, salvavit. Et vult spiritus sanctus significare peculium id
omni iure ad Iacob et uxores eius pertinuisse, donatum benedictione Dei,
et laboribus ipsorum partum. Quia serviverat 14. annis, et sexennio hoc
decies fallebatur. Dicit ergo scriptura sancta, esse id per vim raptum
et sublatum, quod debebatur Iacob et familiae eius, Gott hat mir Macht
dazu muessen thun. Ars et astutia mea divinitus monstrata et approbata
nihil profuisset, nisi Deus singulari vi et potentia eripuisset, et
liberasset tanquam captivum peculium patris vestri, quod ipse ante nobis
rapuit ex faucibus. Nostrum fuit hoc totum, quod tenvit. Et quod iam
habemus, non arte aut industria acquisivi, sed divina potentia, qui manu
forti rapuit de manu latronis et nebulonis huius. Hoc voluit Moses verbo
Jazel significare: quod Dominus rapiendo benedixerit Iacob. Ita enim
manus Domini est cum sanctis eius, ut protegat et liberet eos a fraude
et malicia impiorum.

[Seite 9]

[31, 10 –13] Et hoc quoque factum est, tempore admissurae ovium
sustuli oculos meos, vidique per somnium: et ecce hirci ascendebant
super pecora notis respersa, punctisque notata et maculosa. Et dixit ad
me Angelus Dei in somnis: Iacob. Et respondi: Ecce ego. Et dixit:
Attolle oculos tuos, et vide omnes hircos ascendentes super pecora
variis notis, punctis et maculis respersa: quia vidi omnia, quae fecit
tibi Laban. Ego sum Deus Bethel, ubi unxisti lapidem, et votum vovisti
mihi. Nunc igitur surge et egredere de terra hac, et revertere in terram
cognationis tuae.

Haec sunt verba synechdochia, et propter brevitatem, qua utitur Moses,
videntur sic sonare, quasi Iacob in somnis nihil viderit praeter hircos
unius coloris ascendere. Intelligendus igitur est textus distributive,
non collective, id est, nunc hac foetura super unicolores, alia super
discolores ascendentes vidit. Et pars sumenda est pro toto. Intelligit
enim omnes masculos in pecore ovino et caprino. Si quando dicebat hac
vice habebis (Ekudim) nascebantur (Ekudim) et sic de reliquis generibus.
Convenit enim cum eo, quod supra dixit. Quando dicebat notis respersae
oves erunt tibi pro mercede, edebantur tales. Quando nigros aut albos
foetus mihi tribuebat, nigri aut albi nascebantur. Ita vult significare
Deum sibi adfuisse, et mirabiliter fraudibus et dolis Laban obstitisse.

Porro aliud argumentum avaritiae videtur Moses ostendere. Nimirum, quod
avarus Nabal tanquam singulari praerogativa, non pacti ratione, rapuerit
ad se omnia pecora unius coloris, quacunque foetura edita. Deinde etiam
ex maculosis foetibus unam tantum speciem ei reliquerit. Si hac foetura
multi enati sunt punctati, quos antea genero attribuerat, alia foetura
punctatos sibi vendicavit, cum videret illorum magnum numerum editum.
Sic assidua permutatione usus est, et in singulis foeturis non amplius
una specie discolorium ei dedit: reliquos omnes retinuit ipse. Singulari
itaque virtute Dei opus fuit ad reprimendam infinitam cupiditatem Laban,
quae omnem rapacitatem etiam Turcicam exuperat.

Sic autem consolatus me est Deus, inquit Iacob, ut mitteret Angelum, qui
luctantem me et perturbatur ob insignem nequitiam soceri confirmaret, et
diceret: Laban tibi imponit, cum nihil nisi circulatos foetus tibi
relinquit. Sed Dominus tibi benedixit, ut omnes foetus in toto grege
circulati nascantur. Item alio anno dixit, obventura mihi punctata
pecora. Ibi rursus Angelus consolatus est me, et dixit, omnes pecudes
punctis notatos foetus procreabunt, ut illa una species, quam solum
relinquit tibi Laban, multitudine et numero superet reliquas. Imo omnes
foetus tales nascantur, quales ipse de una specie variorum tibi tribuit.
Ac nisi hoc 

[Seite 10]

modo Deus paupertatem Iacob sublevasset, Laban nihil prorsus ei reliquum
fecisset. Est enim inquissima Tyrannis tantum unam speciem concedere ex
toto grege contra pactum. Itaque rursus depingitur Laban horribilis et
execrandus raptor, ac Tyrannus contra filias, nepotes et generum.

Vocabulum (Berudim) supra nondum habuimus. Deducitur autem a verbo
(Barad) grandino. Ex qua Etymologia facile potest intelligi significatio
huius vocis. Sicut enim (Nekudim) una aut altera nota variegatum
significat. Sic (Berudim) pecudes parvis maculis aspersas, instar
grandinis, quasi grandinatas, ut sic dicam, multis maculis, scheckicht.
Sicut apud Virgilium1� capreoli describuntur. Capreoli sparsis etiam
nunc pellibus albi.

[Sach. 6, 2 f.] Extat eadem vox Zachariae 6. in visione quadrigarum.
‘Equi enim in prima quadriga sunt rufi, rote pferd, fuechs, In altera
nigri. In tertia (Labanim)2� albi’. In quarta, robusti equi et
(brudim). In primo capite [Sach. 1, 8] alia appellatio est: Serukim a
Seruk, quod vitem laudatissimam significat, ein braun weinreben, Serukim
sunt equi non rufi aut nigri, sed spadices, castanien braun, quales uvae
sunt in palmitibus (Brudim) autem germanice significat apffelgraw,
schimmel. Quia in clunibus eorum apparent tales maculae aspersae, quasi
species pomorum aut speculorum.

[31, 14 –16] Respondit vero Rahel et Lea, dicentes ad eum: Num pars
aut haereditas adhuc nobis est in domo patris nostri? An non extraneae
ab eo reputatae sumus? Vendidit enim nos, deinde comedendo comedit
pecuniam nostram. Ideo Deus tulit opes patris nostri, et eas tradidit
nobis et filiis nostris, et nunc omne, quod dixit tibi Deus, fac.

Post querimoniam Iacob sequuntur querelae Rahelis et Leae. Pium enim et
iustum est, ut mater cura et solicitudine liberorum suorum adficiatur.
Quia iuxta mandatum divinum hoc est officium matris seu coniugis, ut
maritum adiuvet in alendis et educandis liberis, in administranda re
familiari. Miserabiliter autem queruntur hae duae uxores de crudelitate
patris, quae iam matres sunt duodecim liberorum: et tamen spoliantur ab
avaro et iniquo parente rebus necessariis ad alendam tam numerosam
familiam. Forsan etiam panem et lac aegre suppeditavit, cum omnia, quae
ipsi laboribus suis conquisiverant, ad se rapiat. Nec tamen occasionem,
nec potestatem conquerendi de suis miseriis habuerunt. Non enim licuit
quicquam inscio et invito parente facere aut dicere.

Dicunt igitur (Nunquid superest nobis adhuc pars aut haereditas in 

[Seite 11]

domo patris?) quasi dicerent: Quid hic faciemus, habemus magnam
familiam, duas ancillas et duodecim liberos. Pater autem nulla cura
tangitur, quomodo his prospiciatur. Ne obolum quidem suppeditat. Ita nos
tractat tanquam alienas, qui nihil residui in facultatibus et
haereditate paterna habeamus. Videntur autem ista aliena a reverentia
filiarum erga patrem. Nimis enim dura et acerba haec est oratio. Sed ad
quem pertinet pars et haereditas in domo? Nonne ad filias? si non tota
haereditas: tamen portionis alicuius spem habere debebant. Atqui sic se
erga nos gerit, inquiunt, pater, ut ne sperare quidem, aut expectare ab
eo quicquam liceat. Quanto diutius hic vivimus, tanto durius et
crudelius exercemur perpetua servitute, Quae eo etiam est
intolerabilior: quia nihil premii reddit, sed insuper nostro labore
partam pecuniam sibi vendicat et absumit. Nec solum spoliat nos portione
et haereditate legitima, verum etiam vendidit nos veluti mancipia:
nullam addidit dotem, sed a nobis exigit et rapit ea, quae comparsimus,
quod famulabus et servis non solet accidere.

Sunt hae sane querelae mirabiles: et videntur tamen verba duriora, quam
ut deceant filias. Non videntur honorare parentes, quando tam impia,
horrenda et propemodum parricidialia de patre loquuntur. Mandat enim
quartum praeceptum, ut honore adficiamus parentes, et ornemus eos et
verbis et re ipsa. Quid posset autem dici atrocius, quam hoc, quod ipsae
queruntur? Pater non agnoscit nos pro filiabus: non amat, nec agnoscit
sobolem ex carne et visceribus suis natam. Non habet στοργὴν,
φυσικήν, id est adfectum illum et caritatem naturalem parentum
erga liberos, natura omnibus hominibus insitam, cuius exempla creberrime
occurrunt in omni vita et in historiis omnium gentium. Quin de meretrice
[1. Kön. 3, 16] in historia Regum dicitur, ligitante de filio coram
Salomone: ‘concaluerunt viscera eius super filio suo’. Maluit enim
carere fruetu uteri sui, quam videre caedem filii. Hic ergo adfectus
maxime secundum naturam hominis est. Quin etiam brutis est insitus, quae
quo magis ferae sunt, hoc magis furunt adfectu et amore catulorum: Lupi,
ursi, leones, porci pro catulis acerrime et saevissime dimicant. Tanta
vis est naturae.

An non igitur horribile est avaritiam non bestiam, sed hominem, qui est
natura praestantissima, ita immutare, ut naturalis inclinationis et
pietatis erga liberos prorsus obliviscatur. Nec potuisset acerbius
exagitari hoc monstrum avaritiae in Laban, quam cum optimae matronae
filiae queruntur se natas esse ex hoc patre, et tamen pro filiabus non
reputatas. Significatur enim vinci et excuti avaritia naturalem
στοργήν, et pietatem parentum erga prolem. Et clare hoc
demonstrant, cum inquiunt: ‘Vendidit nos, et devoravit pecuniam
nostram’.

Id profecto pugnat cum natura. Naturale enim est, ut pater prospiciat 

[Seite 12]

de victu et amictu1� filiabus tanquam imbecilliori sexui. Nec de his
tantum, sed et de dote, de haereditate et aliis necessariis. Quin
aviculae et bestiae pulchre sequuntur naturam ducem, parant nidos,
tutelam, victum pullis aut catulis suis. Hoc non facit Laban. Sed filias
pro alienis reputat, ut queri necesse habeant ancillarum meliorem esse
conditionem: Quia debetur omni iure, divino et humano, ancillae merces
laboris et victus.

Nobis nihil solvitur, inquiunt, sed habemur non ancillarum, sed
extranearum loco. Ac si ipse nobis non sit pater, neque nos simus ipsius
filiae. Ibi sane posset cessare quartum praeceptum. Quid enim habet
paternum Laban dignum honore? Bestia est et monstrum. Quomodo vero coles
eum tanquam parentem, qui non vult esse pater, nec dignatur te habere
pro filio, sed exuit omnem sensum et adfectum paternum, ac in Tyrannum
degenerat?

Hanc vero Tyrannidem tolerarunt optimae matronae totos viginti annos.
Ego nunquam putassem tantum furorem posse in naturam hominis cadere:
nisi sacra historia id testaretur. Vendidit nos, inquiunt, hoc est,
tradidit nos tibi pro labore tuo et omnibus bonis, quae a te parta sunt.
Ac praeclare de nobis actum est Dei beneficio, quod talem emptorem
invenimus, qui nos curet, alat et tueatur. Maledictum vero venditorem.
Propter nos tibi serviendum fuit, mi Iacob, et ista omnia, quae
quatuordecim annis durissimo labore acquisivisti, solvenda pro nobis. Si
non invenissemus emptorem tam pium et beneficum, fame nobis fuisset
pereundum: aut ipse pertesus servitutem et egestatem, fugisset relictis
nobis et socero.

Gravissimae certe et inauditae querelae sunt: quarum vix aliud simile
invenias exemplum. Incredibile enim est hominem ita immutari et
degenerare, non in bestiam, sed in portentam et monstrum naturae. Hoc
illud est, quod dicitur vulgo: Wenn ein Engel ein Teuffel wirt, so wirt
er gar boeß2�, Diabolum eo, quod ex praestantissima et angelica
natura degenerarit, factum esse corruptissimum et pessimum. Sic virgo
pudica, postquam semel pudicitiam prostituit, nihil veretur amplius, sed
perfricat frontem ad quaslibet turpitudines. Sic ex Christiano si fiat
apostata, non erit alius infensior hostis Ecclesiae et pietatis.

Ad eundem modum Laban postquam traditus est in avaritiam et cultum
Mammonae, amisit sensum communem: non hominibus solum, sed et bestiis
omnibus maxime proprium et naturae insitum. Ex parente factus est
Tyrannus et latro filiarum. Nihil enim nobis dedit, inquiunt, ne pilum
quidem, ne buccellam panis, et mercedem, quam pactus est, decies
mutavit. Quicquid habemus, quicquid sumus et vivimus, hoc totum emptori
nostro debemus, qui suo labore nos alit ac sustentat. Imo quod maius est
et 

[Seite 13]

atrocius: ‘Comedendo comedit pecuniam nostram’. Maritus impendit pro
nobis durissimam servitutem quatuordecim annorum. Sed eo non fuit
contentus, quin etiam nostrorum laborum fructum et precium raperet atque
absumeret. Quae nobis debebantur pro nostris et mariti laboribus, iis
fruitur ipse, et in suos usus insumit.

Iam igitur quaere, an peccaverint hae filiae obtrectando et detrahendo
patri suo. Ego sane non laudabo, sed libenter concedam esse infirmitatem
et impacientiam quandam. Imo peccatum sanctorum, sed veniale et
tolerabile. Quid enim boni possit dici de cane? Ego certe dicerem: wie
huendisch helt mich mein vater, wie woelffisch etc. Pater meus non
aliter ac canem me tractat. Non potest de illa canina rabie aliquid
humani dici. Deinde apud alienos haec non sparserunt, sed in mariti
sinum effundunt, apud eum sane sine peccato ipsis licuit de suis
difficultatibus queri. Dolendum profecto est patrem omnem humanitatem et
amorem erga nos ita exuisse, ut non solum negligat nos: sed etiam parta
laboribus nostris eripiat. Haec vicia nemo recte excusabit, ornabit,
defendet, sed rectius taxabit et insectabitur, ut agnoscere et fugere
alii turpissimum exemplum discant.

28Etsi igitur fatebimur hanc commemorationem de viciis parentis esse
infirmitatem quandam carnis et sexus imbecillioris: tamen vere dicendo
Laban est canis. Et est exemplum, quod execrari omnes et fugere debent.
Vicissim autem hanc suam moestitiam et miseriam solantur filiae Dei
beneficentia, cui tribuunt hoc, quod sit author totius peculii et omnium
bonorum, quae nunc possideant. Nisi Dominus nobis adfuisset, inquiunt,
non essent aliae miseriores mulieres in hac terra. Hoc beneficium Dei
gratis animis agnoscunt et praedicant, quod Deus in tanta miseria et
paupertate ipsas non reliquerit, sed cumulate compensarit, quod pater
rapuerat. Laudandus est Deus, qui audivit gemitus nostros, et lachrimas
numeravit, omnes opes, quas rapuit Deus patri nostro, iam nostrae sunt
et filiorum nostrorum.

Ideo ad querimoniam Iacob de iniuriis soceri et de consilio profectionis
ferunt sententiam. Fac, quicquid Deus tibi mandavit. Quasi dicerent: Non
est, quod verearis te iniuste haec bona possidere, et tecum auferre. Est
ita, ut dixisti: Rapuit Deus possessionem patris vestri, et dedit mihi,
Sic idem verbum, quo supra usus est Iacob, repetunt, quasi dicant: Istae
opes, quas Deus tibi per miraculum quoddam dedit, erant captivae sub
manu mammonis et avaritiae patris. Ipse iure divino et humano nobis
debuit, sed malignitate eius factum est, ut hactenus neque tu, neque nos
eas tenuerimus, quanquam tuis laboribus viginti annorum acquisitae
essent, donec Deus venit et liberavit, sive eripuit rursus opes ab avaro
et iniquo domino, nobisque attribuit.

Pulcherrime autem hoc exemplum congruit cum facto Israelitarum,
spoliantium Aegyptios. Dominus enim hoc mandabat. Sicut dicitur [2. Mose
11, 2] Exodi 11.: ‘Dices enim plebi, ut postulet vir ab amico suo, et
mulier a 

[Seite 14]

vicina sua vasa argentea et aurea. Dominus autem dedit gratiam populo
coram Aegyptiis, ut commodarent eis’: et spoliaverunt Aegyptios.
Nimirum Domino eripiente et liberante velut captivas opes, argentum et
aurum, ex Aegypto. Spoliaverunt eos non suis cupiditatibus, sed divina
sententia et authoritate, qui eripiebat et spoliabat Aegyptum mandando,
ut mutuum acciperent, et discederent. Quia, inquit, debent vobis
mercedem pro laboribus vestris tot annorum. Vos gratis serviistis: et
ipsi nihil retribuerunt. Igitur ego retribuo, et ab illis praereptum et
retentum eripio, et vobis reddo tanquam debitum.

Estque haec imago omnium beneficiorum, quae confert Deus Ecclesiae, ut
alat et sustentet eam. Lazarus ad ostium divitis epulonis famem patitur.
Sic Ecclesia in mundo adfligitur et eget. Pii pastores cum uxoribus et
liberis esuriunt. Aut si quid habent, tanta est hominum invidia et
malicia, ut quo iure quaque iniuria cupiant id eis eripere, et saepe
etiam, cum possunt aliqua specie, ministros et reditus Ecclesiasticos in
Parochiis expilant et rapiunt: Ita ut vere hoc dici queat: Quicquid
habet Ecclesia, habet invito et repugnante per vim perque insidias et
fraudem impediente Sathana et mundo. Est quasi spolium, quod rapit Deus
mundo, quia non sunt digni cives et rustici, ut habeant largas manus ad
fovendum et alendum ministerium Ecclesiarum et scholarum, sed quicquid
bonorum conferunt, quasi ereptum spolium est divinitus ex faucibus
luporum et unguibus leonum.

Videmus quam indigne et contumeliose tractantur Parochi a magistratibus
et quaestoribus: quando queruntur de angustia et inopia rerum suarum,
statim exprobrant eis avaritiam, die Pfaffen sind geitzig. In aulis et
civitatibus, si qui novas artes expilandi parochias et exagitandi
sacerdotes excogitant, ob frugalitatem laudantur, et ad honores
perveniunt tantum eo, quia vituperare ministros Ecclesiae et premere
possunt. Si admonentur locupletiores, ut iuvent studia discentium: Hoc
opus hic labor est, imo Periclea eloquentia opus erat, ut vel pauxillum
emungas, quod tamen satis maligne praebetur, et cum stomacho et fastu
magno. Recte igitur dixerimus nos vivere ex rapto, sive de spoliis,
quibus Deus spoliat mundum invitum et repugnantem, quia non sunt digni,
qui conferant aliquid subsidii ad alendam pauperculam et adflictam
Ecclesiam.

Hoc quidem tempore quorundam principum liberalitatem experimur, qui
libenter, quod possunt, suppeditant. Sicut facit illustrissimus princeps
Ioannes Fridericus, Dux Saxoniae Elector. Et tamen in hac et aliis
ditionibus plurimae harpyiae sunt, praefecti nimirum et quaestores,
quorum tanta invidia et malignitas est, ut ea, quae larga manu principis
collata sunt ad sustentandos ministros Ecclesiae, aegerrime ex ipsorum
manibus 

[Seite 15]

extorquere possis. Ita simpliciter de spolio vivimus, non nostrae
cupiditatis, sed divinae clementiae et liberalitatis, qui mirabiliter
rapit ex manibus harpyiarum, ut conserventur Ecclesiae et Scholae: nec
ministri earum fame et inedia pereant. Hae igitur sunt ereptiones et
spolia divina. Sicut hoc loco matronae istae de suis opibus dicunt.

Qui vero vult ditescere ex ministerio Ecclesiae, non repraehendat aut
insectetur vicia cum vulgi, tum magnatum et quaestorum, sed palpet et
blandiatur eorum avaritiae, et dicat placentia. Sinceri autem Doctores,
bono et pio zelo servientes Ecclesiae aut Scholis, invisi et spreti sunt
ab omnibus, neque unquam rem facient. Quia Labanitae nec de suo, nec de
alieno quicquam largiuntur.

Saepe unus aliquis Abimelech fovet Abrahamum aut Isaac, sicut supra
audivimus. Sed alii omnes sunt hostes Ecclesiae. Saepe etiam unum aut
alterum bonum et pium quaestorem ditio aliqua habet. Reliqui autem sunt
Labanitae, quibus videntur indigni Parochi et ministri, qui unam saltem
horam vivant, aut unam buccellam panis comedant. Nec dissimulant illi
sua iudicia, sed aperte dicunt. Subulco aut upilione aut lictore pagos
et civitates non posse carere, Parocho aut ludimagistro nihil opus esse.
Itaque duriter exercentur hoc tempore multi boni viri ab Harpyiis,
istis, saepe enim non sine magno labore extorquent stipendia sua ab iis,
qui praesunt reditibus Ecclesiasticis: cum de eo etiam maligne
praebeant, quod ipsi non contribuerunt. Discamus igitur has iniurias et
invidiam aequo animo tolerare, et agnoscamus mirabilem Dei
gubernationem, qui pascit et alit nos sicut Iacob apud Laban servientem.
Nonnunquam etiam unum aliquem pium quaestorem aut praefectum dat, qui
aliquid boni facit, reliquis omnibus invidentibus et reluctantibus.

Sic igitur recitat Moses, quomodo duae coniuges sententiam Iacob de
erepto peculio, avaro socero, et factum ipsum probaverint, et hortatae
sint maritum, ut pergeret. Fac, inquiunt, secundum omnia, quae Deus
dixit tibi. Id quoque singulari Dei benignitate ad consolationem Iacob
factum est, quod habuit consensum charissimarum coniugum, quae nihil
aliud praesidii praeter unicum maritum reliquum habebant. Et ita a patre
tractatae fuerant, ut nihil magis exoptarent, quam domo patria excedere.
Congruunt voluntates et adfectus adversus crudelem patrem: ac
gratulantur sibi, quod offeratur occasio discedendi. Mi Iacob, dixerunt,
vidimus iam diu miseram servitutem tuam, ac optavimus, ut multo ante nos
abduceres. Sumus enim certae, quod Deus tecum sit, et ea, quae dixisti,
Dei verba sunt et iussa. Sequere igitur, quam primum potes, iubentem
Deum.

Est autem, ut antea dixi, admodum periculosa res, exire domo soceri, et
abducere coniuges cum filiis et gregibus invito tyranno. Neque sane
unquam fuisset ausus Iacob hoc facere, nisi habuisset verbum. Quanquam
antea etiam contulit forsan consilia cum uxoribus, quomodo possent
liberari 

[Seite 16]

ex hac captivitate et carcere. Cum enim videret toties mutari pactum a
Laban, venit ei in mentem vereri, ne aliquanto post causam aut fallaciam
inveniret, qua toto peculio suo seipsum spoliaret. Sicut significabit
infra Iacob, cum ait: ‘Nudum dimisisses me’. Nam ut solent lividi et
avari, Ita haud dubie saepe secum reputatus est Laban. En video istum
ditescere et augeri me invito, et occulto quodam et mirabili modo.
Fingendum est aliquid, quo redigam eum in pristinam servitutem, et hos
greges mihi vendicem.

Propter hanc infinitam cupiditatem spoliandi non sine magno periculo
molitur discessum ex carcere hoc, praesertim vero cum tanta familia et
tot impedimentis, quae secum trahit. Sed audet in nomine Domini, et
coniuges consentiunt propter verbum. Dominus enim dixit: Vidi, quibus
iniuriis adfecerit te Laban, collegi autem omnes lachrimas tuas in
utrem. Ideo me iubente et protegente discede.

Hac consolatione tuto potuit niti et confidere. Quod alioqui consilio
aut iudicio humano difficile et periculosum erat: Quia cum insequeretur
eum Laban, non solum auferre omnes facultates, sed etiam poenas ab eo
exigere potuisset propter filias furtim abductas. Sed mandatum divinum
perrumpit omnia, et facit, ut sequantur eum coniuges summa voluntate cum
omnibus impedimentis. Postea vero fremet et persequetur eum Laban septem
diebus, sed frustra. Iacob aufert secum spolia divina. Ideo discessus et
tota profectio bona et sancta est.

[31, 17.18] Surrexit autem Iacob: et imposuit filios suos et uxores suas
camelis. Eduxitque omnes greges suos et omnes facultates suas, quas in
Mesopotamia acquisierat, ut veniret ad Isaac, patrem suum, in terram
Chanaan.

Rursus confirmat textus vere divinum illud spolium fuisse, et precium
debitum laboribus Iacob. Non enim vocat spolium, furtum aut rapinam: Sed
appellat facultates sive possessiones, vestes, aurum, argentum, greges.
Haec omnia tua sunt, dixerunt coniuges: Est spolium divinitus tibi
traditum, quod eripis ex faucibus avarissimi cerberi in modum furti et
rapinae: quanquam est tua substantia.

Addit autem textus, ut veniret ad patrem, quasi dicat: Non meditabatur
fugam velut plagiarius, fur aut latro, sed iustam profectionem
suscipiebat ad patrem Isaac: ubi possit tutius vivere, et omnibus sive
Laban, sive aliis, qui velint eum in ius trahere, et accusare furti,
rationem reddere suae profectionis et facultatum suarum: siquidem
iniustum videbatur clam discedere, et invito Laban omne peculium suum
abducere.

Sic nos quoque bona conscientia frui spoliis mundi possumus, quanquam
cibum ex unguibus harpyiarum, mundi et Diaboli eripere nos oportet. Ipsi
enim oderunt nos, et negant se habere opus Parochis et ministris. At 

[Seite 17]

Deus econtra dicit: Ego opus habeo Ecclesia. Et vos estis ministri mei.
Tolerate igitur iniurias et Tyrannnidem propter me. Ego curabo, ut
distribuam aliqua spolia inter vos, dabo bonum principem, qui praebeat
hospitium. Non dabo vobis orbem terrarum, sicut Turcae dedi, item
Epicureis et usurariis, quibus oportet me obiicere opes mundi, et
saginare eos ad aeternum ignem. Vobis autem dabo portiunculam, quae erit
sicut spolium. Et si vobis magna molestia et labore constiterit,
cogitate me mundo eripuisse, sicut facultates Iacob et spolia
Aegyptiorum.

[31, 19a] Laban autem abierat ad tondendas oves suas.

Diligenter hoc observandum est, quod Iacob non tentat Deum, sed captat
occasionem commodam, ut declinet offensiones, quas potest effugere. Non
enim accersenda, sed vitanda sunt pericula. Et quanquam habemus verbum
Dei, quo tuto possumus et debemus niti: tamen per se solum ingentibus et
plurimis periculis nos onerat. Ideo nun sunt alia non necessaria
accersenda. Nec debemus ociosi et securi stertere. Sed utendum est
prudentia et industria naturali, consiliis item et auxiliis humanis, ne
videamur tentare Deum.

Iacob potuisset dicere: habeo verbum et mandatum Dei. Excedam igitur hac
domo, et nihil morabor furorem et indignationem Laban. Sed ipso vidente
et furente relinquam domum eius, et abducam filias cum universo peculio.
Haec esset temeritas et praesumptio non necessaria, et tentatio Dei. Si
igitur verbum habes, benefacis, quando ei obtemperas. Sic vero te
compara, ut utaris his, quae ad manum sunt, iuxta verbum. Sic enim Iacob
habet mandatum de egressu ex terra ista et reditu in patriam. Habet et
promissionem de protectione divina, quod non debeat timere, quantumvis
pericula et variae difficultates, de quibus infra, obiicerentur. Tamen
expectat occasionem et tempus, quo Laban domo abest itinere trium dierum
ad tonsuram ovium. Et sic ratiocinatus est. Hoc triduo non poterit me
assequi, neque resciscere facile me abivisse. Interea ego tantum spacium
itineris confecero, ut non possit primo aut secundo die ad nos
pertingere, et aliquam turbam dare. Sic pulcherrimam occasionem captavit
Iacob singulari prudentia et consilio. Ideo enim dedit Deus rationem et
omnes creaturas omniaque bona temporalia, ut serviant nostris usibus.
Qui volet peregrinari, illi opus erit viatico, unde victum et hospitia
possit sibi comparare, stultissime autem egerit, si cogitabit sibi non
opus esse pecunia aut alimentis: divina providentia undecunque sibi
omnia oblata iri. Atqui propterea condidit Deus omnia ad hanc vitam
necessaria, non ut immediate ab eo expectes. Sed ut iis, quae ad manum
sunt, fruaris, et eo ordine, quem praescripsit ipse. Nequaquam igitur
contemnendus est usus et ministerium creaturarum, siquidem eas condidit
Deus, ut nobis inserviant.

[Seite 18]

[31, 19b] Et furata est Rahel Idola patris sui.

Hoc aliud scelus est. Rahel furatur patri Teraphim. Ac vide, quaeso,
ingenium mulieris. Sic enim ratiocinata est: Omnia, quae possidemus, vi
ablata et retenta fuerunt a patre: iam vero a Deo tanquam spolium erepta
ipsi et nobis tradita sunt. Ergo licet illa omnia auferre, quae nobis
etiamnum debet. Mihi vero tanquam legitimae sponsae debuisset dare
ornamentum aliquod aureum aut argenteum: sed quia non dedit, ideo
surripiam ego, quod ipsum sua sponte et omni iure largiri oportuit.

Primum igitur contra quartum praeceptum gravissime peccarunt
sanctissimae mulieres et Iacob, accusando patrem ac socerum de neglecto
officio pietatis erga filias, quod admodum durum est, et Moses videtur
quodammodo secum ipse pugnare, siquidem honorandos esse parentes dicit,
tolerandos item eorum mores et infirmitatem in quarto praecepto. Sed hoc
loco recitat exemplum Patriarchae Iacob et filiarum plane contrarium,
quae omnis reverentiae erga parentem oblitae videntur, dum adeo duras et
malignas erga eum sese praebent vehementi et atroci accusatione.

Alterum peccatum est, quod furatur Rahel Teraphim patris. Spiritus
sanctus enim non abhorret a vocabulo furandi, sed clare dicit, quod
Rahel, sanctissima mulier et viri sanctissimi coniunx, credens verbo
Dei, et secundum illum hortans maritum ad discessum, furata sit
Teraphim. Non simpliciter dicit, abstulit, amovit, sed furata est,
contra septimum praeceptum: [2. Mose 26, 15] ‘Non furtum facies’. Si
autem non licet furari proximo aut alieno: quanto minus parenti? Et
furatur hoc, quod pater habebat preciosissimum et charissimum domi suae,
nimirum Deos, quos colebat.

Etsi vero antea dictum est, in omnibus sanctis plurimum infirmitatis
haerere, quas non libenter excuso, tamen et hoc addendum est, quod pater
Rahelis desiit esse pater omni genere crudelitatis et tyrannidis. Habuit
enim filias pro extraneis, et generum toties decepit, imo cogitavit de
retinendo et genero, et filiabus in perpetua servitute. Iustissimam
igitur causam habuit Rahel iure civili et naturali rapiendi Teraphim,
sicut supra de Iacob etiam dictum est. Accedit autem et prima tabula,
quae facit gradus mandatorum [Matth. 10, 37] Dei et obedientiae, iuxta
sententiam Christi: ‘Qui amat patrem et matrem plus quam me, non est
me dignus’. Itaque non solum iure secundae tabulae iusti sunt Iacob et
Rahel, sed etiam primae. Quando enim obediendum est Deo in secunda
tabula, tum cessat obedientia parentum et omnium praeceptorum obligatio.
Multo magis vero, quando proceditur de iure primae tabulae, hoc est,
quando Deus novo verbo aliquid iubet. Sicut sanctissimi homines
habuerunt verbum Dei prolatum per Angelum. Et Rahel et Lea eo nituntur,
quando inquiunt: ‘Omnes opes, 

[Seite 19]

quas Deus eripuit a patre nostro, sunt nostrae et filiorum nostrorum’.
Item, ‘fac secundum verbum, quod dixit tibi Deus, cum per Angelum
testaretur se conscium eorum omnium, quae fecit tibi Laban’.

⌊eronomii 33.: ‘Qui dixit patri suo et matri suae: Nescio vos etc.
hi custodierunt eloquium tuum, et pactum tuum servaverunt’, hoc est,
qui vult servire Deo, non debet obedire praecepto decalogi de honorandis
parentibus. Quid hoc? Cur igitur tulit hanc legem Moses, si alio loco
sancit contrarium? Nam haec ex diametro pugnant, et sunt verissimae
ἀντιλογίαι. Respondeo: Quando prima tabula praecipit de
cultu et obedientia Dei, tum secunda debet cedere: et dicendum est parti
et matri, nescio vos, non obedio etc. Clamant ergo hac ratione dissolvi
obedientiam politicam et oeconomicam, ac propterea Euangelium tam male
audit, et appellatur seditiosa doctrina. Sicut ostendit [Joh. 19, 19]
titulus crucis Christi: ‘Iesus Nazarenus, rex Iudaeorum’, hoc est
seditiosus rex. Et eodem modo doctrina quoque de hoc rege seditiosa
dicitur, contra secundam tabulam, quia negat obediendum magistratui et
parentibus, imo iubet de iis male loqui. Sicut Rahel de patre dicit. Est
inimicus et hostis noster etc. Quid possit dici magis seditiosum? An non
enim obediam magistratui, parentibus etc. quae inde orietur dissipatio
et confusio omnium rerum?

Respondeo: Est sane obedientia illa praestanda, quam praecipit Deus in
secunda tabula, sed faciendi sunt gradus obedientiae, quorum accurata
ratio est habenda. Si enim pugnant inter se prima et secunda tabula, tum
simplex et vera ratio est, qua iubetur secunda cedere primae. Quia Deus
est creator, caput et Dominus patris et matris, politiae et oeconomiae.
Omnia haec debent esse subiecta creatori. Et quando quaeritur, utrum
horum sit deserendum. Creatorne an creatura? Respondeo: Creatura est
relinquenda, quia prima tabula praecedit, cui si est satisfactum, tum
etiam secunda suum locum habet, tum obedias parentibus, feras et
patiaris iniurias eorum, sed pro me, inquit Deus, non contra me et
contra primam tabulam.

Simplex ergo et plana responsio est de furto Rahelis. Quod prima [2.
Mose 20, 13] tabula deroget secundae. Recte in secunda praecipitur:
‘Non occidas’. Sed si prima iubet occidere, cedit mandatum secundae.
Sic irritum fit septimum praeceptum de non furando, quando Deus iubet,
ut tollas ea, quae sunt patris tui. Sic octavum prohibet maledicendi et
obtrectandi studium, praecipue vero erga parentes. Sed salva prima
tabula. Ea enim iubente debes odisse et increpare parentes, sicut Rahel
facit.

Haec distinctio necessaria et utilis admodum est. Saepe autem accidit,
ut haeretici ea abutantur, et iactitent se habere primam tabulam, et hoc


[Seite 20]

praetextu aboleant secundam. Ibi accurato iudicio opus est. Sic enim
Pontifex etiam iactitat se habere primam tabulam, et ratiocinatur inde:
quod nemo teneatur obedire magistratui, sed debeant omnes obedientiam
Romanae sedi. Cui etiam imperatores et reges necessario sint subiecti.
Sed vide, an recte doceat primam tabulam, et quamobrem solvat secundam.
Nam de monachatu dixerunt esse currendum ad Christum, neglectis et
spretis parentibus, esse audiendos spirituales patres. Sicut extat vox
Hieronymi. Si occurrerint tibi pater et mater ingressuro monasterium, et
monstraverint ubera, et lachrimis suis te voluerint retrahere, contemne
lachrimas, et conculca pedibus parentes, nudusque fuge ad crucem
Christi.

Impia haec et diabolica vox est. Quia abusi sunt sana doctrina ad
stabiliendum monachatum et doctrinas daemoniorum. Res ipsa et doctrina
est verissima. Sed vide, ut sis bonus Dialecticus, et recte distinguas
inter primam et secundam tabulam. Videas item, an monachatus vere sit
res divina, aut causa Dei, ob quam solvenda sit secunda tabula. Si est
res aut causa Dei, tum recte dicitur: Conculca ubera matris, contemne
lachrimas. Sin minus, memineris tibi praestandam esse obedientiam cum
omni reverentia, toleranda item esse eorum vicia et infirmitates,
dummodo non pugnent contra primam tabulam. Sic Rahel pro se habuit
primam tabulam, quia est vocata verbo Dei, ut egrederetur ex domo
patris. Et pater non solum contra secundam tabulam peccat, sed et in
primam. Quia est idolatra. Omnia, quae egit hactenus, non solum infinita
cupiditate et avaritia egit, verum etiam idolatria peccavit, quae duo
omnium gravissima peccata sunt. Quanquam enim avaritia per se est
idolatria: tamen accessit cultus idolorum, sive Teraphim.

Rahel igitur prudenter sic collegit (Fuit enim mulier quinquaginta
annorum circiter) Ego vocor secundum primam et secundam tabulam, ut
egrediar: Itaque habeo verbum Dei. Et pater contra utramque graviter
peccat, quia est idolatra et est avarus. Adhuc enim ne obolum mihi dedit
de iis, quae omni iure humano et divino debuit largiri. Debet igitur
mihi mercedem et munera etiam iure secundae tabulae, non primae tantum:
quia sum filia. Furabor igitur aliquid, et quidem tale, quod adferet
impedimentum idolatriae eius. Surripiam Teraphim. Nimis enim tenax et
sordidus est, ut non facile alias imagines conflaturus sit. Atque ita in
prima tabula recte faciam rapiendo idola et evertendis falsis cultibus.
Et iu secunda tabula mihi prospiciam auferendo, quod mihi omni iure
debebatur. Et tamen vocat scriptura sancta furtum. Sicut Christus
nominat [Luk. 14, 26] odium patris et matris: ‘Qui non oderit patrem
aut matrem, aut animam suam’ etc. quod est prohibitum in lege, cum
quidem non sit odium.

In secunda tabula recte sic dicitur. Non debes nec alium, nec te ipsum
odisse aut occidere. Sed in prima mandat Deus: Iubeo, ut animam tuam
odio habeas, contra praeceptum secundae tabulae, ubi praecepi, ut 

[Seite 21]

te diligas. Sic caedes est prohibita in quinto praecepto, sed Deus iubet
[Röm. 12, 19] magistratum uti gladio in prima tabula: ‘Mihi vindictam
et ego retribuam’. Magistratus ergo occidit non virtute secundae, sed
primae tabulae. Neque est caedes iniusta, quanquam revera est
homicidium. Ita hic furtum seu spolium dicitur, quod ad Laban et
secundam tabulam attinet, Sed in prima est iustum et licitum opus, ac
praemium ipsi debitum. Et tamen vocatur furtum, quia Laban pro furto
habet. Nec possumus nos appellationem mutare, quia scriptura sancta sic
loquitur. Sic spolium Aegyptiorum in secunda tabula et quo ad Aegyptios
est spolium. Sed in prima est debitum. Rahel igitur non est furata, sed
clam debitam sibi mercedem recepit.

Caeterum opus est diligenti distinctione et Dialectica accurata, ne
confundamus haec, aut sicut Papa et fanatici faciunt, abutamur hac
distinctione. Ipsi enim magno periculo Ecclesiae et Rerumpub⌊licarum
sibi arrogant primam tabulam, quanquam contemnunt eam, et conculcant
revera, sed volunt ea frui, ut praetextu eius omnia praecepta, et iura
obedientiae, magistratuum pariter et parentum, solvant. Papa clamitat:
Ego sum Doctor et caput Ecclesiae. Igitur mihi obsequendum est. Ego sum
in prima tabula, ergo solvo omnia, quae sunt secundae.

Sed ibi accurato iudicio opus est, ut recte accommodetur distinctio, et
exigantur mandata ac doctrina Papae ad veram sententiam praeceptorum
primae tabulae. Nam et ego doceo principem nostrum non debere obedire
Caesari, et absolvo eum ab obedientia, non tantum Papae, sed et totius
imperii et Caesaris. Sed quo iure? Ibi enim videndum mihi est, ut recte
definiam et distinguam obedientiam. Hoc iure, quia Caesar et Papa iubent
et mandant contra primam tabulam. Igitur nec princeps, nec populus
tenetur obedire mandatis contra Dei obedientiam. Papa etiam absolvit ab
obedientia Caesaris, et saepe Imperatores regnis et imperio amovit.
Quare? Quia mihi non obediunt, inquit. Ego sedeo in prima tabula. Sed
est hypocrita male intelligens et depravans doctrinam primae tabulae, et
falso sibi arrogans, quod non habet. Nos vero recte absolvimus: quia
Caesar et Papa non amplectuntur verbum Dei, sed praecipiunt ea, quae ex
diametro cum verbo pugnant. Ideo docemus obedientiam illam detestandam
esse. Discendum autem est, ut recte distinguamus inter verbum Dei, quo
immediate colitur Deus, et inter obedientiam humanam, qualis est
parentum, praeceptorum, dominorum, magistratuum. Hae enim sunt
creaturae, Ecclesia vero non habet alium doctorem nisi Deum. Igitur nec
aliam obedientiam. Quando igitur Creator immediate dicit: hoc mihi
praestabis, mihi soli obedies, me pro Deo habebis, crede in Christum.
Hunc audi. Ibi nemo alius audiendus est. Ubi hoc audieris, tum demum
descende ad obedientiam creaturarum, et obedias parentibus et
magistratui, quae cessant, ubi cultus creatori praestandus est, manent
autem firma et integra, postquam satisfactum est creatori.

[Seite 22]

Ad hunc modum spolium aut furtum Rahelis in secunda tabula nomen illud
retinet. Sed in prima est retributio laborum iustissima. Et tamen est
eadem res. Vindicta magistratus in secunda est caedes, in prima est
iustitia. In secunda est rebellio, inobedientia et maledicentia adversus
parentes. In prima est reverentia et cultus. Hoc discrimen tradit
Dialectica spiritus sancti. Id vero diligenter attendendum est, ut vere
habeamus verbum Dei, non traditiones hominum specie et praetextu verbi,
sicut Papa toti orbi imposuit, et suae Tyrannidi imperium mundi obnoxium
habuit.

In eo itaque omnia posita sunt, ut habeamus praedicatores sive doctores
et scholasticos, qui haec discant. Et orandus erit Deus, ut det tales
pastores, sicut hactenus dedit, qui hoc discrimen clare tradant, et luce
verbi regant. Quid enim est mundus, si caret hac luce coelesti et
spirituali, quam habemus ex Theologia? Iurisconsultorum et Medicorum
doctrina habet suum locum, et est optima et necessaria et
quaestuosissima. Sed si his studiis omnes fuerint addicti, ubi manebit
lux illa coelestis, cum defuerint studiosi et auditores Theologiae? Quid
prosunt aurum, argentum, bona valetudo, imo tota haec vita, hac lucerna
verbi extincta? Atqui a paucis iam fovetur, cum quidem plurimorum
diligentia et studio opus esset, et difficulter retineatur, odit enim
eam Diabolus et mundus. Sicut Iacob est stella, quae luxit in domo
Laban, cognitione et studio verbi. Sed videmus quomodo is tractetur a
Laban. Et tamen totus mundus est in tenebris et horribili caecitate sine
hac lucerna. Quid est Papa? quid Turca? sine hac luce? Sint sane
opulenti, sapientes et potentes: sed quia destituuntur lumine vitae,
sunt infoelicissimi.

Studeamus igitur et diligenter exerceamur in theologia, et servemus
scholas et Parochias, qui est summus cultus Dei in toto orbe terrarum.
Obs ubel zugehet, ob wir stelen muessen, furemur in nomine Domini. Et si
spoliando premia nobis debita, imo victum et necessaria ad hanc vitam
eripere ingrato mundo necesse est: tamen sunt spolia et liberationes
earum rerum, quae ad nos pertinent. Lass das ander den Laban und Nabal
fressen, lass in ein guts jar haben.1� Nos vivimus spoliis, quae tamen
non sunt spolia in prima tabula: quanquam cives et rustici iudicant se
nobis tanquam furibus et praedonibus ea largiri. Sed haec iudicia non
curemus: quin potius eo [Phil. 2, 15] acquiescamus, quod ait Paulus
Philip⌊pensium 2.: ‘Sitis sine querela et sinceri filii Dei, sine
repraehensione in medio nationis pravae et perversae: inter quos lucetis
sicut luminaria in mundo, verbum vitae continentes’. Ac quilibet suo
loco studeat provehere doctrinam et studia verbi propter suam salutem et
gloriam Dei, ac boni consulat spolia ista satis tenuia, unde vult nos
Deus sustentari in hac vita. Deleta enim luce verbi rursus omnia
horribilibus tenebris, Turcicis et Papisticis, aut aliorum haereticorum
involventur.

[Seite 23]

�, quia Laban fuit idolatra. Mira autem res est, quod Iacob, vir
sanctissimus, cum uxoribus sanctis et tota sua Ecclesia versatus est in
domo idolatrica. Fuerunt igitur in ea domo simul Deus et Diabolus. filii
Dei et filii Diaboli. Quod saepe solet accidere. Et totus mundus
etiamnum constat ex filiis Dei et Diaboli. Sicut erant in domo Adae
coniuncti Cain et Habel. In domo Abrahae Ismael et Isaac. In domo Isaac,
Esau et Iacob, et sic ad finem usque mundi adiuncta erit falsa Ecclesia,
verae Ecclesiae, falsi fratres piis et sinceris fratribus. Nos hodie
sincere et fideliter docemus Euangelium, sed habemus admixtos usurarios,
Papistas, haereticos et sectarios: [vgl. Matth. 13, 25] Quia manent
perpetuo Zizania mixta tritico. Non potest aliter fieri in mundo. Iacob
eo tempore sincere tradidit doctrinam coelestem et promissiones de
Messia, hanc uxores et familia amplexae sunt, et credibile est aliquos
etiam ab idolatria conversos ad verum cultum Dei, sed fuit Ecclesia
Iacob in domo impia et idolatrica.

� sic describit Teraphim, quod fuerit caput alicuius pueri primogeniti
interfecti, et sacrificati daemoni, conditum sale et aromatibus, ne
putresceret, quod sub lingua habuit laminam auream, in qua scriptum fuit
nomen daemonis, a quo petita [Richt. 17, 3] sunt responsa et oracula.
Eadem interpretatione utitur Iudicum 17. d Micha. Ego vero nihil istorum
credo. Est enim Teraphim usitata vox in sacris literis, et ex aliis
locis sumenda est interpraetatio, ut in historia [1. Sam. 19, 13] Regum
de Michol, quae posuit in lectum loco David Teraphim, ein bild, addito
capillitio, ut effingeret imaginem hominis decumbentis et aegrotantis 

[Seite 24]

in lecto. Ibi non potest accipi pro capite pueri, sed fuit simulachrum
hominis collocati in lecto pro Davide.

[Hos. 3, 4] Item Oseae 3. dicitur: ‘Sedebunt filii Israel sine rege,
sine principe, sine sacrificio, sine altari, sine Ephod et sine
Teraphim’. Ibi non videtur convenire, si reddas Teraphim, Idola, ac si
populus Dei habuisset idola. Sed quicquid est, meo iudicio et secundum
grammaticam videtur significare generaliter similitudinem vel imaginem
cultus divini, sive veri, sive falsi. Laban habuit imagines idolatricas.
Oseas autem videtur complexus omnes figuras cultus divini, videlicet,
tabernaculum, mensam, velum, candelabrum, panes propositionis etc.
quibus omnibus caruerunt in exilio et captivitate. Sicut igitur gentes
sua idola hoc nomine appellant. Ita Oseas accommodat ad suppellectilem
tabernaculi. Quia non est consentaneum hanc poenam intelligi a Propheta,
quod sederint sine idolis, sed vult intellegi suppellectilem sanctam,
qualem antea diximus, ita ut significet generaliter imaginem quandam
cultus externi in signis et figuris.

Statuam autem, quam ponit Michol in locum Davidis in lectum, puto fuisse
aliquod simulachrum, ex reliquiis superstitionis et idolatriae alicubi
reservatum. Sicut apud nos multae statuae reliquae sunt, quae servantur
alicubi in memoriam veteris idolomaniae, alicubi ad spectacula et lusus
pueriles: non ad cultum. Eiusmodi idola tempore Davidis in angulis
aedium delituerunt. Michol autem subito, cum nihil aliud prae manibus
esset, arripuit statuam, et in locum Davidis collocavit. Manserunt enim
haud dubie illo etiam tempore multa vestigia superstitionum et
idolatriae ex regno et religione Iebusaeorum, et clamores, quae non
potuerunt prorsus aboleri. Sicut testantur anxiae querelae multorum
Psalmorum, in quibus magno dolore orat et pugnat adversus idolatriam
David.

[Micha 1, 13] Et de Lachide civitate dicit Michas, quod fuerit
principium peccati filiae Sion, et inventae sint in ea transgressiones
Israel: Adeo ut etiam in populo Dei nunquam potuerint prorsus deleri
idola. Quin etiam Mose [Amos 5, 25 f.] aetatem vide in deserto. De ea
enim inquit Amos, et Stephanus in actis: [Apg. 7, 42 f.] ‘Nunquid
hostias et sacrificium obtulistis mihi in deserto quadraginta annis,
domus Israel? Imo portastis Sicchut, regem vestrum, et Chium, idolum
vestrum’ etc. Id de populo sub Mose dici profecto mirabile est. Contra
[4. Mose 23, 23] vero Balaam inquit: Numeri 23.: ‘Non est augurium in
Iacob, nec divinatio in Israel’. Sed dicitur id per Synechdochen
usitatam in scriptura.

Semper enim seges Ecclesiae mixta fuit Zizaniis. Sufficit autem, quod
tempore Davidis regnum et ministerium fuit purum, et ita constitutum
utrunque, ne quid impium vel idolatricum doceretur aut iuberetur. Sic in
deserto sub Mose doctrina fuit pura, magistratus sanctus et nihil nisi
sancta ordinans, absque ulla impietate aut idolatria: adeo ut recte
dixerit Balaam: 

[Seite 25]

[4. Mose 24, 5] ‘non est augurium in Israel’. Item: ‘Quam pulchra
tabernacula tua, Iacob et tentoria tua, Israel’. Fuisse autem
reliquias et vestigia quaedam idolomaniae apud quosdam, non est dubium.

Ad eunden modum quando pastor Ecclesiae nostrae recte docet, et pugnat
contra idolatriam, repraehendit item vicia hominum, ibi vere possum
dicere: Non est idolum aut impietas Witebergae. Est igitur Ecclesia
sancta: Quia ministerium est purum: neque magistratus politicus imperat
aut defendit idolatrica: Quemadmodum Dux Georgius in sua ditione iubebat
servari religionem pontificiam, et habebat morigeros pastores. Ibi non
erat vera et pura Ecclesia. Sed ubi est Ecclesia, in qua sincere
traditur doctrina coelestis, et magistratus non impugnat sanam
doctrinam: ibi sunt pura et speciosa tabernacula Iacob. Corpus est per
se sanum, firmum et validum: Sed non caret sordibus, sanie, ulceribus,
sputo et excrementis. Et tamen dicitur sanum per Synechdochen. Ad eundem
modum manent in mundo, imo in Ecclesia et domo Iacob Teraphim usque ad
finem. Haec de significatione vocabuli.

Disputant porro de Etymologia. Quidam enim a Rapha cum Aleph deducunt.
Quidam a Rapha cum He. Illud mederi aut sanare significat, unde Rephaim
gigantes, medici, quasi dicas: salutares aut salvatores, hoc est Deos.
Hoc vero cessare, vacare. Et ab eo mihi rectius derivari videtur
Teraphim a vacando, et alluditur ad Sabbatismum, sive ad cultum, quod
fuerit eis vacandum, serviendum et Sabbathum agendum. Sicut [Ps. 46, 11]
Psal⌊mo 46. dicitur: ‘Vacate et videte’, id est, mihi auscultate,
desinite a vestris studiis, last ab, last mich machen. Sic idola illa
habuerunt sua Sabbatha et cultus, a quo cultu dicta sunt Teraphim, das
man inen hat feyren muessen.

[31, 20] Et Iacob furatus est cor Laban Syri, eo, quod non indicavit
illi quod fugeret.

Hoc aliud crimen est, et longe gravius furtum, quam Rahelis. Non enim
idola aut facultates Laban surripit Iacob, sed cor. Est autem Idiotismus
Hebreae linguae, furari cor, pro frustrari et fallere spem conceptam,
consiliaque omnia irrita et inania facere, sine ulla spe potiendi iis,
quae animo agitaveras. Sic enim secum collegit Laban. En habeo generum
cum filiabus cumque nepotibus et ancillis, eorum opera ego pulchre
ditescam. Sunt enim mihi obnoxii omni iure, et augeant meam rem
familiarem. Est et perspecta eorum fides. Iacob enim bonus est et
candidus, non faciet mihi iniuriam, nec facile me invito et inscio
mutabit conditionem, nec tuto id facere poterit. Sin aliquid surripuerit
aut damnum dederit, tum demum causam invenero, quamobrem detineam eos
perpetua servitute mihi devinctos.

[Seite 26]

Hae sunt amplissimae spes et cogitationes Laban, consilia astutissima et
ipsius iudicio certissima. Sed uno momento subito confunduntur et
evanescunt. Hoc vocat scriptura sancta furari cor, hoc est, irritam
facere spem, quantumvis certam et indubitatam, atque ipso quidem
ignorante. Nihil enim tale metuit Laban, sed sine ulla dubitatione sibi
promittit, quod sit mansurus Iacob, quodque nihil minus queat moliri,
quam discessum. Et tamen furtim se subducit Iacob, non sine magno damno
et indignatione Laban. Hinc autem longam seriem et catalogum maximorum
scelerum texet Laban, sicut infra audiemus.

[31, 21] Fugit itaque ipse et omnia, quae illius erant, surrexitque et
traiecit fluvium, ponens faciem suam versus montem Gilead.

Diligenter notandum est, quod scriptura sancta omnes actiones Iacob
appellat nominibus viciorum et summorum criminum. Antea dixit furatum
esse Iacob cor Laban Syri. Hic dicit eum fugisse inscio et invito socero
auferentem substantiam, et fallentem omnem expectationem de perpetua
servitute. Haec omnia scelerum appellatione nuncupantur. Sicut paulo
post rhetorice ea amplificabit Laban. Perinde ut Christus vocat odium
matris, patris sui ipsius, quod est nomen vicii, cum sit summa virtus.
Ita revera hoc factum non est furtum: Sed loquitur scriptura sancta more
hominum, qui sic usitate iudicant de eiusmodi factis. In auribus Laban
est furtum et fuga. Sed divino iure et iusticia pro precio et mercede
summo iure debita aestimatur. Sicut odio habens patrem et matrem propter
Christum non odit, sed diligit, ut qui seipsum abnegat, et perdit vitam
suam, invenit eam.

Fluvius vero, cuius hic fit mentio: Euphrates est, dividens Mesopotamiam
a terra promissionis. Eo usque igitur pervenit Iacob, ut iam traiiciat
Euphraten in magna spe constitutus, quod Laban non possit se et familiam
amplius assequi. Sed avaritia est inquietum, indefessum, rapidissimum et
vivacissimum monstrum, quod non patitur Laban acquiescere. Postquam vero
traiecit fluvium, tendit perro ad montem Gilead.

[31, 22 –24] Nunciatum est Laban die tertio: quod fugeret Iacob. Et
accipiens fratres suos secum, persecutus est illum itinere septem
dierum: et compraehendit eum in monte Gilead. Venitque Deus ad Laban
Syrum noctu in somnis, et dixit ad eum: Cave, ne quicquam aspere
loquaris cum Iacob.

Moses hoc loco persecutionem Laban obiter tantum perstringit, copiosius
postea eam tractaturus. Furit enim Laban et aestuat ira, ac colligit
animo cumulum maximorum flagitiorum et scelerum Iacob. Nunc apparet,
cogitat, qui vir sit. Nunc captum et proprio scelere irretitum habeo.
Iustissima enim haec causa est, quamobrem eum cum omnibus 

[Seite 27]

facultatibus et tota familia retraham, et iuramento fidem eius mihi
adstringam in perpetuam servitutem. Est enim raptor, fur, plagiarius,
abigeus, sacrilegus, parricida, quorum singula aeterno carcere et
cruciatu digna sunt.

Ita ardet iracundia Laban, et fingit sibi iustissimas causas exigendi
poenas a nebulone isto omnium sceleratissimo. Ac sane saeviisset in
optimum virum crudelissime, si ei licuisset furori suo indulgere. Supra
autem dixi, divino instinctu et mandato per Angelum discessisse Iacob:
alioqui res est plena periculi fugere, insalutatis omnibus hominibus in
tota familia et ditione, quin ipso quoque socero invito, et abducere
filias, nepotes et totum gregem, cui avide inhiabat Laban cum filiis
suis. Nisi igitur obstitisset Deus furiosis conatibus, indignis modis
fuisset ab eis tractatus.

Haec ideo diligentius perpendenda sunt, ut animo colligamus, quanto
furore fuerit accensus, et quantopere iniuriam hanc ulcisci
concupiverit. Concurrunt enim multa flagitia, quae infra a Laban
exaggerari tragice audiemus. Forsan vitae pepercisset, sed in suum
quaestum tantum, ut per omnem vitam sibi habuisset obnoxium. Insigne
autem hoc exemplum est, quo docemur, quomodo possit Deus frenare impetus
et furores Diaboli et membrorum eius: ne pro libitu suo saeviant. Sic
enim Deus frangit et reprimit animum Laban ira inflammatum, ut ne mutire
quidem adversus Iacob auderet.

Idque nobis in consolationem proponitur, ut certam spem habeamus in
bonitate et misericordia Dei, qui, ut inquit Paulus, fidelis est, qui
non patitur nos tentari supra id, quod possumus, sed dat una cum
tentatione exitum, ut possimus sustinere. Deus imponit modum tentationi,
ne supra vires, aut ultra voluntatem et consilium ipsius tentemur.
Diabolus et Laban certa sententia definierant Iacob meritum esse
extremum supplicium. Mitigassent autem poenam, sed ita, si in perpetuam
servitutem se dedidisset cum tota familia, quae servitus ipsa morte
fuisset acerbior. Verum dum de opprimendo eo cogitant, adest Deus et
consilia ac conatus crudeles dissipat.

Nequaquam hoc facies, Laban, inquit. Imo ne verbum quidem asperius aut
acerbius cum eo commutabis. Sic ponit terminum furori eius, quemadmodum
[Hiob 38, 10 f.] de fluctibus et procellis marinis Deus ad Hiob
loquitur: ‘Circumdedi illud terminis meis, et posui vectem et ostia.
Et dixi, usque huc venies, et non procedes amplius, et hic confringes
tumentes fluctus tuos’. Mare enim vento et tempestatibus agitatum
intumescit, ac minatur quasi aggeri sive littori circumfuso fluctibus
suis tergentibus, tanquam iam iam exundaturum per omnes regiones terrae.
Sed ego posui ei terminum, inquit Deus: Ideo littus non metuit minas et
tumorem maris.

Sic Diabolus insurgit adversus Ecclesiam, et dira minitatur, ac molitur
vim et exitium piis. Sed qui posuit terminum mari, hos quoque fluctus
componit, ne possit grassari pro libitu Sathan. Ad hunc modum totum
impetum et furorem Laban reprimit Deus uno somnio, et tam placidum 

[Seite 28]

reddit quam ovem, quantumvis invitum et frementem. Non enim permittit
Deus, hos, qui credunt et habent verbum eius, adfligi aut tentari supra
vires. Est fidelis custos eorum, qui custodiunt et servant verbum eius.
Iacob habebat verbum: ‘Egredere et revertere ad terram patrum
tuorum’, item, ‘vidi omnia, quae fecit tibi Laban’. Huic verbo
obedit, et rapit omnia secum: quanquam videtur gravissima peccata
committere. Et movet Deus corda coniugum, ut sequantur et obediant
marito et verbo, imo urgeant, ut egrediatur.

Hanc obedientiam sequitur persequutio. Diabolus conatur eum cum tota
familia retrahere et opprimere. Ac consentaneum est Iacob cum uxoribus
fuisse in magnis angustiis. Venit enim ei in mentem haud dubie: En Laban
insequitur te occisurus, perditurus et rapturus omnia. Quam imprudenter
egi fugiendo et occultando consilia mea. Quam adferam ei causam
discessus clandestini? Ego me et familiam in hoc periculum conieci
imprudens etc.

Haec fuit interna tentatio, quae auxit animum eius. Atque ita foris
impugnatus est per Laban: Intus per cogitationes desperationis. Et
senserunt eandem tentationem uxores quoque et ancillae et tota familia.
Quanto satius fuisset, dixerunt, manere in Mesopotamia, quam hic misere
perire, vel reduci in priorem et longe graviorem servitutem. Potuissemus
sane acquiescere priore conditione, si non magnis opibus licuisset
abundare, tamen in pace et absque periculo fuissemus. Mirabile est uno
momento aut vitam ipsam, aut parvulum hoc peculium et omnem spem
libertatis amittere.

Talia sine ulla dubitatione venerunt eis in mentem. Moses quidem non
expressit sensus animorum, sed satis ostendit eo, quod dicit: Deum
venisse ad Laban Syrum in somnis etc. Iacob autem interea sustentavit se
promissionibus divinitus datis, quod iussu Dei esset egressus, et iisdem
familiam et coniuges erexit: Quod Deus apparuisset sibi in Bethel. Item
dixisset: ‘Revertere in terram cognationis tuae’, halt fest, lieben
weiber und kinder, Deus non deseret, nec abiiciet nos.

Sic luctatus est Iacob, et vicit fide tentationem. Id enim est certamen
fidei. Tempore pacis et extra tentationem operatur bona opera. In hora
tentationis clamat, imo rugit clamore valido, ut omnes angeli exaudiant.
Deducitur enim ad infernum, et pericula mortis experitur. Ibi incipit
luctari et clamare, quo clamore expugnatur et coelum et terra. Venit
igitur Deus in somnis noctu ad Laban versantem animo crudelissima
consilia, et ponit modum persecutionis. Ibi componuntur fluctus isti
minaces et procellae furiosae in corde Laban. Dixit enim ad eum in
somnis: Video te furere et ardere iracundia, et omnes conatus et
cogitationes in hoc intentas, ut vim facias Iacob, arbitraris te habere
iustissimam causam persequendi et opprimendi. Nam tuo iudicio Iacob est
omnium, qui vivunt, sceleratissimus. Habes meditatum animo tuo magnum
acervum criminum 

[Seite 29]

et calumniarum, quas in eum evomas. Sed ego edico tibi, ut non solum
manus abstineas ab eo, sed ne verbo quidem eum offendas.

Ad hunc modum Deus credentes non deserit, praesertim clamantes ad eum in
vera fide. Sicut nos quoque mirandam Dei bonitatem et custodiam
saepissime experti sumus. Quot enim et quam crudelia consilia Regum,
Pontificum, Cardinalium hactenus mirabiliter repressa sunt, non nostris
viribus aut consilio, sed divina virtute, qui vel terrore eos concussit,
ne quid auderent, aut si quid ausi sunt, turbavit consilia et conatus
eorum.

Novem conventus acti sunt ab eo tempore, quo coepit Euangelium renasci
et adfulgere Germaniae, adversariis horribiliter furentibus et dira
minitantibus. Quin Augustae aperte dixerunt, sie wolten gut und blut
[Ps. 124, 3] zusammen setzen.1� Ac sane vivos deglutivissent nos,
sicut in Psalmo dicitur, nisi Deus nos servasset, et consilia eorum
fecisset irrita. Quoties vidimus tumultuantem Incendiarium, et pessima
quaeque molientem? donec eiectus est sua ditione. Sic deinceps plura
tentabunt, nec quiescent, donec Turca eos dissipet.

Meminerimus igitur hoc exemplum liberationis Iacob a Laban infenso et
crudeli hoste per verbum, cui credidit. Ubi enim verbum est, ibi est
etiam fides, ubi est fides, ibi est et clamor propter tentationem.
Clamor autem non potest non exaudiri. Exauditus clamor frangit omnes
vires coeli et terrae omniumque portarum inferi. Ideo catalogus iste
scelerum, quem collegit Laban, subito dispergitur. Imo gratulatus est
sibi Laban, quod tantum moneretur verbis a Deo, non plaga aliqua aut
cruce, propter avaritiam et invidiam adversus generum, cuius sibi erat
conscius.

� Sicut Pontifices et eorum satellites, Reges et Principes, tenentur
et impediuntur in suis deliberationibus adversus nos, [Ps. 76, 13]
‘aufertur eis spiritus’, ut in Psalmo dicitur: sed non resipiscunt.
Haec est poenitentia hypocritarum et incredulorum, qui poenitent, ut
Laban aut Esau. Non est seria aut voluntaria poenitentia, non mutantur
in melius. Sed tantum absterrentur ab instituto, ne perficiant, quod
conabantur.

ἄσημα et vanae quaedam spes et imaginationes, quae debent
contemni.

[Seite 30]

Sed exemplum ipsum ad doctrinam et usum nostrum transferamus. Ob hanc
enim causam proponitur, ut videamus Deum adesse suis, quanquam miseris
et infirmis. Laban longe est potentior Iacob, qui in summo periculo
constitutus inermis est et pauper: sed habet verbum. Itaque adest DEUS
et exercitus angelorum credenti et invocanti Iacob. Sicut igitur eduxit
Deus Patriarcham ex domo patris, ita reducit eum adhibita custodia
angelorum. Ad eundem modum nos quoque si credimus et adhaeremus verbo
firma et immota fide, etiam in ipsa peste, in morte, in bellis iuvabit
et liberabit nos. Impossibile enim est, relinqui et non defendi eum, qui
credit verbo Dei.

Item testabitur gravissime sequens historia de angelis. Illorum enim
potentia superat omnium hostium vires, sicut docet exemplum obsidionis
[Matth. 26, 53] Ierosolomitanae sub Sennaherib. Et Christus inquit:
‘An putas, quia non possum rogare patrem meum: et exhibebit mihi plus
quam duodecim legiones angelorum?’ Cum igitur sumus sub protectione
Dei, nihil dubium est, quin et in custodia et excubiis angelorum simus,
qui et in vita periclitantibus adsunt, et moribundos deducunt in locum
pacis et quietis. [Ps. 91, 11; Ps. 34, 8] ‘Angelis enim, inquit David,
mandavit de te’ etc. Item: ‘Castra metatur angelus Domini in
circuitu piorum.’

Atque haec monere et excitare nos debebant, ut libenter audiamus et
amemus, libentius vero credamus verbo, hac fiducia, quod simus tecti
praesidio angelorum. Haec de mandato divino, quo interdicitur Laban, ne
sit molestus Iacob dictis aut factis. Nam haec sententia divina
catalogum scelerum, quem collegit, et omnes rationes Laban confundit.
Hebraea autem phrasis sic habet. Ne loquaris cum Iacob a bono ad malum,
scilicet, incipiendo a bono, et declinando in malum. Sed non
obtemperavit Laban per omnia, quanquam a facto abstinere cogitur.
Catalogus vero prorsus reiicitur. Tua crudelia consilia et cogitationes,
dixit vox divina, nihil sunt nisi merum somnium, vanitas, error et
mendacium. Ideo non indulgeas furori tuo. Attamen non continebit se,
quin invehatur in Iacob iurgiis et conviciis. Sequitur enim expostulatio
admodum acerba.

[31, 25] Assequutus est itaque Laban Iacob: Iamque Iacob extenderat in
monte tabernaculum: Sed et Laban cum fratribus suis tetendit tentoria
sua in monte Gilead.

Post correptionem ac admonitionem, quam in somnis audiverat Laban, ne
quid asperius adversus Iacob loqueretur, etsi confusa sunt consilia
omnia et furores eius: pergit tamen. Et cum non possit nocere, simulat
studium nocendi et furoris minitando malum. Non enim vult videri
frustratus suis consiliis, aut rebus infectis discedere. Turpe id sibi
ducebat, sic frustr gloriari et spirare caedem et minas inanes. Ideo
prae se fert magnam indignationem, ac si neglecta sententia divina
propositum suum vellet persequi.

[Seite 31]

Est igitur pulchra imago poenitentiae hypocriticae et simulatae. Sic
enim compunguntur etiam interdum mali, ut olim loqui solebant in
scholis, non quod vere compungantur, aut serio poeniteant, in qua
opinione ego aliquando fui. Sed simulant poenitentiam et dolorem de
peccato. Longe aliter [2. Sam. 12, 13] igitur vox David ad Nathan
intelligenda est: ‘Peccavi’, quam Saulis, qui [1. Sam. 15, 24] eodem
modo ad Samuelem dicebat: ‘peccavi’. Idem verbum quidem est, vox
eadem et facies compunctionis aut poenitentiae. Sed corda sunt
dissimilia.

� Si enim absque metu crucis et poenae esset, longe mallet furari fur
quam abstinere ab alieno, Ideo dolet se coerceri metu supplicii. Ita
describitur et Laban non vere poenitens, nec resipiscens ex animo. Sed
dolet divina potentia iniectum frenum suis cupiditatibus et furoribus.
Est igitur superficialis poenitentia, sicut Saul dicit: ‘peccavi. Sed
nunc honora me coram senioribus.’ Angitur de infamia et opprobrio apud
seniores, non quod Deum offenderit.

Cor autem vere poenitens sic adfectum est, ut nihil aliud nisi iram et
indignationem Dei formidet, nulla ratione ignominiae apud homines
habita, tantum Deum sibi noverit esse propicium: Sicut David hunc
adfectum et sensum peccati expressit. Psalmo 51. Observandum vero est,
quod hypocritae manent sui similes, et cum non licet saevire pro libitu,
tamen furorem et singularem potentiam ostentant, ne videantur inferiores
iis, quos oderunt et persequuntur.

Mons Gilead eo tempore non sic nominatus fuit; sed vocatur hic eo
nomine, quo postea primum nuncupatus fuit, per anticipationem. Videtur
autem Moses significare, quod Laban verticem montis occupaverit. Iacob
autem in imo montis fixerit tabernaculum, ut ostenderet ille se
superiorem et potentiorem. Iam vero sequitur Rhetorica exaggeratio et
congeries scelerum Iacob.

[31, 26 –30] Et ait Laban ad Iacob: Quid fecisti, quod furatus es cor
meum, et abduxisti filias meas velut gladio captas? Cur me clam et
inscio fugere voluisti? Et non potius mihi indicasti, ut prosequerer te
cum gaudio, cum canticis et tympanis et citharis. Nec passus esses, ut
oscularer filios meos et filias meas: stulte quidem egisti. Et valeret
manus mea vobis malefacere. Sed Deus patris vestri heri dixit mihi: Cave
loquaris cum Iacob quicquam durius. Esto, ad tuos ire cupiebas, et
desiderio erat tibi domus patris tui: Cur furatus es Deos meos?

[Seite 32]

Si vere poenituisset Laban, credidisset et adsensus esset verbo Dei,
quod Iacob iustum et innocentem pronuntiabat, adeoque indignum, qui
iniuria adficeretur. Quia audit eum a Deo absolutum ab omnibus
sceleribus, propter quae eum persequebatur. Sed ad gloriam suam
ornandam, et iustitiam suam defendendam expostulat cum eo, ne videatur
vana fuisse sine viribus ira, et ut Iacob expavescens fateatur delictum.
Hoc voluit superbus hypocrita et iusticiarius astutissimus.

Primum igitur inquit: Quid fecisti mihi? quasi diceret: Omnia, quae
fecisti, sunt pessima peccata, tu es reus summorum criminum, propter
quae ego pro mea iustitia et iure possem in te animadvertere. Sed non
audet ei malefacere, simulat tantum fortitudinem quandam et iustitiam
vanissimam. Prius igitur dictum est fuisse eum avarum: Iam superbissimum
hypocritam et iusticiarium describi videmus. Et tamen est admonitus
verbo Dei in somnis, Iacob esse iustum et bonum. Sed nec suum peccatum,
nec virtutes Iacob agnoscit: Quin etiam vehementer delicta Iacob
exaggerat: ‘Furatus es cor meum’: Hoc valde atrox crimen est.

Primum peccatum fingit crimen laesae maiestatis. Ego enim, inquit, eram
pater et socer: Tu servus meus, sed oblitus es omnis reverentiae et
obedientiae filialis, imo omnis pietatis erga me. Ausus es me parente,
socero, domino tuo insalutato, tam irreverenter discedere, et insuper
filias meas abigere tanquam latro, sicarius et raptor. Sed mentitur
Laban impudentissime, ut maxime enim cor sit furatus: tamen causam
iustam habuit clam aufugiendi: alioqui non potuisset veniam recedendi ab
avaro Domino impetrare.

Alterum vero mendacium est, quod dicit. Abegisti filias meas tanquam
captivas. An non enim sunt uxores eius, quas tu, Laban, ei despondisti,
et ipsi magno constitit coniugium hoc? Estne id gladio et vi abigere:
quando maritus secum ducit uxorem? quae debet omni iure sequi, et quidem
sponte consentit et cohortatur maritum ad discessum. Vides igitur quam
virulentam at diabolicam linguam habeat, magnificantem et ornantem
peccata sua, et recte facta in calumniam rapientem. Fingit enim et
mentitur haec omnia sceleratus hypocrita ad deformandum Iacob cum sua
familia, et ornandam suam iustitiam et gloriam. Quando vero abactae
sunt, aut captae gladio? quando rapuit eas Iacob quasi fur aut latro? An
non sunt legitimae coniuges, quae non raptae sunt, sed sponte et
volentes secutae maritum pro eo ac debebant sequi?

Hoc igitur decuisset Laban dicere: Si quidem voluisti meam domum
relinquere, bene fecisti, quod non deseruisti coniuges, sed eas tecum
abduxisti. Et quanquam hoc molestum est, quod furatus es cor meum: tamen
hoc laudo, quod filias meas fugae socias esse voluisti. Haec fuisset
honestior oratio, bono viro digna. Sed est impius hypocrita, ideo
invertit omnia, et quae erant laudanda et praedicanda in genero, ea
exagitat et 

[Seite 33]

vituperat odiosissime. Vide autem, an servet hoc, quod fuit mandatum, ne
quid durius loqueretur adversus Iacob. Congerit exquisita et virulenta
convicia, et quod turpissimum est, falsa et ementita. Scit enim esse
uxores eius, quibus abducendis nihil peccavit, praesertim cum sponte
sequerentur. Quin etiam nolentes cogere ipse debuisset, ut comitarentur
maritum.

Execrandus igitur est hypocrita, qui tantum virum tantis virtutibus
ornatum audet onerare et incessere virulentissimis conviciis: Ac quidem
repetit hoc, quod dixit: ‘Furatus es cor meum’ inquiens, Cur me clam
fugere voluisti? Nam huius iniuriae non potest oblivisci, haec mordet
eius animum. Non enim dolet de iniquitate, quae nulla est: quia Iacob
est iustissimus et sanctissimus. Sed hoc male habet virum, quod nullo
signo aut iudicio potuit depraehendere consilium de discessu. Ibi non
solum cor meum furatus es: inquit, sed me ipsum cum omnibus meis bonis.
Quia Iacob auxerat eius rem familiarem ingenti accessione. Hunc bolum
dolet sibi ereptum e faucibus, et sic cogitat: Si scivissem, nihil
reliquissem intentatum, te ut retinerem. Iam enim salus ipsa et
incrementum omnium mearum rerum mihi periit.

Iam vero postquam fere omnem iram et indignationem suam evomuit,
atrocissime accusando Iacob, et se ipsum iustificando, praedicat suum
amorem et benevolentiam cum erga generum tum erga filias, ut augeat
indignitatem rei, ac prae se fert magnam pietatem, humanitatem et
στοργὴν erga liberos. Te et filias ita amavi, et quibus potui
officiis complexus sum, ut nihil in me desiderare possis: sed semper me
senseris tibi amicissimum. Ideo nunc quoque convocatis omnibus amicis et
incolis huius terrae, honorifice et splendide te deduxissem, cum gaudio,
cum Musica, cum tympanis etc. Scilicet. Quae enim fuisset gaudia et
tympana illa? Compedes, vincula, carcer, perpetua servitus.

Si indicasset Iacob se cum uxoribus moliri abitionem, nunquam fuisset
dimissus. Sic enim solebat amicos suos beare, ut ante dictum est:
retraxisset eum in perpetuam servitutem et miseriam, nisi Deus
prohibuisset. Sicut crudelitatem illam satis declaravit, cum mutavit
mercedem Iacob decem vicibus, et quatuordecim annis pro filiabus servire
coegit, et sex annis pro peculio sine mercede debita. Nisi igitur
repressisset Deus cupiditates eius, fraudasset generum omnibus bonis.
Haec scilicet sunt tympana, gaudia et citharae.

Omnia autem haec commemorat ad praegravandum optimum et sanctissimum
virum Iacob, et tyrannidem sive crudelitatem atque avaritiam suam
ornandam et tegendam. Suntque mera et nugacissima mendacia, imo quo
blandior est oratio, hoc plus acerbitatis animo clausum habet, et
singula verba singulari studio ad calumniam et insectationem summarum 

[Seite 34]

virtutum in Iacob sunt composita. Quomodo enim dimitteret eum, quem
cupiebat vel mille annis domi suae retinere? Atque id in primis dolebat,
quod amitteret servum fidelem et suis commodis aptissimum. Hoc est illud
furtum cordis.

�, O ferreum animum, qui ad has non ingemiscit. Der verzweiffelt
schalck solt Bapst oder Bischoff von M⌊ainz sein, qui animum
crudelissimum tam pia et honesta oratione [vgl. Matth. 26, 49] potest
tegere. Quo modo enim osculareris filias tuas? Osculo Iudae. Aut si
volebas osculari, et patriam pietatem erga filias declarare: Quare non
aluisti, non vestivisti, et debitis officiis prosecutus es, cum adhuc
servirent tibi. Imo tum rapiebat omnia, et habebat eas pro extraneis, ac
vendiderat tanquam captivas. Et nisi fuga sibi consuluissent, fame
pereundum fuisset. Tanta scilicet erat pietas pientissimi, imo
crudelissimi et execrandi patris Laban. Nunc vero cum videt manifestae
impietatis erga filias se reum agi, et crudelitate sua generum coactum,
ut fugeret cum filiabus, vult tegere hanc suam immanitatem, accusando
generum, quod abduceret filias se invito et insalutato. Non quod cura
aut amore earum adficeretur, sed ut tegat avaritiam suam. Angit enim eum
hoc, quod principio dixit, furtum cordis sui. Nimirum commoda et
incrementa rerum suarum, ex servitute Iacob intercepta.

Quid enim faceret crudelis Tyrannus ipso momento profectionis, cum antea
viginti annis nihil benigne aut paterna pietate dignum fecerit? Sed si
qua in eo vel guttula pietatis aut benevolentiae patriae reliqua
fuisset, adhuc alium se praebuisset. Oblitus esset omnium offensionum et
iniuriarum, aut sic dixisset: Age agnosco vos durius a me tractatas, et
nihil muneris aut mercedis accepisse. Haec igitur nunc vobis et liberis
trado de meis gregibus, aut de iis, quae habeo preciosissima, annulos et
ornamenta aurea, quae sint vobis perpetuae charitatis et benevolentiae
pignora.

Sed quid daret avarissimus hypocrita? Quin infra audiemus, quomodo
exploret et scrutetur omnia, et libenter etiam ea, quae ex divinis
spoliis habebant, rapuisset. Interim tamen se ornat, quasi sit
iustissimus 

[Seite 35]

et amantissimus liberorum, Iacob vero ἄστοργος et crudelis erga
socerum. Incredibilis haec et inaudita malicia, hypocrisis et crudelitas
est. Homines profani et ethnici, qui naturam et rationem ducem
sequuntur, ab eiusmodi sceleribus abhorrent. Ac videtur impossibile, ut
cadat in cor humanum tanta crudelitas, qua quis filias et nepotes suos
non negligere tantum, sed et omnibus officiis et premiis debitis
spoliare ausit. Execranda vero hypocrisis et simulatio est, quae tantum
scelus potest tegere pulcherrima specie osculorum, amplexus et desiderii
paterni. Ideo enim eas osculari et amplecti libuit, ut vinculis
perpetuae servitutis complecteretur et concluderet.

Hae igitur sunt virtutes ornatissimi et sanctissimi Laban: ac econtra
crimina et scelera Iacob, quae ei exprobrat. Sic enim solet fieri in
mundo. Homines iusti habentur pro peccatoribus, et econtra. Nemo est
peccator in toto mundo, nisi qui habet verbum, et credit in Christum.
Qui autem [Joh. 16, 2] persequuntur et oderunt verbum, illi sunt iusti.
Et ut Christus ait: ‘Arbitrantur se obsequium praestare Deo’. Saepe
autem fit, ut ignorantes verbum oderint et persequantur sanctos: Sed
Laban non est tam bonus, ut errore peccet, sed sciens persequitur
iustum. Sicut Cardinales, Episcopi et alii, qui scienter contra pios
insaniunt, et tamen volunt haberi sancti.

Postremum et atrocissimum scelus, quod exprobrat genero, est furtum
Deorum. Ibi vide hyperbolicas et tragicas amplificationes. Quae recensui
hactenus, inquit, gravia sunt et indigna bono viro: sed omitto et
condono. Forte enim desiderio quodam patriae aut alia cupiditate victus
clam te subduxisti. Sed hoc extremum omnium malorum est, quod furatus es
Deos meos. Quid nunc respondebis? Sit sane ita, quod levitate aut
impacientia quadam, sive curiositate impulsus sis. (Quanquam alibi, aut
in patria etiam non potuisses commodius vivere, quam apud me) Sed quare
rapuisti Deos, hoc est, cultum divinum? Hoc enim ingens piaculum est.
Non satis fuit, ut sceleratum te praeberes erga me: Insuper etiam
sacrilegio te et tuos polluisti.

Hic ergo alium et longe sanctiorem praetextum invenit. Religionem
nimirum et cultum Dei. Quanquam nullum in eo studium pietatis erat, sed
mera avaritia et cultu Mammonae obsessum pectus habebat. Tales sunt
nostri adversarii: Eccius et Moguntinus. Illi non adficiuntur gloria
Christi et veritate Euangelii, sed praebendis et sacerdotiis aut aliis
dignitatibus inhiant. Sic Laban de cultu nihil angitur. Sed de auro et
argento, unde erant conflata idola.

Tamen simulat studium pietatis et cultus divini, quasi diceret: Non
curarem aurum et argentum, facile enim alias statuas reparare possem.
Sed hoc est quod doleo, quia violasti devotionem, cultus et precationes
meas. Vide igitur quantum deliqueris rapiendo Domino Deo suum cultum et
religionem omniaque officia pietatis in tota familia mea. Haec sunt 

[Seite 36]

sacrilegia et peccata in primam tabulam. Quantum in te est, inquit,
spolias me et domum meam religione, et fenestram patefacis impietati et
Diabolo, qui cupit nos esse securos et contemptores Dei et cultus
divini.

Sic interpretatur sacrilegium hoc non statuarum furtum, sed violationem
et eversionem cultus DEI. Nulla enim gens unquam tam stolida fuit, ut
adoraret ligna, lapides, aurum, argentum, ex quibus statuae fabricatae
erant. Sed addiderunt primam tabulam, et finxerunt Deum in coelo
respicere ad hunc cultum, et audire invocationem factam ad hanc statuam.
[1. Kön. 12, 28.30] Sicut Hieroboam, cum erigeret duos vitulos, addebat
hanc concionem: ‘Hi sunt dii tui, qui eduxerunt te de Aegypto’.
Sciebat ipse et populus vitulos ipsos sic formatos non esse numen illud,
quod eduxerat Israelitas ex Aegypto, sed cultum Dei ad has statuas
placere et accipi credebant.

Et placebat Regi hanc imaginem effingere, propterea quod bos aut vitulus
praecipua materia est sacrificiorum. Non potuit aptiorem imaginem
habere. Ideo non dicit bovem illum aut vitulum esse Deum. Sed cultum Dei
alligat simulachris vitulorum, ad quae invocandus et colendus esset
Deus, eique sacrificandum. Sumitur ergo continens pro contento, per
Synechdochen, quod sit Deus in vitulo colendus. Sicut in tabernaculo
etiam ad arcam et propiciatorium promiserat Deus se exauditurum preces
invocantium.

Ita omnes gentes retinuerunt cultum patrum, et ornarunt, vel potius
depravarunt sua idolatria. Ephesi Dianae simulachrum erat, cui finxerunt
adesse numen, quod audiret et reciperet preces. Sic Laban accusat Iacob,
quod non aurum aut argentum furatus sit. Sed spoliaverit se et Ecclesiam
suam universa religione divina, et quantum in ipso esset, regno
coelorum. Quid enim aliud est spoliare religione et cultu divino, quam
ipso Deo, ipsa vita et salute aeterna, et obiicere Sathanae et inferno?
Hoc peccatum tam est atrox et nefarium, ut nec excusari, neque expiari
unquam possit ullis verbis aut sacrificiis.

Sed Laban tam tragice id amplificat non propter opinionem aut studium
religionis, quasi de salute aut gratia Dei aliquid imminutum esset, sed
ideo, ut oneret Iacob invidia et odio implacabili apud suos cognatos et
fratres, qui fortassis hoc sciverunt, quod esset durius tractatus Iacob,
et plurimum momenti ad rem familiarem augendam fuisset in tam fideli
servo. Itaque ut tegeret eius merita, suamque avaritiam et improbam
cupiditatem, colligit, quicquid est virtutum in prima et secunda tabula,
et iis sese ornat, ut nihil videatur sanctius secundum omnia praecepta
Dei, quam sanctissimus Nabal. Econtra vero vicia omnia convertit et
congerit in Iacob. Cum revera nihil aliud quaerat, quam aurum et
argentum. Sicut hodie Papistae iactitant nomen Ecclesiae, et quod velint
salvam veram religionem patrum, Christum et fidem illibatam, religionem
et obedientiam erga leges, erga Ecclesiam et magistratum sinceram, et
tamen nihil colunt aut curant, quam ventrem.

[Seite 37]

Insignis itaque haec est descriptio egregii hypocritae, qui se ipsum
iactitat sanctum sanctorum, et obruit optimum et sanctissimum virum
Iacob omni genere contumeliarum, flagiciorum, scelerum, fallaciarum,
obiiciendum non humanis suppliciis, sed cruciatibus infernalibus. Vocat
eum furem, latronem, plagiarium, spoliatorem domus, infidum, ingratum,
sacrilegum et eversorem religionis. Non potuisset atrocius traduci et
proscindi. Atque inde satis apparet, quo loco fuerit Iacob apud Laban,
quam serviliter et contumeliose eum tractaverit, atque adeo tanquam
mancipio, aut potius asino et iumento vilissimo abusus sit in quaestum
et incrementum rei familiaris suae. Neque tamen quicquam premii
persolvit praeter aquam aut panem, et nunc pro summa diligentia et
laboribus et summis ementitis conviciis eum proscindit. Num hoc est
obedire Deo prohibenti, ne quid diceret asperius adversus Iacob? Imo hoc
est acerbissimum, reum agere omnium criminum et scelerum, quae possunt
excogitari aut dici.

Sed haec scribuntur nobis in doctrinam et exemplum. Perpetuus enim hic
Canon impiorum est, quod obediunt Deo in speciem, et verbis eum
confitentur: factis autem negant, et contemnunt mandata eius. Laban ab
aperta vi abstinet, nec infert ei violentas manus. Sed si licuisset, non
pepercisset ei: quia ardet totus cupiditate nocendi. Verum impii
humiliantur et coercentur metu poenarum. Ideo in speciem poenitent: sed
ficta et fallaci humilitate: sicut Laban omnia simulanter egit: et
tacitus fremuit, quod non auderet explere cupiditatem vindictae.

⌊licae et oeconomiae. Sed nemo peccat, nisi Iacob: Et nemo est
sanctus, nisi Nabal.

⌊inthiorum .4.: ᾽κάθαρμα καὶ περίψημα᾽. Cum
autem sic visum sit Deo, et non aliter possit fieri, quin sit aliquis
coetus propter Deum κάθαρμα ac opprobrium hominum et abiectio
plebis, non sane pigeat nos tales haberi in mundo. Habemus enim
uberrimam consolationem 

[Seite 38]

� Vita brevis est et misera.2� Sed gaudium et gloria, quam
expectamus, aeterna. Quando igitur placet Deo, ut simus grex parvulus,
pusillus et contemptus, feramus aequo et hilari animo aerumnas huius
vitae. Sicut Iacob ferebat opprobrium, contumelias et despectionem a
Labanistis superbis et hypocritis.

Aestimemur sane sacrilegi et turbatores religionis aut rerumpublicarum,
imo omnium, qui vivunt, maximi peccatores: Sed non gravatim haec probra
sustinebimus, et superabimus propter ducem et dominum nostrum, filium
Dei, qui eadem et tulit ipse, et vicit in omnibus sanctis. Simus modo de
numero Iacobitarum: non Labanitarum. Nec moveamur, quod Diabolus cum
impiis hypocritis habetur et colitur pro Deo, totius mundi iudicio
sanctus et iustus.

Porro restat quaestio de vocabulo EL. Ubi dicit Laban, esset facultas
sive virtus in manu mea, ut facerem vobis malum. Nihil certi autem
possum adferre ad declarandam significationem huius dictionis. Ideo
relinquo Rabinis et grammaticis Hebraeis. Quanquam in ea opinione sum,
quod non habeant perfectam cognitionem grammaticae Hebreae, saltem in
hac voce, tanta est Babylon et confusio interpretationum. Ac congerunt
quidem circiter viginti dictiones, quibus hanc unam explicare student,
quarum nulla cum altera convenit. Non dubium autem est multa vocabula,
cum floreret adhuc lingua Hebraea, in sermone vernaculo et quotidiano
longe aliter sonuisse, quam nunc, cum ex libris tantum excerpimus. Sicut
aliud est grammatice, aliud latine loqui. Ideo non tam sermonis
grammatici et regulati, quam phrasium habenda est ratio. Iudaeorum autem
grammaticam vereor esse mutilam. Ideo Rabini saepe hallucinantur, saltem
in aliquibus dictionibus.

� Grammatici et qui sequuntur rigorem regularum, dicunt significare
secundum facultatem, quod ego facile concedo. Nam locus Michae 2 [Micha
2, 1] congruit: ‘Faciunt malum, quia DEUS in manibus eorum’, id est,
sie haben [5. Mose 28, 32] die macht, Sunt potentes. Item
Deuter⌊onomii 28.: ‘Non erit Leel, fortitudo in manu tua’. Est
itaque pro singulari phrasi accipiendum. Sicut in Latina lingua multa
vocabula usu in alienam a Grammaticis regulis significationem
degenerarunt. Qualia sunt: amabo, obsecro, quaeso, age, apage sis,
Aedepol, Hercle. Ibi sane magna fuerit confusio, si secundum rigorem
grammaticum haec velis interpraetari. Amabo usu in interiectionem abiit.

[Seite 39]

� usurpatur adverbialiter. Gott2� du solsts lassen. Gott Deus,
induit naturam interiectionis. Non igitur sumo mihi iudicium in
grammatica Hebraea, nisi quod video grammaticos laborare et sudare, sed
nondum elaborasse propter diversitatem phrasium, quibus solebant uti
Hebraei in quotidiano usu linguae, et grammaticorum explicationem.
Imperiti linguae concerpunt significationes vocabulorum, et faciunt [1.
Mose 49, 10] aequivocationes et confusiones. Sicut in dictione
(Schebeth) Gene⌊sis 49. infinitum mare opinionum extitit. Alii enim
virgam, alii sceptrum, alii aliter exponunt. Ergo lingua Hebraea ex
magna parte intercidit, nec dum restituta est in integrum. Et si absque
novo Testamento esset, nostri Rabini nusquam certas sententias ex veteri
possent elicere. Novum Testamentum plurimum contulit ad instaurandam et
illustrandam linguam Hebraeam et vetus Testamentum.

Caeterum non pugnabo, si quis El pro facultate aut Deo acceperit. Hoc
certum est, quod El deducitur ab Aial per syncopen, quod sonat
fortitudinem. Et ab hoc abstracto deducunt denominativum sive adiectivum
[Jes. 9, 6] El, fortis. Sicut nos Isaiae 9., interpraetati sumus: Deus
fortis, krafft. Absolute sine Lamed vel articulo praepositivo significat
krafft, fortitudo vel Deus. Ita ut Deus quasi denominative appelletur El
a fortitudine. De eo [Ps. 22, 2] non est dubium, quin recte hoc nomen
tribuatur Deo. Sicut ex 22. Psalmo patet: Eli Eli etc. Deus, Deus meus,
quare me dereliquisti, Hinc Elohim. Haec Grammatici Hebraei fere de hoc
loco, cuius sententiam si sunt adsecuti, bene est. Sin minus,
certissimum argumentum est, eos nondum ad veram et certam Hebreae
linguae cognitionem pervenisse. Ex veteri Testamento non possunt
confirmare hanc interpraetationem. Sed ex novo Testamento convincitur,
quod significet EL Deum.

Additur autem hoc loco articulus praepositivus Le El, adest vel in
promptu est manus mea. Utrum igitur hic significet Deum, an fortitudinem
tantum, ut sit abstractum, et degenerarit divinum nomen in
interiectionem, et significet facultatem: de eo non valde pugnabo, sed
relinquo in medio. In germanica translatione3� in hanc fere sententiam
reddidimus. Et ego auxiliante Deo, tantum virium haberem, ut possem
vobis malefacere. Atque haec de Grammatica. Adest mea facultas, inquit,
vel a Deo mea manus. Sed quicquid hypocrita loquitur aut sentit de
nomine Dei, totum est simulatum et fallax. Quia hypocritae non habent
Deum. Possem 

[Seite 40]

ulcisci hanc iniuriam, quod rapuisti filias et Deos, sed interminatus
est Deus patris tui: ne tibi vim facerem.

At quam iniuriam? Quod non voluisti in aeternum esse mancipium et
asinus, noluisti tolerare servitutem, ut sudares dies et noctes, ut
curreres, laborares, ferres contumelias filiorum meorum et meas. Hoc est
maximum peccatum. Non debuisti me spoliare hoc servitio, in quo cupiebam
te et filias detinere. Atrox sane hoc scelus est, Non velle sese dedere
in abiectissimam servitutem crudelissimi Tyranni. Sed hoc est
hypocritarum proprium, accusare alios eo, quod obsistant cupiditatibus
eorum. Hactenus vero descriptio Nabal, quae est perfecta Idaea Papae et
hypocritae. Ein rechter Bapst und falscher hypocrita. Nun woellen wir
ein frommen Man auch hoeren.

[31, 31 –33a] Respondit Iacob, et dixit ad Laban: Eo quod timui,
cogitavique te vi rapturum esse filias tuas mihi. Caeterum is, apud quem
deos tuos inveneris, necetur coram fratribus nostris. Scrutare quicquid
tuorum apud me est, et aufer. Nesciebat autem Iacob, quod Rahel eos
esset furata. Ingressus ergo est Laban tabernaculum Iacob et Leae et
duarum ancillarum, et non invenit.

Brevis excusatio est ad congeriem illam, imo plaustra contumeliarum et
probrorum, quae in sanctissimum virum coniecit? Quid facerem? inquit,
timui: Confitetur humiliter, et non purgat se accuratius de spolio. Sed
mussitat omnes contumelias et iniurias, ac tantum dicit se timuisse. Si
fuisset vehementior, quales multi sunt iniuriarum impacientissimi,
vicissim in eum invehi, et maledicta omnia regerere potuisset. Omitte
maledicere homini de te optime merito, dixisset. Nam et divino et omnium
hominum iudicio tu es sacrilegus, latro, Tyrannus et monstrum avaritiae,
qui vendidisti filias tuas, et habuisti eas pro abiectissimis mancipiis
et iumentis: quin etiam pro laboribus durissimis et sudoribus earum non
premia debita, sed carcerem perpetuum reponere cogitasti. Haec fuisset
infinita materia iurgiorum et rixarum. Monemur igitur et nobis aequo
animo ferendas esse contumelias, item despectionem et superbiam
adversariorum. Sed tamen veritas non est tacenda. Nec abibit impune
libido maledicendi in adversariis, tametsi nos nihil maledictorum
regeramus. Est enim, qui inquiret et iudicabit ea.

Ait ergo Iacob: Ego quicquid horum feci, timore et trepidatione quadam
feci. Ita non accusat Laban, et significat tamen ipsum maxime culpandum
et accusandum esse, quia timendum sibi fuerit, ne socer raperet filias,
quas dederat ei coniuges. Id profecto est atrocissimum. Occulte igitur
et pulcherrima figura summorum criminum ipsum reum agit. Ita ut multo
vehementius accuset excusando se et purgando, quam ulla 

[Seite 41]

invectiva facere potuisset. Sic enim piorum excusationes solent esse
impiorum gravissimae accusationes.

Sicut nunc Papa et complices eius nos accusant haeresis, blasphemiae,
contumaciae, seditionis. Sed si respondero: non sum haereticus, non sum
[Joh. 8, 49] seditiosus. Sicut Christus Iudaeis clare et diserte
respondet. ‘Non habeo Daemonium’: quod certe oportet fieri, non enim
debemus adsentiri aut tacere ad convicia doctrinae et veritatis divinae:
Ibi brevi refutatione arguo ipsum Pontificem omnium scelerum et
probrorum, quorum nos insimulavit.

Insignis igitur haec purgatio est. Nam tacite conscientiam hypocritae
appellat, et ex omnibus factis eius arguit eum crudelitatis et
tyrannidis. Tua, inquit, conscientia nobis testis est, quod nos
tractasti inclementius, adeo ut iustam causam habuerim meditandi fugam.
Sic enim in animum inducebam meum. Si resciverit Laban me fugere,
eripiet uxores et omnia, et coniiciet me in vincula. An id decet virum
bonum, ita tractare hominem fidelem, sanctum, sedulum et vigilantem in
procuranda re familiari, ut cogatur metuere vim et iniuriam soceri? ne
is oblitus coniunctionis arctissimae, meritorum et στοργῆς erga
generum aut filias, abstrahat uxores a marito. An id laudandum aut
excusandum est? Imo turpissimum est, et pugnat cum omni ratione et
honestate. Filia enim tradita marito non amplius est in potestate
patris. Pater non habet ius repetendi aut rapiendi filiam. Ideo
horribilis crudelitas fuit, quod in hoc periculo optimus vir versatus
est, ne amitteret rursus charissimas coniuges aut liberos.

Ac videtur Tyrannus aliquoties hoc ei minatus esse. Si scirem, dixit, te
fugam meditari, aut parum fideliter mea negocia administrare, mox
avellerem a te meas filias. Moses quidem hoc non expressit, sed valde
consentaneum est: et spiritus sanctus videtur significare, Iacob non
frustra ad excusandam fugam adduxisse hoc, quod timuerit. Eia igitur
sanctissime Laban, quibus laudibus te extollemus? Scilicet, sic decet
adfectum esse patrem aut socerum erga generum et filias, obsequentes
marito, et pro mancipiis habitas in familia patris, quarum opera res
familiaris pulcherrime accrevit, ut eas cogites avellere a marito.
Profecto monstrum est hypocrita iste omnium monstrorum horribilissimum,
superans crudelitate omnes bestias et Tyrannos, quin ipsa crudelitate
crudelior.

Quod si ulla vel exigua scintilla humanitatis aut clementiae in eo
fuisset, debuisset flecti et emolliri tanta bonitate, obsequentia,
fidelitate et pacientia optimi et fidelissimi Iacob, sed nihil motus est
his omnibus. Ideo enim insequitur generum, ut reducat in carcerem
servitutis, aut filias eripiat. Hoc igitur timuit Iacob: Atque hoc vult
dicere: Tu ipse es in causa, oppressisti nos tam serviliter, et minatus
es te rapturum mihi omnia, si abirem: Ideo timui.

Secundo, quod accusas me sacrilegii, sic faciam, inquit: Cum quocunque
inveneris deos tuos, non vivat ille etc. Ibi spiritus sanctus describit 

[Seite 42]

humanam conditionem in sanctis. Quantumvis enim sublimes sunt in fide et
spiritu: tamen non solum errant et ignorant multa, sed etiam labuntur
secundum carnem. Iacob cogitat se extra omnem culpam, suspicionem et
periculum esse, et hac parte iam satisfactum Laban. Ideo offert eum
necandum, cum quo invenerit Idola. Verum hac ratione traditur charissima
coniunx a marito in mortem. Nisi enim intercessisset et prohibuisset
Deus, Iacob imprudens obiecisset mactationi suavissimam Rahelem suam,
das ist zu weit gangen, Nimio plus concedit Iacob, sed per ignorantiam.
Talia sunt peccata fidelium, quibus accidunt interdum lapsus secundum
carnem ignorantiae vel erroris. Sicut Rahel etiam strenue postea
mentietur ad redimendam vitam.

Caeterum hoc responso merito acquiescere debuisset sanctissimus ille
Laban, et dicere. Quid inquiram, aut explorem? audio et accipio
testificationem innocentiae vestrae. Filiae meae sunt et nepotes, in
quos antea fui durior et asperior: non ero vobis amplius molestus, nec
vos furti insimulabo. Hoc decuisset socerum et virum bonum. Sed non
potest acquiescere: Quia est plenus Diabolorum. Cuivis alii
satisfecisset haec excusatio, si audivisset dicentem. Nihil mihi est rei
cum tuis idolis, at vero Iacob addit amplius, ne sit aliqua suspicio
doli, permitto, inquit, ut scruteris et evolvas omnia. Hanc potestatem
nemo alius facile ei fecisset: Ego sane dixissem: Non habeo idola tua,
nec permisissem, ut omnia mea exploraret, aut saltem ipse inquisivissem
solus. Indignissimum ergo fuit tantam licentiam huic monstro concedi: An
non enim satis erat audire, quod non haberet idola, et quod offerret eum
ad necem, qui surripuisset.

Sed vide, ut nihil pudeat, pergit enim et explorat singula tabernacula.
Non possum igitur non vehementer commoveri, et doleo me non posse verbis
haec consequi, et satis aptis coloribus illustrare. Ego nihil amplius
concessissem, si non fuisset contentus mea confessione tam aperta et
firma. Plus omnino cedit Iacob, quam debebat.

� Atque ibi salus et vita Rahelis gravissime periclitabatur: Ideo
adest spiritus sanctus, et invenit remedium contra permissionem Iacob,
qui dixerat, ‘apud quemcunque inveneris deos tuos necetur’. Es war
zu vil gegeben. Sed sequetur correctio. Deus enim et angeli vigilant,
ubi dormitat Iacob.

Et hoc est opus et artificium Dei, ut corrigat et emendet, quod errore
Iacob perditum erat. Er kan boese sachen gut machen, wenn wirs verderbt
und verwarloset2� haben. Sicut in tanta infirmitate rerum humanarum 

[Seite 43]

non possunt etiam sancti esse sine multis et magnis lapsibus. Ego sane
saepe multa imprudenter et stulte egi, de quibus postea vehementer
conturbatus sum. Nec poteram videre, quomodo eluctarer aut extricarer
rebus impeditis mea stultitia. Sed Dominus invenit modum et viam, ut
corrigeretur erratum. Ita Raheli ex inconsiderata permissione mariti
fuit ingens et certum periculum creatum. Quae enim erat immanitas
nequissimi hypocritae, aut saeviisset in filiam, aut generum pro salute
et vita eius dedi sibi voluisset in servitutem. Sed Deus sic gubernat
sanctos suos, ut errent et hallucinentur quidem, sed exitus tamen sint
salutares, aut sine magno detrimento. Omnia enim cooperantur electis et
his, qui credunt, in bonum, etiam errores et peccata, hoc est
certissimum. Quia Deus solet ex nihilo facere omnia: Ideo ex malo potest
elicere et producere bonum. Sicut Augustinus inprimis hac cogitatione
delectatur. Tanta, inquit, Dei bonitas est, ut nullum malum permitteret
fieri, nisi illud verteret in bonum. Erraverat Iacob valde imprudenter,
ac coniecerat, quantum in ipso erat, dilectissimam uxorem in periculum
mortis, vel saltem ignominiae: sed ostenditur ei consilium divinitus
adeo astutum, ut et Laban, et Diabolus ipse fallantur.

[31, 33b –35] Egressusque tabernaculum Leae venit in tabernaculum
Rahelis. Porro Rahel simulachra illa acceperat, et posuerat ea subter
stramenta Cameli, et sedit super ea. Laban autem contrectabat totum
tabernaculum, et nihil invenit. Et dixit Rahel ad patrem suum: Ne
irascatur dominus meus, quod non possum tibi assurgere: quia iuxta
consuetudinem foeminarum nunc mihi accidit. Perscrutans itaque non
invenit simulachra.

Hic petit Sathan iugulum Rahelis. Ingreditur enim Laban tabernaculum
eius, et singula scrutatur diligentissime. Neque vero vestibus, aut
manicis, aut stramine abscondere poterat: Nihil aliud erat reliquum
praeter corpus proprium, quo tegebat idola. Abdit igitur Teraphim in
stramentis camelorum, non quod ibi satis tuto laterent. Facile enim
stratum poterat excutere Laban: sed insuper foedissima parte corporis
tegit: sedet enim super stramina. Quanquam ne id quidem periculo caret.
Quia potuisset suspicari, sicut solet avaritia et hypocrisis esse
suspicax, subesse dolum. Non temere est, quod non invenio te sedentem
loco consueto. Quid si hic latent Teraphim? Quod si iussisset eam
surgere, ut excutere et evolvere stramenta posset, fuisset proditum et
depraehensum furtum.

Sed pulcherrimum mendacium comminiscitur, fingit se pati menstrua iuxta
consuetudinem sexus. Decorum autem est, et requirit ratio valetudinis,
ne mulier tali tempore humi desideat, sed in lecto potius, aut
stramento, si desit lectus. Ita in extrema necessitate et periculo
subito invenit remedium et consilium. Sicut experientia testatur
mulieres subitis consiliis 

[Seite 44]

excogitandis valere plurimum. Adiuvatur igitur Rahel natura, sive
ingenio et industria muliebri, qua hic sexus praeditus est: quanquam non
est destinatus a Deo ad gubernationem politicam aut Ecclesiasticam, ubi
requiritur maxima vis ingenii et consiliorum, tamen ad curam domesticam
ordinatae sunt. Quo diutius enim deliberant de rebus magnis et arduis,
hoc magis involvunt et impediunt negocia. Sed primus impetus naturae in
periculis subitis solet esse optimus et foelicissimus.

Sic igitur fallitur pater commento muliebri, ac honestissima ratione et
specie deluditur. Non enim audet scrutari ea, quae natura ipsa
occultavit, neque habet, quod opponat amplius, sed deterretur pudore
naturali. Deus autem cooperatus est: avertit enim sensum eius
percussitque eum caecitate, ut non exploraret diligentius. Credit esse
verum, quod dicit filia, se propter morbum seorsim voluisse sedere.
Deinde, non erat verisimile, quod sederet super idola. Non enim putavit
id fieri posse per valetudinem. Nihil minus vero credidit, quam quod
filia domi suae educata, surriperet deos et cultum divinum patris, et
tam contumeliose tractaret, ut sub stramenta Camelorum collocaret, et
super ea sederet. Non sic vilipenderet meam religionem filia, cogitavit,
in qua fuit educata a teneris annis. Sic seipsum pulcherrime ludit,
Filia mendacium addidit, non iocosum, nec perniciosum, sed valde
officiosum et necessarium, ut praeberet occasionem patri se ipsum
fallendi.

Hoc est igitur opus et gubernatio Dei in periculosis casibus et factis
sanctorum. Nisi enim ipse percuteret adversarios avaritia ac cecitate,
et luderet sensus eorum, ut non cogitarent ea, quae maxime cogitanda
erant. Saepe etiam astutissime cogitata nihil proficerent. Mira autem
res est, Rahelem ita fuisse confirmatam, ut idola, quae antea habuerat
sacratissima, potuerit contemnere, nulla ratione habita periculi, quod
imminebat ab irato patre. Nam nos quidem maiore reverentia tractamus
templa, imagines, aras nostras, quam Rahel idola patris sui, quae abdit
stramentis. et subiicit corpori suo. Et est mirabilis oratio, qua
excusat se patri, quod non assurgat ei. Alloquitur patrem, et tamen non
patrem: sed dominum nominat. ‘Ne irascatur dominus meus’ etc. Hoc
sane grave peccatum est, quod non reveretur et honorat patrem pro eo ac
debebat iuxta quartum praeceptum. Neque adeo infirmae sunt mulieres,
quando patiuntur menstrua, quin possint surgere aut ingredi.

Moses non frustra hoc commemorat. Ac videtur propemodum sic sonare, quod
irriserit patrem tanquam idolatram, qui tam solicite et furenter
inquirat statuas. Sed nihil adfirmo. Potuit etiam ob hanc causam facere,
ut esset maior simulatio et species: quasi non solum paratissima esset
ad assurgendum patri tanquam filia obedientissima: Sed etiam ut ancilla
erga dominum se gerat timore et solicitudine servili, eo quod impediatur
adversa valetudine, quo minus debitam reverentiam patri exhibere possit.
Mulieres 

[Seite 45]

enim in sacris literis solent maritos suos vocare dominos, liberi non
item. [2. Kön. 2, 12] ‘Pater mi’, inquit Eliseus ad Eliam. Sed
quaecunque tandem causa huius appellationis fuit, ad fucandum et
ornandum mendacium accommodata fuit. Laban autem frustra et minitando,
et scrutando tabernacula singula insaniit. Opponet igitur Iacob aliam
refutationem conviciorum eius acrem et prolixam. Vicissim enim faciet
congeriem suorum meritorum et ingratitudinis Laban.

[31, 36.37] Et iratus est Iacob, rixatusque est cum Laban, et ait: Quae
iniquitas, aut quod peccatum meum, ob quod sic exarsisti post me.
Contrectasti omnia vasa mea, quid invenisti ex omnibus vasis domus tuae?
Pone hic coram fratribus meis, et fratribus tuis, et iudicent inter me
et te.

Tandem excandescit Iacob, fraetus admonitione et increpatione divina ad
Laban facta. Movetur enim indignitate rei, et tamen magis confidit
iudicio divino, quam sua innocentia. Ex illo sumit animum et
consolationem. Et hoc vult dicere: Deus vidit humilitatem et
adflictionem meam, et increpavit te ob tyrannidem, quam adversus me
exercuisti. Si enim fuissem ego reus alicuius sceleris coram Deo, ego
repraehensionem illam tulissem: non tu. Iam vero certus sum de mea
innocentia, ac scio Deo probatos fuisse labores servitutis meae: tuam
vero ingratitudinem et omnes actiones ei displicuisse. Haec est fiducia
et gloria Iacob, quod habet pro se iudicium Dei, iustificantis ipsum et
condemnantis adversarium. Accedit autem experientiae et conscientiae
Laban testimonium firmissimum, totius enim vitae curriculum, et suae et
soceri, describit, et probat eo quoque convinci Laban iniustitiae et
crudelitatis.

[Spr. 26, 4 f.] Respondet igitur ‘stulto secundum stultitiam suam’,
sed ita, ut servet illud, quod addit Salomon: ‘ne similis ei fiat: sed
ne stultus videatur sibi sapere’. Iubet enim Salomon, ut erudiamus,
arguamus, increpemus opportune, importune peccatores et stultos, ne
videantur sibi sapientes, hoc est, ne maneant in ea opinione, quasi
recte fecerint peccando. Sed proponendae sunt increpationes divinae, ac
vita et malefacta ipsorum aperienda, ut sentiant se deliquisse, et agant
poenitentiam. Qui vero sic increpat stultum, ut fiat ei similis. Ut si
velim certare mendaciis, calumniis cum eo, tum fierem ei similis. Sed
sic obiurgandus est, ut confundatur in sua stultitia. Et hoc est
iudicium divinum: tua conscientia et tota vita ante acta te redarguit,
vide, ut agnoscas culpam etc. Eiusmodi repraehensione utitur Iacob
adversus Laban. Quid feci, inquit, quae mea transgressio? quod peccatum
meum? Congessisti in me maxima plaustra conviciorum et criminum,
clamasti me furem, abigeum, sacrilegum, religionis tuae eversorem esse.
Horum unum tantum ostende et proba, et luam ego dignas poenas. Quod si
non potes, iam tuam levitatem et mentiendi libidinem prodis. Nam
silentio tuo fateris mentitum te esse, quin et divino et 

[Seite 46]

�

Ubi nunc fuci illi verborum et confictorum criminum? Furatus es cor
meum, Fugisti, qualia supra magno stomacho iactavit. Evanuerunt sicut
fumus. Atqui stolidus Laban hoc noluit intelligere, cum moneret eum
Dominus in somnis, ne quid durius adversus Iacob loqueretur. Ideo Iacob
hic glosam addit, et explicat sermonem Domini. Tu iniuste et stulte me
reum egisti tantorum scelerum. Et ea omnia, de quibus me accusas,
rectius in te competunt. Hoc enim dixit Deus, et tua conscientia
testatur.

Ita depexum dari oportuit stolidum Nabal, ut videret se errasse: idque
est respondere stulto de stultitia eius, ne sibi videatur sapere. Non
enim dissimulanda sunt convicia Sathanica adversus pietatem et Deum
ipsum conficta, sed sunt traducenda et refutanda. Ac talis refutatio non
est peccatum. Non est ira iniusta aut repraehendenda, sed sancta et
iusta, et zelus pius, qui irascitur impietati et peccato.

Prosunt autem tales obiurgationes, ne perseverent homines in erratis aut
delictis, et maneant mancipia Sathanae, qui eos impulit et obsedit. Sed
arguenda sunt, ut convertantur, et liberentur a tyrannide Sathanae.
Sicut nos insectamur Papam tanquam Antichristum et seductorem orbis
terrarum, traducimus et damnamus impietatem et Idolomaniam omnis
generis. Non privata cupiditate incitati ei irascimur, sed zelo iusto et
fervore conscientiae ad vindicandam et tuendam gloriam DEI.

Urget autem Iacob socerum, et obturat ei os interrogando. Quid peccavi?
Quid commerui? Quae mea iniquitas? Hic commendo Hebreae linguae peritis,
ut differentiam duarum dictionum inquirant. Pesa et Hete. Colligunt enim
Rabini tredecim vocabula, quae omnia significant impietatem ac
transgressionem, quae non sunt huius loci. Haec duo autem, quibus Moses
utitur, sic distingui solent. Pesa, significat culpam omissionis. Hete,
peccatum commissionis, et complectuntur originale peccatum. Pesa
significat omittere facienda, Hete, facere omittenda.

[2. Kön. 3, 5] Sic .4. Regum 1. dicitur, ‘praevaricatus est Moab in
Israel’. Erant enim Moabitae tributarii populi Israel. Sed
praevaricatus est, hoc est, [Jes. 1, 4] desiit obedire et solvere
tributum. Item Isaiae 1.: ‘Praevaricati sunt in me’, hoc est,
debebant revereri me, et mihi obedire tanquam parenti. Sed negligunt
obedientiam mihi debitam. Adoptavi eos in filios, ut servirent mihi. Sed
deficiunt a me, et eligunt Deos alienos. Hoc quod 

[Seite 47]

minime debebant facere, faciunt, et quod debebant pro officio facere,
[Jer. 2, 13] omittunt. Item Hier⌊emiae 2.: ‘Duo mala fecit populus
meus. Me dereliquerunt fontem aquae vitae, et foderunt sibi
cisternas’. Me debebant colere tanquam fontem vivum: sed omittunt,
lassen mich faren. Deinde alios fontes quaerunt. Hoc non debebant
facere.

Sic Iacob hic inquit: Duo sunt propter quae potuisses me repraehendere.
Si quid commiserim, quod non decuit me facere, aut omiserim, quod mei
fuisset officii. Alterutrum horum ostende. Dicis me abiecisse
obedientiam, furatum idola, rapuisse filias, quae sunt manifesta
mendacia: et tu ipse dictis et factis cogeris meam innocentiam
comprobare. Accedit huc testimonium divinum et tua conscientia. Quin tu
ipse utriusque peccati reus es, peccasti enim omittendo, quae ad honorem
et remunerationem mei et filiarum pertinebant, non dotem, non portionem
ullam haereditatis dedisti. Deinde commisisti peccatum insequendo et
machinando nobis malum. Haec sunt gravissima scelera, quae profecto
agnoscere te et veniam eorum petere decet.

Ita gloria Laban in summam ignominiam versa est. Ac iam per species
flagicia eius enumerat. Exarsisti adversus me, inquit: Non simpliciter
me insecutus aut persecutus es: Sed inflammatus et furens prae [Ps. 7,
14] iracundia. Id enim significat alias (Dalak). Sicut Psal⌊mo 7.:
‘Sagittas suas ardentes effecit, ignitas’. Er wil fewr schiessen,
ein Stadt anzuenden. Ita non solum extensive, vel dilatando culpam eius
auget, sed etiam intensive. Persecutus es me, inquit, cum turba
cognatorum et amicorum ardens et furens, libenter gladios et tela ignita
in me torsisses, in modum obsessi a Daemone.

Satis acerbe eum obiurgat, quasi diceret: Cum in me neque omissionis,
neque commissionis peccatum inveneris, certe non debuisti tam furiose et
ardenter me persequi, sed recordari nostrae coniunctionis, quod ego tibi
sim gener: filiae tuae sint meae uxores. Sed nulla ratione habita
pietatis tam rabiose insanivisti adversus nos, ut oblitus fueris te esse
parentem filiarum. Ego vero si non gener essem, tamen sum consobrinus.
Es enim mihi avunculus: non tantum socer. Non potuisset igitur arctius
vinculum necessitudinis inter nos intercedere, nisi ex te natus essem.
Et si mortuus fuisset Iacob: Laban fuisset pater legalis. Ita
consanguinitate pariter et affinitate iuncti sumus. Sed contra omnia
officia pietatis non solum nullo munere nos ornas: sed insuper spoliare
iis, quae divinitus concessa sunt, studes.

Ideo recte dicit, non humano more irasceris aut saevis: sed plane
diabolica et infernali furia percitus es, steckts vol hellisch fewrs, et
ardes contra innocentes et coniunctissimos: Mihi si probus et honestus
gener contigisset, et filius degeneraret, transferrem sane a degenere
filio in 

[Seite 48]

generum omnem substantiam meam. Sed Laban invertit et pervertit omnium
officiorum et totius naturae ordinem. Expilat honestissimas filias et
optimum virum, generum suum. Hoc primum fuit.

Addit autem Iacob et exaggerat amplius. Contrectasti omnia vasa, id est,
omnes res meas. Neque id sapientem aut liberali ingenio praeditum decet,
praesertim in rebus filii aut filiae. Turpe enim est singula
perlustrare, attrectare et examinare pene ad vivam cutem, ac si essent
inimicissimi. Imo adversus hostem nemo sic se recte gesserit. Verum age,
quid profecisti? inquit, aut quid invenisti exploratione tam diligenti,
nisi quod ostendisti te sine causa insanire? Ac si meo iudicio parum
moveris, nec potes statuere, tune an ego insaniam, age ad arbitros res
deferatur, diiudicent inter nos fratres nostri, beut ims recht an.1�
Sed convictus et confusus Laban suo ipsius iudicio ne mutire quidem
audet.

Sic nimirum debent tractari impii et hypocritae. Iustus autem
alsolvitur, et impius traditur pro eo. Nam quod aliis machinabatur
malum, in [Ps. 7, 17] caput ipsius redundavit. Sicut dicitur Psalm⌊o
7. ‘Convertetur dolor in caput eius, et in verticem ipsius iniquitas
eius descendet.’

Sed quaestio est de fratribus, quid velit Iacob, cum inquit: ‘Pone hic
coram fratribus meis et tuis?’ Unde habet Iacob fratres in hac
peregrinatione, siquidem solus servivit viginti annis? Et infra:
fratribus dixit: ‘Colligite lapides’. Mea haec sententia est: Quando
enim non habemus manifestum textum, divinandum nobis est, et
qualescunque cogitationes aut sententiae eruendae sunt. Mesopotamia tota
videtur fuisse pascua, et homines fuerunt dediti, sicut etiamnum,
pascuis pecudum. Ergo per omnes villas et oppida fuerunt pastores. Et
verisimile est Iacob habuisse in sua familia multos cognatos ex domo
Laban, qui ipsi servierunt, perinde ut socero. Ac fuerunt distributa
ministeria: pars Iacob serviit, pars Laban. Qui autem profecti sunt cum
Iacob, fuerunt haud dubie boni et pii, sicut supra in familia Abrahae
dictum est de Hagar et servo Abrahae, qui adiunxerunt se ei propter
religionis puritatem.

Intelligit igitur fratres, qui fuerunt ex cognatione Nahor et Thare,
Illi redierunt cum Iacob in patriam. Et habuit eorum opera opus in
pascendis gregibus. Duae enim uxores fuerunt occupatae in fovendis et
curandis liberis, quorum aetas adhuc erat tenera et infirma. Solus vero
non potuit pascere tam amplum gregem: Opus fuit famulis et famulabus:
eos appellat hoc loco fratres. Age ergo, inquit, deligamus utrinque
aliquot ex cognatis nostris et consanguineis, quorum arbitrio componatur
haec lis. Est aequissima conditio. Atque ita confutatur Laban autoritate
divina, propria conscientia, vita ante acta et testimonio publico omnium
hominum, et quidem fratrum: adeo ut convictus et confusus nihil inveniat
prorsus, quod respondeat.

[Seite 49]

[31, 38 –41] En viginti istis annis fui tecum, oves tuae et caprae non
fuerunt steriles. Arietes gregis tui non comedi: A feris laceratum tibi
non attuli, ego peccati illius reus eram. E manu mea requirebas, si quid
vel inter diu, vel noctu furto surreptum fuerat. Interdiu consumpsit me
aestus, noctu vero gelu, fugitque somnus ab oculis meis. Sic viginti
annis in domo tua servivi tibi, quatuordecim pro filiabus, et sex pro
gregibus tuis, et immutasti mercedem meam iam decies.

Iacob non solum obiurgat socerun, sed exprobrat etiam, et exaggerat per
omnes circumstantias horribilem eius ingratitudinem et servitutem
crudelissimam. Commemorat enim et amplificat sua merita et beneficia, ut
augescat improbitas et ingratitudo Laban. Proponit autem Moses exemplum
et Idaeam perfectissimam servi optimi et fidelissimi, cuiusmodi non
extat alibi in ullis historiis. Hodie autem quam tristes et nimis
usitatae querelae sunt omnium patrumfamilias de perfidia et improbitate
servorum?

Tanta diligentia, inquit, servivi tibi, ut oves et caprae tuae nunquam
fuerint steriles. An vero possunt hoc praestare pastores, ut pecus non
fiat sterile? Est omnino multum situm in fide et diligentia opilionis.
Nostrorum enim opilionum nequitia nota est, qui possunt efficere sive
malis artibus, sive negligentia, ut oves patrumfamilias moriantur,
sterilescant, marcescant: et econtra quas ipsi habent proprias, multum
lactis, caseorum, lanae praebeant, foetus multos edant. Ideo plurimum
momenti est in virtute et fide pastoris, ne admissuram et curam pecudum
negligant, qua adhibita naturaliter fit, ut oves foetificent.

Tuae igitur oves, inquit Iacob, fuerunt foecundae, hoc mea fide et
diligentia effectum est, ut esset foetificatio gregum copiosa. Viginti
annis nunquam fuerunt steriles. Nam in illis regionibus, sicut in
quibusdam partibus Italiae, oves bis solent parere. Ad eam rem magna
cura opus est, en admissura pecudum negligatur. Est igitur exemplum
fidelis servi prorsus incomparabile. Quomodo vero non locupletaretur
Laban etiam stertens et ociosus, cum nihil aliud ageret servus
fidelissimus, quam ut augeret commoda domini sui?

Secundo: ‘Arietes gregis tui non comedi’. Id enim licitum est
pastoribus, ut pecudem aliquam mactent interdum, aut saltem lacte aut
caseis vescantur, et pellibus aut lana vestiant et tegantur. Sed Iacob
noluit his frui, sed potius cum suo dispendio in commodum domini cedere
omnia voluit. Itaque non frustra Rahel supra dixit, patrem comedisse aut
insumpsisse precium suum.

Tertio: ‘A bestiis laceratum non attuli tibi’. Non licuit id facere:
quanquam optimo iure non debuisset in rationes referre ea, quae a lupis 

[Seite 50]

aut aliis bestiis lacerata fuerant. Nec potui ego tam diligenter servare
gregem, ne interdum lupus unam aut alteram pecudem raperet. Ideo ego
iacturam illam non debebam praestare: Sed quia obiiciebas mea incuria id
factum, qui passus essem lupum grassari in ovilia: Ideo cogebar ego
satisfacere.

Ita Laban nihil damni fecit, neque admissura neglecta, neque esu
carnium, neque laceratione bestiarum. Ego peccabam, inquit, id est, eram
reus, Jch musts gethan haben, Ego cogebar satisfacere et rependere,
quicquid perierat. Haec profecto fuit durissima servitus et Tyrannis,
etiam hoc solvere, quod summa custodia et diligentia non potest servari.
Tamen intra parietes saepe non potest caveri, ne vel canis rapiat, aut
voret, aut aliud damnum det. Mirum autem est, unde habuerit Iacob hoc,
ut rependeret et restitueret, quod de numero perierat? Non possumus id
ex historia colligere, divinare autem licet: Aut enim Isaac pater misit
ei pecuniam, aut solvit Laban precium aliquod exiguum, quod quidem in
hos usus pene totum insumpsit, ne quid caperet detrimenti avarus
dominus.

Quarto. ‘Furtum meum de die, furtum meum de nocte.’ Sic enim est in
Hebraeo, quamvis Rabini dicant Jod hoc loco esse ociosam literam. Sed
ego Rabinis non adsentior in omnibus. Et est sensus. Quicquid homines
furabantur interdiu et noctu, id mea culpa et incuria ablatum
iudicabatur. Cogebar sarcire et implere numerum, sive a bestiis, sive
furto ablatum esset. Tibi nihil decedebat, ne pugillus quidem lanae:
mihi omnia praestanda erant, quicquid detrimenti accidebat. Ita prorsus
aliena cura, labore, sudore, imo iniuria et iactura fidelissimi pastoris
locupletatus est Laban. Maledicta autem est substantia, quae sudore
alieno et cum tyrannide aliorum paratur.

Egregie igitur rhetoricatur Iacob, et praedicat ei legem, ut perducat
eum ad agnitionem sui peccati. Sed hypocrita solus iustus est: nec
videtur sibi ulla ratione delinquere posse. Ideo impossibile est tales
ad agnitionem peccati et veram poenitentiam perducere.

Quinto. ‘Inter diu consumpsit me aestus, noctu vero gelu’ etc. Id
quatuordecim primis annis fuit tolerabilius aliquanto, quam
posterioribus sex: cum sibi etiam et uxoribus et liberis suis serviret
ad suas res augendas, et ad prospiciendum domui suae. Fuit igitur
admodum grave, simul aestum et frigus et insomnium ferre. Opus enim
habent corpora quiete et somno, ne nimia defatigatione exhauriantur. Sed
cur tantum passus est? Quia fures et lupi non curant aestum aut frigus,
nec tempus nocturnum vel diurnum. Ideo cogebar ego excubare ad gregem
noctes atque dies: non audebam excusare aestum, non frigus nimium, ich
must fort. Et haec omnia cedebant in tuum commodum ac lucrum, me duriter
laborante et sudante, ut stertente te greges tui accrescerent.

[Seite 51]

Huius vero tam admirabilis fidei par exemplum ubi hodie invenias? Nam et
nobiles, et rustici, qui rei pecuariae student, queruntur omnes de
perfidia opilionum, atque ita aiunt, dominorum pecudes scabie,
sterilitate et aliis malis ledi, a bestiis item lacerari opilionum oves:
non item, propterea quod illarum minor cura est, et ex dominorum
incommodis sua comparant et sarciunt commoda. Ac vulgo recitant sive
fabulam, sive historiam. Opilionem quendam a Nobili raptum esse ad
supplicium propter scelera et furta. Cum autem iam agendus esset in
crucem, interrogatum a Nobili, an sciret alium opilionem probum et
fidelem, quem praeficeret rei pecuariae, negasse se quenquam scire, et
esse omnes eiusdem farinae. Imo alios aliquanto nequiores. Hoc responso
motum ferunt nobilem, ut incolumitate concessa retineret opilionem, cum
meliorem alium neminem invenire posset.

Nostrorum igitur temporum et servorum mores egregie illustrant virtutes
et fidelitatem huius pastoris Iacob. Est enim prorsus singulare
exemplum. Et apparet quantae sint hodie difficultates in oeconomia in
tanta perfidia hominum. Ferenda vero haec sunt et mussitanda incommoda,
donec evocet nos Deus ex hac vita in meliorem, et de sceleribus
improborum poenas exigat. Talem enim fidem praestare, quam Iacob domino
iniquo fideliter praestitit, nemo potest, nisi qui in Deum credit, et
totus ex fide verbi pendet.

Amplius addit Iacob: ‘Postquam servivi tibi quatuordecim annis, et
insuper sex pro ovibus, quae mihi cederent loco mercedis, eo sexennio
decies mutasti mercedem meam’. Non fuit contentus, quod quatuordecim
annis eius opera et fide locupletatus esset, insuper etiam mercede
debita voluit spoliare. Auget igitur Iacob quantum potest obiurgationem,
ut excitet eum ad agnitionem suae iniquitatis: Sed habet cor adamante et
incude durius.1� Atque inde apparet, quanta pacientia, quanta fides
fuerit Patriarcharum. Sunt et Martyres plurima et atrocissima perpessi:
Sed nulla est comparatio ad durissimos labores et pericula
Patriarcharum. Ingens enim pacientia est: sustinere viginti annis tantam
tyrannidem. Quomodo autem facta sit haec mutatio mercedis, supra dictum
est.

[31, 42] Nisi Deus patris mei, Deus Abraham, et timor Isaac adfuisset
mihi, nunc quoque vacuum me dimisses: Sed afflictionem meam et laborem
manuum mearum respexit Deus, et redarguit heri.

Deus vidit afflictionem meam, et redarguit. Absolute enim in Hebraeo
ponitur, sine accusativo, Gott hats gesehen und darumb gescholten. Tam 

[Seite 52]

crudelis enim fuit Laban, ut non solum vacuum et nudum dimisisset, sed
etiam in servitutem retraxisset, nisi divina intercessisset comminatio,
sicut antea dictum est. Caeterum insignis hic locus est, cuius similem
nondum habuimus, propter appellationem hanc: (Timor Isaac.) Pachad
Hebreis [Ps. 14, 5] est timere, pavere. Psalm⌊o 14.: ‘Illic
trepidaverunt timore’ etc. Hypocritae [Spr. 28, 1] metuunt, ubi non
est metuendum, sive, ut alibi dicitur: ‘Impius fugit nemine
persequente’. Sic vulgo exponitur: sed de cultu intelligendum est.
Quid igitur vult spiritus sanctus, quod appellat timorem Isaac?

Non dubium est, quin significet Deum: Quia addit ‘Deus patris mei,
Deus Abraham et timor Isaac’. Coniungitur timor cum Deo, necesse est
igitur idem valere, quod Deus. Ideo timor simpliciter hic significat
Deum: sin aliud quiddam significaret, quam Deus, non coniunxisset Iacob
cum Deo. Non enim transferendus est honos sive cultus Dei alio.
Infinitae autem quaestiones et explicationes sunt, quare vocet timorem
et reverentiam Isaac. Et cur non Abrahae etiam, sed soli Isaac hoc nomen
tribuat. Ego vero sequar simplicem et communem sententiam, quod sic
appellarit propter insignem et singularem cultum patris sui Isaac, qui
singulari pietate timuerit et coluerit Deum. Haec communis sententia
est, et mihi bene placet.

Praeterea autem observandae sunt dictiones hae, quas Moses cum [1. Mose
2, 21] peculiari emphasi posuit, ut saepe alias monui. Sicut Genesis 2.
dicit: ‘Tulit costam, et aedificavit ex ea mulierem’. Ibi potuisset
alio, et, ut videtur aptiore verbo uti, sed voluit hoc tanquam pleniore
vocabulo significare, quod mulier sit aedificium divinum, non tantum
propter mysterium Ecclesiae, sed etiam sensu oeconomico: Quia tota
scriptura utitur hac [2. Mose 1, 21] phrasi de mulieribus, ut Exodi 1.
de obstetricum benedictione et remuneratione dicitur, ‘Deum
aedificasse domos earum’. Et Rahel supra dixit: [1. Mose 30, 3]
‘Ingredere ad ancillam, si forte aedificer ex ea’, hoc est, acquiram
prolem et posteros domus aut familiae. Nam ad hoc praecipue condita est
mulier, ut in ipsa aedificetur domus, ut nascantur liberi et posteritas.

Item hoc loco dicit Iacob: Redargutum Laban, id etiam significanter
dictum est. Sicut paulo ante Rahel de spolio divino. Diabolus enim cum
malis angelis et hominibus improbis intentus est ad omne bonum opus
impediendum aut evertendum, si quid igitur fit boni, id arguendo,
disceptando, contendendo, rapiendo ex faucibus Diaboli et malorum
hominum solet fieri. Hae et similes locutiones, quae tam signate, et, ut
sic dicam, vigilanter ponuntur, diligenter notandae sunt in scriptura.
Hoc loco ergo iudico literalem sententiam esse verissimam, quod Deus
vocetur timor Isaac propter excellentem eius cultum. Alii sic
interpraetantur, quod timuerit Isaac, cum esset immolandus. Sed est
alienus sensus et impius: 

[Seite 53]

Quia Isaac non timuit, nec formidavit, sed sponte obediit patri et Deo.
Non enim est terror tribuendus sanctis, sed obedientia spontanea et
fortitudo. Timor enim significat peccatum regnans, quod non fuit in
Isaac, sed fuit spiritus obediens. Et quanquam reluctata est caro: tamen
vicit et dominatus est spiritus, qui subiecit sibi carnem.

Sed praeter hanc sententiam existimo etiam significari Christum. Patres
enim habuerunt hanc benedictionem distinctam a benedictione corporali.
[Röm. 9, 7] ‘In Isaac vocabitur tibi semen’, inquit Paulus, qui
etiam urget emphaticum vocabulum, Ismaelis enim benedictio erat
corporalis in duodecim principibus: Sed in Isaac vocabitur tibi semen,
quod non est nisi Christus ipse, is est verum semen: Quia patres ultra
benedictionem corporalem, quam habuerunt Ismael et Esau, principaliter
in spiritualem, quae est Christus ipse, respexerunt. Intelligo ergo hic
Trinitatem, et alibi etiam ubicunque ex locis veteris Testamenti
mysterium id possum eruere. Ita hic timor significat filium Dei
incarnatum, quem spectarunt in promissionibus, et docuerunt Patriarchae
et Prophetae. Sicut initio promissus [1. Mose 3, 15] est: Gen⌊esis 3.:
‘Semen mulieris conteret caput serpentis’. Item: [1. Mose 12, 3]
‘in semine tuo benedicentur omnes gentes’. Hunc timuerunt et
coluerunt Patres tanquam gemmam et nucleum corporalium promissionum,
quae erant instar testae aut siliquae, datae ad confirmandam fidem de
alenda posteritate propter Christum.

Significat ergo spiritus sanctus, quod magno desiderio expectaverit et
coluerit Isaac illud semen. Et Iacob gloriatur hic in Christo futuro,
quem coluerit pater. Meminerimus quoque diligenter loca illa insignia
referenda esse ad Christum, cuiusmodi supra aliquot in promissionibus
[1. Mose 49, 10] habuimus, et infra 49. dicitur de Schilo venturo, qui
est filius uteri, filius matricis. Nec sequamur Rabinorum
interpraetationes, qui horribiliter obscurant Christum. Nam patres hanc
gemmam inclusam corporalibus benedictionibus diligenter observarunt et
coluerunt, alioqui non dixisset hic Iacob: ‘timor Isaac’, Is enim
est filius Dei, Christus Iesus, incarnatus, in secunda persona. Nec ideo
sic dicit, quod sit alius Deus, quam Deus Abrahae, sed ed significandum
mysterium trinitatis.

Ad hunc modum mirabiliter dulcescunt haec empathica vocabula, quae
spargit Moses tanquam gemmas hinc inde in suis scriptis, modo ad
Christum referantur. Nam aliae explicationes frigidae sunt et putidae,
qualis illa est de immolatione Isaac.

Atque haec etiam verissima et pulcherrima ornamenta sunt harum
historiarum, quibus describit spiritus sanctus tam vilia et nihili opera
sanctorum Patriarcharum, ut hypocritis et Papistis prorsus videantur
abiecta et profana. Sed complectuntur summam sapientiam et fidem. Ideo
quicquid faciunt sancti quantumvis exiguum et sordidum, magnum est et
gloriosum: Quia enim faciunt in fide et verbo, hoc est, in innocentia 

[Seite 54]

[Luk. 8, 50] et sanctitate. Ita enim inquit Christus: ‘Crede, et
salvus eris’, eris mundus et sanctus, et quae feceris, omnia erunt
munda, sancta et utilia: Sicut in Ove nihil est inutile. Nam et fimus et
ossa suum usum habent, non tantum lac aut lana. Sic murmurationes in
sanctis sunt fimus ille. Non obsunt autem sanctis, sed omnia cooperantur
eis in bonum. Quia [Joh. 17, 17] vivunt, agunt et paciuntur in fide
verbi. ‘Sermo tuus, inquit Christus, veritas est’. Qui appraehendit
ergo et credit verbo, est verax, sanctus et iustus. Econtra vero omnes
adversarii verbi, quamlibet in speciem sancti, sunt reprobi et
condemnati.

Haec diligenter notanda sunt in consolationem et doctrinam nostram et
Ecclesiae, ut sciamus vitam nostram Deo gratam et acceptam esse etiam in
servilibus officiis. Id enim ignorat ratio et mundus, qui fertur in
mirabiles visiones, illuminationes, speculationes, ad opera horrida et
monstrosa, ieiunia, vigilias etc. Hinc Monachi et Philosophi apud
Ethnicos extitere, qui hisce monstris praeeminere aliis voluerunt, et
vulgi oculos in se convertere. Verum sapientia mundi est stultitia coram
Deo.

Iacob igitur sine ulla specie operum vivit in coniugio, in servitute, et
apparet esse coram Deo abiectus, sicut in mundo est miserrimus. Mundus
enim non cernit, quid sit fides, et quid valeat, adeo arcana et ignota
res [Joh. 14, 15] est rationi. Iuxta sententiam Christi: ‘Mundus non
potest accipere spiritum sanctum’, nec videt, nec audit, nec ullo
sensu percipit. Nos autem id agamus, ut doceantur et exuscitentur pii ad
fidem in verbum, ut inveniantur in studio et exercitio verbi. Tum enim
omnia opera, politica et oeconomica, quibus occupantur, sunt optima,
sive ambules, sive dormias, seu vigiles, omnia Deo placent: quia verbum,
fides et spiritus, qui in te habitat, sunt bona.

Postremo hoc etiam ad consolationem nostram pertinet, quod dicit Iacob,
adfuisse sibi Deum patris sui etc. Et respexisse adflictionem suam et
laborem manuum suarum. Quid enim aliud est labor manuum ipsius, quam
exilia, infirma, sordida officia, quae in eo hactenus tanquam opilione
quodam descripta sunt? Ea voluit proponi spiritus sanctus Ecclesiis et
fidelibus pro exemplo et confirmatione, ut certo scirent Deum ad omnia
sanctorum et piorum opera respicere, quin capillos singulos in numerato
habere, ut supra aliquoties dictum est. Tanta est solicitudo et cura
erga eos, qui audiunt verbum, eique credunt.

Necessaria autem inprimis haec consolatio est Ecclesiae: Quia Diabolus
cum toto mundo et carne nostra adfligit et exagitat eos miserabiliter,
qui habent verbum. Ideo non est expectanda consolatio aut defensio a
mundo et principibus mundi, nec a nobis ipsis petenda carnalia consilia:
quia sunt inania. Qui vero quaerunt aut expectant eiusmodi auxilia, [Ps.
116, 11] experiuntur hoc, quod in Psalm⌊o dicitur: ‘Omnis homo
mendax’. Item: [Ps. 146, 3] ‘Nolite confidere in principibus, in
filiis hominum, in quibus non est salus.’ 

[Seite 55]

Sed totus mundus cacco impetu fertur, et perit in vanis consiliis et
conatibus suis: quia non vult pati persecutionem Diaboli, impiorum et
carnis.

Ideo oportet Deum respicere et curare suos, qui omne ope consilioque
destituti oculos in verbum eius defixos habent. Illi enim ferunt crucem
et aerumnas. Sicut Iacob non solum excruciatur a Diabolo, sed ab ipso
socero et consanguineo. Discamus igitur haec et observemus, quod numeret
Deus omnes nostras actiones et cogitationes, quantumque exiles et
abiectas: modo in eum credamus. Si enim curamus eius verbum, ipse
vicissim nos curat in omnibus adversitatibus, quae a mundo et Sathana
obiiciuntur.

[31, 43] Respondit Laban, et dixit ad Iacob: Filiae istae filiae meae:
et filii isti filii mei: sed et greges isti greges mei, et quicquid tu
vides, meum est: Filiabus istis meis quid faciam hodie, aut filiis
eorum, quos genuerunt?

Hactenus Moses exemplum et imaginem viri sancti: et optimi ac
fidelissimi servi Iacob proposuit: qualia is fecerit, et quanta passus
sit: quomodo conatus sit secundum charitatem adversarium suum
lucrifacere et ad agnitionem peccatorum, sive poenitentiam perducere.
Atque ita sancti et iusti viri functus sit officio. Sed quid profecerit,
porro audiemus.

Describit enim Moses contrarium exemplum hypocritae pessimi: Quanquam
supra satis graphice eum pinxit, qualis fuerit erga generum, filias et
nepotes suos. Tamen nunc post admonitionem atque increpationem Dei et
Iacob videamus, quantum emendaverit in moribus et vita sua. Primum
dicit: ‘Filiae istae filiae meae, et filii isti filii mei: quid illis
faciam’? Ey du heiliger mann S⌊anct Laban. At ibi verbum nullum
poenitentiae aut confessionis. Non dicit: Mi Iacob, agnosco et fateor
peccatum: crudelius enim et minus paterne te tractavi: nec, ut decuit,
me erga te et filias gessi. Hoc verbum haud unquam hypocritae
extorseris, nisi valde raro: Quia hypocrita est tale monstrum, quod est
simpliciter impeccabile, ut sic dicam, et inconvertibile. Hypocrita non
videtur sibi peccare aut hallucinari posse: etiamsi ita admoneatur de
delicto et errato, ut manibus id palpare queat.

�, B⌊ischof von M⌊ainz, Doctor Jeckel2� und grickel3� thut
nicht unrecht, inter homines iusti sunt et sancti. Magna vero haec
tentatio et indignitas est, quae carnem vehementer 

[Seite 56]

offendit et cruciat. Sed ista exempla nobis scribuntur in consolationem
et confirmationem, ut sciamus non aliter posse fieri, quin cum talibus
hypocritis vivamus, eoque maiore animo perversitatem istam iudiciorum
carnalium perferamus. Solus Iacob est peccator: Laban autem est iustus.
Sic nos Witebergenses soli sumus peccatores: quanquam reddimus rationem
doctrinae nostrae omnibus poscenti nos, probamus, defendimus, refellimus
et convincimus adversarios suo ipsorum iudicio et conscientia: Tamen
nihil proficimus. Ipsi sunt iusti, nos sumus impii. Qui haec non potest
ferre et perpeti, non potest esse Christianus. Sie muessen recht haben,
Christus und Christen haben unrecht.

Iam vero verba Laban videamus, quae non calumniose, sed candide
interpraetabimur: Non secundum animi eius sententiam, qua superbe et
ignominiose omnia dicta videntur. Nam quod dicit filiae istae, filiae
meae, verum quidem est, sed illae iam datae erant Iacob in uxores.
Pecudes item erant merces eius magno sudore parta. Mentitur igitur, et
sic rectius possem interpraetari: sed non sequar duriorem sententiam.
Tanquam paterno animo prolata verba accipiamus. A me habes omnia, mi
fili: Ego sum pater, cur nocerem meis? Dedi tibi filias, oves et boves,
omnia meo beneficio adeptus es, Benedicat tibi Dominus, ut crescas et
fruaris tuis pie et foeliciter, sis beatus. Sic enim sincerus et bonus
parens solet loqui ad filias, ad generum, ad nepotes. Iisdem verbis
utitur hypocrita, sed sunt ficta et simulata omnia. Quod duobus
argumentis demonstrabimus.

Primum non agnoscit culpam et rapinas, quas obiecit ei Iacob. Accusavit
eum furti et aliorum gravissimorum scelerum et immanitatis erga se et
filias, sed nihil horum agnoscit aut fatetur: sed est iustus. Proinde
etsi utuntur tales hypocritae verbis candidorum hominum, sicut Laban
pulchre imitatur verba boni et fidelis patris: tamen non loquuntur ex
animo. Ipsi non sunt candidi.

Deinde decebat patrem, ut aliquod munusculum offerret filiabus et
nepotibus. Mea Rahel, en habes pro veste aureos decem etc. Tu Ruben in
memoriam avi tui a me hoc accipe etc. Sed nec peccatum confitetur, neque
quicquam muneris largitur in testimonium paterni amoris et
benevolentiae. Sunt comparata omnia ad decipiendum et fallendum optimum
virum, ut uxores et fratres suum iudicium de Iacob mutent, omnium
iniuriarum obliviscantur et praedicent humanitatem soceri. Sed fructus
monstrant arborem.

Deus enim ante omnia requirit confessionem et restitutionem ablati.
Deinde ut aliquod specimen benevolentiae et charitatis non fictae
praebeat. Sed nihil horum fit, perseverat iustus hypocrita in sua
iusticia, et tamen 

[Seite 57]

nullum signum iustitiae edit, neque adfirmative, neque negative. Ita
obiurgatio Iacob est inanis et irrita. Hoc primum est, quod candide,
sicut diximus, interpraetamur, omissa acerbiore et odiosa sententia.
Pergit vero, et iam etiam religiosus fit et sanctus. Non eo contentus
est, quod iusticiam suam adversus Iacob iniustum defendit, quasi nihil
in eum peccaverit. Iam igitur in coelum ad choros angelorum evehendus
erit.

[31, 44] Nunc igitur veni, et percutiamus foedus, ego et tu, quod sit in
testimonium inter me et te.

Repetit hypocrita et inculcat saepissime hanc particulam. ‘Sit in
testimonium inter me et te.’ Sicut ostendet tota narratio. Sic enim
solent hypocritae, cum nihil habeant fructuum, abundant tamen foliis:
Sicut maledicta ficus. Magno tedio subinde hoc iterat, testis inter me
et te sit Deus, mons, tumulus, statua etc. Sed nihil rei nec veri
subest. Ad haec artificia hypocritarum adsuescendum est iis, qui volunt
vivere in mundo.

Iamque incipit sanctissimum virum onerare invidia et suspicione: fingit
enim se timere Deum, et se etiam Iacob tanquam parum religiosum suis
monitis velle ad timorem Dei excitare. Vult inire foedus coram Deo,
erigere statuam, et valde anxie cum eo transigit de limitibus: ne eos
transiliat Iacob, et sibi damnum aliquod det. Sed quorsum ista
solicitudo attinet apud eum, cuius fidem et diligentiam viginti annis
probe cognitam et perspectissimam habebat? Quid opus est fidelissimum
generum obligare iuramento, et tam religiosa pompa foederis? Antea
filias dederat uxores, et fidem ei habuerat in re familiari procuranda.
Cur metuit nunc in terra aliena agentem?

Nihil aliud est, quam fucus et pompa inanis, qua conatur sanctissimum
virum deformare et suspectum reddere, quasi ab eo periculum sibi
immineat, arrogat sibi innocentiam et iustitiam, et simulat magnum metum
a pessimo Iacob, quasi cogitet ipsi inferre iniuriam. Si fuisset bonus
et candidus, sic potius dixisset, vade, mi Iacob: Dominus tibi benedicat
cum tuis, si potero rebus tuis commodare, faciam id summa voluntate. Ac
si quid periculorum aut difficultatis obiicietur, significa, et senties
te paterne a me diligi et amari: Nunquam deero tibi et suavissimis
filiabus et nepotibus meis. Sed nihil promittit, imo insuper onerat
Iacob invidia, dum fingit se ab eo metuere: Quia id agit, ut sit
speciosus in sanctitate et religione. Iacob autem suspectus omnibus
reddatur de studio nocendi. Ita cum nequeat eum convincere et redarguere
ob aliquod delictum, cavillando tamen notam aliquam ei inurere conatur,
ut abeat cum suspicione iniuriae et impietatis.

Sed et hoc mihi in mentem venit, fuisse Laban aliquo modo consternatum
more impiorum, qui sibi male conscii sunt, et ad strepitum folii [Spr.
28, 1] solent expavescere et trepidare. Sicut Salomon inquit: ‘Fugit
impius 

[Seite 58]

nemine persequente’. Et poëtae de Oreste, furiis agitato,
commemorant. Estque insignis descriptio apud Iuvenalem eorum, qui
laborant carnificina illa conscientiae. Cur tamen hos tu evasisse putes,
quos diri conscia facti mens habet attonitos?1� etc. Hi sunt, qui
trepidant, et ad omnia fulgura pallent. Haec enim est poena coniuncta
peccato.

Potuit igitur hoc etiam accidere, ut, tametsi sciret Laban sibi nihil
periculi esse a genero, quem fidum et bonum fuerat expertus, tamen ab
aliis metueret, a parentibus aut a cognatis et amicis Iacob. Sed
principale illud fuit, quod hac specie et hypocrisi se ornare, et illum
praegravare studuit. Cum talibus igitur res est piis in mundo, qui
fallunt corporaliter et spiritualiter, et quidem sub specie sanctitatis,
iustitiae, pietatis, religionis: ac triumphant tum, quando possunt nos
obruere opinione religionis ab ipsis cultae et a nobis violatae? Solus
igitur Laban iustus est et sanctus in prima et secunda tabula. Haec est
pictura et imago mundi.

[31, 45] Tulit itaque Iacob lapidem, et erexit illum in statuam.

Iacob promptus est ad feriendum foedus, tantum eam ob causam, ut commode
et cito avelli ab hypocrita nequissimo queat. Nam omnibus piis
cousuetudo cum hypocritis solet esse molestissima. Ac cuilibet etiam
tolerabilius est cum aperto hoste agere, quam cum hypocrita simulante
amicitiam et benevolentiam, atque intus alente odium et malevolentiam.
Nihil est gravius et molestius, quam cum eo conversari, cohabitare, una
cibum capere, qui simul intentus est in omnes occasiones cavillandi et
nocendi. Nec tamen convinci potest de vi aut fraude. Sed ferenda est
eius hypocrisis et offensiones clandestinae. Quin etiam per omnia sacra
iurat se esse amicissimum, et verae pietatis studiosissimum. Aut si
mendacii arguas, et exprobres animum tectum et vafrum, dissimulando
tamen et pernegando maneat invictus. Iacob igitur simpliciter accipit
conditionem, et festinat ad ineundum foedus: erigit sua manu lapidem in
statuam et monumentum foederis, sic cogitans: Utinam possem avelli ab
hoc nebulone. Imo hortatur fratres, ut cogerant lapides. Idem nos
faciamus oportet. Fugiamus hypocritarum consuetudinem, quacunque ratione
id fiat.

[31, 46.47] Et dixit Iacob ad fratres suos: Legite lapides. Qui
adferentes lapides tumulum excitarunt, et comederunt ibi super tumulum
illum. Vocavitque eum Laban Iegar Sahadutha. Iacob vero vocavit Gilead.

Iacob fratres appellat pastores et cognatos suos, qui descenderunt ex
Nahor, more scripturae. Ac potuisset quidem uterque acquiescere inito
foedere, sed sanctissimus Laban magis confirmari vult. Non satis est 

[Seite 59]

erexisse lapidem in monumentum foederis. Sed prior etiam nomen indit
statuae Syriaca vel Chaldaica lingua: tantum ut perstringat conscientiam
generi. Hoc enim vult dicere. En foedus percussimus, lapides
congessimus, tumulum fecimus tumuloque nomen imposuimus. Tuum erit
meminisse huius foederis. Vide mirificam religionem in servando foedere
isto, cum supra pactam mercedem decies mutarit. Imo nisi redargutus
esset divinitus, non foedus fecisset ullum, sed in pristinam
captivitatem Iacob retraxisset. Gal: tumulum significat, Ed, testem.
Respicit Iacob ad octavum praeceptum de non dicendo falso testimonio.
Idem vero sonat Syriaca vox, quod Hebraea, cumulum congestum ex
lapidibus, ein huglichen von steinen oder erden.

Non frustra appellat tumulum testimonii, vult enim dicere: Memor esto
tumuli excitati. Ille sit tibi perpetuum monumentum in auribus et corde
tuo: ne obliviscaris pacificationis huius. Eam enim si violaveris,
stabit contra te in testimonium celeberimum in coelo et in terra. Mea
causa non opus fuisset hunc cumulum lapidum congeri, ego sum iustus. Sed
a te nobis periculum est. Ita prae se fert meram religionem et
iustitiam, et tacite illi inurit suspicionem et notam perfidiae. Non
possunt haec sine magna et iusta indignatione legi. Tamen non satis est
nomen semel imposuisse, quin idem saepius repetat.

[31, 48] Dixitque Laban: acervus iste testis est inter me et inter te
hodie: ideoque vocatum est nomen eius Gilead.

Pergit inculcare de monumento, ac diligenter omnia curat: non locum
tantum, sed et tempus designat, postea etiam personas notabit. Er ist
ein sehr guter Notarius, er kan das instrument1� wol verwaren. Moses
autem addidit hanc particulam. ‘Ideo vocatum est nomen eius Gilead.’
Est enim celeberrimum nomen in scriptura sancta, in Hieremia et alibi:
et transfertur etiam ad Ierusalem per Metaphoram, quae propterea tumulus
testimonii dicitur, quia est civitas sancta et civitas Dei, in qua
cultus et verbum et oracula Dei sonuerunt. Est collis elevatus et
tumulus divinus, in quo habitaverunt multi testes Dei, qui audiverunt
Deum loquentem, et de eo testati sunt confessione, praedicatione,
gratiarum actione. Ad hunc modum Prophetae transtulerunt tanquam
appellativum nomen ad Ierosolimam et universam Ecclesiam, ubi fuerunt
conventus, et sonuerunt testimonia Dei.

Sed hac repetitione nondum est contentus Laban: non satis potest munire
foedus initum. Sicut solent hypocritae et haeretici. Tantum enim inanis
verbositas est. Ut in Sacramentariis apparet, qui abundant copia
verborum: et non possunt satis sua magnificare et ornare, nostra autem
elevant et exasperant. Addit igitur.

[Seite 60]

[31, 49] Et Mizpah: quoniam dixit, Speculetur Dominus inter me et inter
te, quando absconditi fuerimus unus ab altero.

Est etiam locus celebris in sacris literis. Postea enim nomen proprium
[Jos. 13, 11] factum est civitati non procul a Gilead. Sicut patet ex
Iosua. Appellative autem significat Speculam ein wart. Unde speculamur
adventantes hostes, incendia aut alia etc. Non sufficit igitur tumulus
testimonii. Sed quia semel ausus est a me discedere, cogitavit, et
abducere filias, forsan etiam aliquanto post rediret, et mihi vitam
eriperet. Opus erit igitur specula. Quin etiam Dei nomen et praesentiam
allegat. ‘Speculetur, inquit, Dominus inter me et te.’ Non solum
accipio in testimonium tumulum in terra et inter homines, sed provoco
etiam et conspectum Dei omnipotentis, qui sit testis et inspector. Hui,
quanta religio, sanctitas, constantia et veritas in cultu et invocatione
Dei?

Sic nimirum audent gloriari de Deo et pietate, qui non poenitent: sed in
peccatis sunt pertinacissimi et obstinatissimi. Est enim impoenitens et
securissimus hypocrita iste contra sanctissimum et optimum virum Iacob,
et obruit eum testimoniis coelestibus et terrestribus, quibus vult
onerare conscientiam eius. Quid igitur dicat aut faciat Iacob? Laban
nimis sanctus est, et audet Deum invocare testem et speculatorem.
Quando, inquit, fuerimus absconditi, hoc est, quando tu in patriam tuam
reversus fueris, et ego domum rediero. Et tu aliquid molitus fueris me
inscio, cum non potero praevidere tuas insidias, ideo loco tutelae et
munitionis relinquo cumulum istum inter me et te. Deinde et speculam
inter nos et Deum. Ita et Deum et homines contestatur.

Profecto satis firma haec monumenta sunt foederis. Quis negat iam Laban
esse sanctum, cum tanta fiducia invocet et nitatur auxilio ac
protectione Dei? Sed tantum ad terrendum et praegravandum Iacob hoc
facit, eum adiurat per omnia sacra, quem antea senserat optimum et
fidelissimum. Sed sic se ornat hypocrisis, et omnes alios prae se
contemnit et deformat. Deinde omnes hypocritae sunt mendaces. Ideo
nondum desinit, sed addit aliam obtestationem.

[31, 50] Si adflixeris filias meas, et si acceperis uxores super filias
meas: non est quisquam nobiscum: En Deus sit testis inter me et inter
te.

Vide Poëtam ingeniosissimum in fingendis causis. Ne adfligas, inquit,
filias meas. Hoc praetexit tantum, et est figmentum vanissimum. Verior
enim causa est, quam supra allegavit, ne aut ipse Iacob, aut cognita
eius sibi nocerent. Rursum vero praegravat virum optimum, et tecte
insimulat adulterii: quasi suspectum antea habuerit de adulterio, et
nunc metuere cogatur desertionem aut discessionem a filiabus.

[Seite 61]

Ah quid faceret sanctissimus vir, tam amans uxorum et liberorum, ut
propter utranque quatuordecim annis servierit: tam diu gravissimam
servitutem tolerarit. Alteram etiam, quam non amabat, nec sibi expetebat
coniugem, duxerit, et multa praeter usitata officia generi et servi
praestiterit socero suo. Hunccine quis accuset aut suspectum habeat de
coniugibus inclementius tractandis?

At vero paternum adfectum et στοργὴν prae se fert Laban. Ah quid
fiet de filiabus meis, cum tam procul e conspectu meo fuerint abductae?
Tu vide, ut memineris huius foederis, neque eas dictis aut factis
offendas. Sic onerat Iacob virulentis calumniis: et tamen omnia simulat
et mentitur. Neque vero verbum ullum audis, quo testetur se agnoscere
peccatum, aut genero et nepotibus pro iniuriis illatis satisfacere
velle. Fingit se paterna cura et solicitudine adfici de filiabus. Sed
nihilo mitiorem aut liberaliorem, quam antea, se praebet.

�

[31, 51.52] Rursumque dixit Laban ad Iacob: Ecce iste est tumulus, et
ecce haec statua, quam statui inter me et inter te. Testis est acervus
ille, et testis quoque est statua illa, si aut ego transiero acervum
illum ad te, aut tu transibis tumulum istum et statuant istam ad me in
malum.

Repetit eadem et amplificat Rhetorice: Sed tandem veram causam tam
anxiae pacificationis prodit, postquam tot tonitrua verborum adversus
Iacob effudit. Non facit mentionem filiarum, sed ostendit se metuere, ne
quid mali machinetur adversum se Iacob aut cognati eius, qui olim velint
ulcisci has iniurias. Si aut non transiero, Est Hebraismus. Si pro ut:
Ego non transibo ad te: etiamsi in extrema necessitate potus aquae
frigidae tibi opus fuerit, non adero tibi, ut eum praebeam. Sin tu
transieris mihi in malum. Iste tumulus et statua haec te puniet: Male
enim sibi conscius omnia tuta timet, nemini confidit, et tamen ornat se
nomine a titulo religionis ac foederis.

[Seite 62]

�, haec si in vita quiescit, tamen in morte adest et latrat. Iacob
igitur suae conscientiae habuit optimum et certissimum testimonium,
etiam ipsius Laban iudicio tacito: sed Laban sibi conscius est
iniuriarum et perfidiae, qua usus est erga generum pro summis eius
beneficiis, quibus auxit rem suam familiarem. Fuit enim contentus
mercede exigua, passus est se ablegari vacuum. Cogitat igitur: Quid si
memor huius iniuriae mihi cum suis amicis negocium aliquando facesset,
et repetet ea, quae ipsi apud me de haereditate aut mercede debita
restant. Ideo vult se praemunire, ne transeat, et turbam aut damnum
aliquod det. Si rediret ad pristinam servitutem et miseriam, facilius
ferret. Ego vero non transibo ad te, inquit, non veniam ad te
locupletandum aut benefaciendum tibi. Sicut tu ad me venisti.

[31, 53] Deus Abraham et Deus Nahor, Deus quoque patris illorum:
iudicent inter nos.

Wie kan der tropff das ding so heiss machen.2� Hisce veluti tonitruis
conatur sanctum virum perterrefacere, et tanquam iniustum et impium
nebulonem traducere, suam vero sanctitatem prorsus angelicam ostentare.
Sed adsumit nomen Domini in vanum. Et garrulitas ista prodit animum
[Spr. 14, 23] hypocriticum, et ieiunam malevolentiam, iuxta illud
Proverb⌊iorum 14.: ‘Ubi verba sunt plurima, ibi frequenter
egestas’. Intelligit autem Laban Deum patris, quem coluit Thare et
Abraham, cum esset adhuc idolatra in Ur Chaldaeorum. Eam idolatriam
patrum suorum allegat, cuius fit [Jos. 24, 2] mentio Iosuae 24.:
‘Trans fluvium habitaverunt patres vestri ab initio, Thare, pater
Abraham, et Nahor: servieruntque diis alienis’.

Hactenus ergo Idaea et imago hypocritae et idolatrae, qui omnia simulat,
et usurpat nomen Dei in vanum. Sicut autem in hypocrita tantum inanem
sonum verborum audivimus. Ita econtra Iacob brevitati studet, estque
plenus pietatis et optimorum fructuum. Ideo paucissimis expedit omnia.
Antea enim satis graviter eum obiurgavit, sed quia perseverat in
securitate, superbia et impietate, missum eum facit. Nihil enim aliud
crepat hypocrita, quam blasphemias in Deum, et convicia adversus iustum
et sanctum Iacob.

[31, 54.55] Et iuravit Iacob per timorem patris sui Isaac. Obtulit autem
Iacob sacrificium in monte, invitavitque fratres suos, ut manducarent
panem. Et comederunt panem, pernoctaruntque in 

[Seite 63]

monte illo. Consurgensque Laban diluculo osculatus est filios suos et
filias suas, benedixitque eis, et abiens reversus est in locum suum.

Iacob non iurat in Deo Nahor aut Thare, sed iurat per propinquius numen,
hoc est, per Deum, quem timet et colit pater, per Christum, iuxta
mandata et promissiones Dei. Nam hypocritae etiam colunt Deum, sed [Jes.
29, 13; Matth. 15, 8] mandatis hominum et traditionibus. Sicut Isaias et
Christus dicunt: ‘Populus hic labiis me honorat: cor autem eorum longe
est a me’. Nemo labiis magis appropinquat ad Deum: nemo magis et
frequentius usurpat nomen Dei, quam hypocritae. Sed Deus pronunciat esse
eorum cultum idolatricum. Audio quidem nomen meum. Nominor ab eis
creator coeli et terrae. Sed contra secundum praeceptum: Non enim ex
corde me sic appellant, imo depravant cultum mandatis hominum. Rogant me
iudicia [Jes. 58, 2] iusticiae. Isaiae 58. et appropinquare Deo volunt.
Non volo coli humanis cultibus et doctrinis: Sed in timore mei, hoc est,
ut verbum meum [Jes. 66, 2] amplectaris fide. Sicut dicitur Isaiae
ultimo: ‘Ad quem respiciam, nisi ad pauperculum, et contritum spiritu,
et trementem sermones meos’: Ab illis [Jes. 8, 13] volo coli. Item
Isaiae 8.: ‘Dominum exercituum ipsum sanctificate: ipse pavor vester,
et ipse terror vester, et erit vobis in sanctificationem’.

Si igitur Christus debet esse timor noster, hoc est, quando debet a
nobis coli, tum necesse est, ut habeamus verbum et promissionem Dei.
Talis timor aut pavor est verus cultus, qui efficit in nobis, ut
contemnamus [Jes. 8, 12f.] alios pavores et terrores omnes. Sicut inquit
Isaias: ‘Timorem eorum ne timeatis, neque paveatis: sed dominum
sanctificate’. Is praeclare vos tuebitur. Eum cogitate esse metuendum,
reverendum, colendum, qui loquitur vobiscum. Hoc si facitis, tunc ego
Dominus sum timor vester. Habetis enim verbum certum et firmum, quod cum
retinueritis, non errabitis in cultu divino.

Ad hunc modum intellexit Isaias hunc locum, cum vocat Deum pavorem sive
timorem nostrum, propter cultum, qui exhibetur Deo secundum praecepta et
promissiones eius: non tantum labiis, ut hypocritae timent et colunt
sine verbo, in mandatis hominum. Hac igitur fide et confessione
sacrificat Iacob: quod non facit hypocrita. Videtur enim sibi melior et
sanctior, quam ut opus habeat sacrificio aut invocatione Dei, Iustificat
enim iniquitates suas. Iacob autem agit gratias Deo, sacrificat et
apparat convivium, quod requirebatur ad sacrificium: convocat amicos, et
ibi habuit concionem haud dubie. Laban nihil curavit sacrificium:
quanquam fortassis una convivatus est. Iacob vero laudat Deum et timorem
patris sui, hoc est, Christum, quod ab isto nebulone liberatus est.
Finito convivio, discedit Laban: Nun sein wir des losen tropffen auch
loß.

Priusquam vero discedat osculatur hypocrita filios et filias, non
adfectu et animo paterno, sed simulatione quadam humanitatis et
comitatis, quam omnium gentium moribus et consuetudine servari decet.
Dimittit 

[Seite 64]

enim eos sine ulla remuneratione. Verbis valedicit, sed alit intus in
corde invidiam et odium acerbissimum, quo ne haec quidem eis favere
potest, quae divina benedictione absque ipsius munere acquisiverant. Hae
igitur sunt duae imagines contrariae hypocritae crudelissimi, qui sine
fine peccat, et est exemplum omnium scelerum, idolatriae, hypocrisis,
avaritiae et impoenitentiae finalis. Deinde optimi ac sanctissimi viri,
cui fuit conflictandum cum eiusmodi portento tam longo tempore.

[32, 1.2] Caput XXXII.

Iacob vero profectus est itinere suo. Et facti sunt ei obviam angeli
Dei. Quos cum vidisset Iacob, dixit: Castra sunt haec Dei. Et vocavit
nomen loci illius Mahanaim.

Postquam abiit Laban: sanctissimus Patriarcha Iacob liberatus gravi et
diuturna molestia et servitute soceri, gaudet, sibi tandem post finitam
tribulationem rursus pacem et consolationem esse redditam. Ac pergit in
itinere instituto, ut revertatur ad dulcissimum parentem Isaac, iam diu
senio confectum.

Ait autem Moses inter eundum obviam ei factus angelos, quibus conspectis
magno gaudio agnoverit castra et exercitum Dei esse, nomenque loci
illius appellarit Mahanaim: quia dixerat iste exercitus est exercitus
Dei. Quanquam latine Hebraeam vocem per numerum singularem reddere non
possumus. Est enim nomen plurale, vel potius duale, qui numerus et
Graecis usitatus est. Mahanaim: duo castra. Et sunt verba laetantis et
triumphantis Patriarchae summa fiducia et securitate propter pacem
divinitus sibi donatam, quasi diceret: Iam angeli apparent, coelum
ridet, Imber et hiems transiit. Iam adfulget clarissima et serenissima
lux.

Ad hanc ergo tacitam laetitiam, quia defunctus est iam omnibus molestiis
et difficultatibus, insuper etiam hoc accedit, quod habet obvios angelos
et castra Dei. Antea vero etiam testatus est Moses, Patriarchas
frequenter admodum habuisse angelorum apparitiones, ut supra de Abraham,
de Hagar, de Scala Iacob et angelis ascendentibus et descendentibus
commemoravit. Item quando per angelum admonitus est Iacob, ut rediret in
patriam. Saepe igitur angelos conspexerunt, et eorum quidem conspectu
optimis et sanctissimis patribus in primis opus fuit: verum hic non unum
angelum, sed exercitum angelorum videt. Sicut loquitur Lucas: [Luk. 2,
13] ‘Facta est cum angelo multitudo coelestis exercitus’.

Appellantur ergo angeli exercitus, milites, στρατιῶται,
vigiles, rectores, gubernatores in creatura Dei. Id enim est eorum
officium inferius. Superius est canere: Gloria in excelsis Deo. Inferius
erga nos et creaturas 

[Seite 65]

est vigilare, gubernare, militare, non tantum pro piis: sed etiam pro
impiis. [Dan. 10, 13] Sicut ex Daniele patet, ubi dicit angelus se
reverti, ut praelietur adversum principem persarum. Angelus autem bonus
non resistit bono angelo. Ideo princeps Persarum fuit malus angelus, et
de numero illorum, de quibus [Joh. 12, 31] inquit Christus: ‘Princeps
huius mundi eiicietur foras’. Sathanas deus huius seculi, habet
maximos exercitus diabolorum, et est etiam inter malos angelos quaedam
monarchia.

Res enim loquitur ipsa, et scriptura non obscure ostendit, siquidem
videmus mundum horribiliter misceri, turbari, confundi, collidi
horribilibus flagitiis, hoc inde fit: Quia ubique regnant mali angeli in
aulis Papae, Caesaris, Regum, Principum, quin etiam in aedibus privatis.
Haec sunt et dicuntur opera Diaboli, quae videmus et experimur: Sed
mundus non videt authore et impulsore Diabolo fieri caedes et alia
infinita scelera. Effectum vident omnes: Causam vero non vident. Certum
igitur est principes bonos inter angelos militare adversus duces malorum
angelorum, id enim testatur experientia. Sicut etiam gentes aliquam
umbram huius cognitionis retinuerunt, quando finxerunt lares, aut genios
bonos et malos. Deus est creator et gubernator omnium, qui etiam
impiorum, ut Babiloniorum, Assyriorum, Persarum imperia administrat per
angelos: sicut testatur Daniel, et in nostris aulis ac regiminibus idem
apparet. Unde fit, ut saepe etiam optimae causae in aulis varie
impediantur, turbentur et protrahantur, et tandem tamen foelices exitus
sortiantur ductu et consiliis bonorum angelorum. Atque haec sunt
mirabilia consilia Dei, de quibus non est disputandum, cur hac aut alia
ratione gubernet mundum.

Magna vero et mirabilis sapientia est, quod Iacob angelos occurrentes
potest agnoscere et appellare exercitus Dei, unsers Herrn Gottes
kriegsvolck. Num igitur habet Deus castra et exercitus in terris? Sane
sic vocat Iacob omnes angelos. Et hanc cognitionem non habuit a socero
Laban, qui erat impius idolatra: non erat doctor tam sublimium et
coelestium rerum. Sed, ut supra dictum est, tales sententiae sunt
traditae per manus a patribus. Abraham enim vidit Noah annis amplius
quinquaginta. Sem vero etiam ultra aetatem Abrahae vixit, et hunc quidem
Isaac et Iacob viderunt et audiverunt. Ille fuit summus doctor, fuit
Propheta et sacerdos altissimi, qui sumpsit hanc doctrinam ab Enos,
nepote Adae.

Hi fuerunt praeceptores et auditores, qui conservarunt doctrinam hanc,
et ad posteros propagarunt. Accessit autem simul experientia et
tribulatio. Qui vero eiusmodi duces et magistros habet, facile multum
proficiet. Et Iacob non solum ex patribus didicit, sed etiam
experientiam magistram habuit, vidit angelos ascendentes et
descendentes, item in Mesopotamia apud socerum vidit et audivit angelum
in somnis. Et hoc loco videt exercitum et castra angelorum. Itaque
coniunguntur res ipsa et verba, sive scientia et factum et experientia.
Alioqui doctrina et sapientia 

[Seite 66]

haec sublimior est, quam ut humana ratione compraehendi possit. Ea enim
ignorat angelos curam agere imperiorum, regnorum, oeconomiae, hominum et
iumentorum, denique omnium creaturarum.

[Hebr. 1, 14] Sic enim definit eos Epistola ad Hebraeos: ‘Nonne omnes
sunt administratorii spiritus: in ministerium missi propter eos, qui
haereditatem capient salutis’. Non sunt dii aut deae, sed sunt
ministri administrantes orbem terrarum. Idque propter eos, qui aeternam
salutem haereditabunt. Quicquid enim rerum in hac vita geritur, hoc omne
propter homines pios et eos, qui salvandi sunt, geritur. Propter eos
lucet sol: conservantur et stabiliuntur regna, foecundatur terra,
coniugia contrahuntur. Breviter omnia, quae sunt in coelo et in terra,
ad hunc finem ordinata sunt, ut colligantur iusti, et numerus
salvandorum impleatur.

Haec itaque vere coelestis doctrina est, non rationis et sapientiae
humanae: quod in hac vita ministerio sanctorum angelorum et imperia, et
politiae, et oeconomiae, Denique quae habet hic mundus, omnia
gubernentur.

� Sic Cicero ait: Optime cogitata pessime cadunt.2� Sic Iulii
Caesaris, Demosthenis et aliorum, qui fuerunt sapientia, doctrina,
virtute, ingenio praestantissimi, querelae extant de successu et exitu
consiliorum infoelici, quin ipsorum quoque exitus pro summis erga
Rempub⌊licam meritis fuerunt tristissimi. Si pii opprimuntur, Ecclesia
affligitur et duriter exercetur. Impii emergunt, florent et abundant
opibus et potentia.3� Quae igitur haec est angelorum administratio?
Quis non videat fortuito et temere omnia ferri et misceri? Quin potius
Sathanae [Joh. 12, 31] hanc gubernationem esse? Sicut Christus eum
principem mundi appellat, [2. Kor. 4, 4] et Paulus Deum huius saeculi.
Quomodo ergo stat angelorum administratio? Respondeo: Haec est, ut antea
dixi, admiranda et incompraehensibilis sapientia Dei, quam non
assequitur ratio humana. Quanquam si velimus aperire oculos, hoc
perspicere et iudicare possemus, Diabolum esse vinctum, et captivum
teneri, tanquam iniectis compedibus et manicis, ita ut ne capillum
quidem capitis nostri possit attingere, nisi volente et permittente Deo.
Si quid autem adversi accidit, nequaquam id negligentiae angelorum in
ministerio eorum tribuendum, sed potius ad tentationem 

[Seite 67]

referendum erat, quibus solent in hac vita pii singuli et tota Ecclesia
exerceri. Neque enim tanta potentia est Diaboli, quantam in speciem
apparet. Nam si esset ei plena potestas pro libitu saeviendi, non
viveres unam horam, non unam pecudem, non segetem in campo, non
frumentum in horreo, nihil denique eorum, quae ad hanc vitam pertinent,
salvum aut integrum retineres.

Iam vero universum ordinem naturae et totius huius vitae animo perpende:
ac perlustra omne genus hominum, pecudum, volucrum, piscium, et invenies
plura esse bona, quam mala, videbis etiam minimam partem subiectam esse
potentiae Diaboli. Cogitur enim pisces in fluminibus, volucres in aëre,
homines et iumenta in pagis et civitatibus relinquere, quod non faceret,
si absque praesidio angelorum esset. Atqui interdum magnas turbas dat,
committit inter se regna et monarchas, provincias, civitates, familias
conturbat? Turbat sane, tamen hoc, quod maxime cupit, non potest
efficere, ut evertat omnia, et coelum terrae misceat, tam firma sunt
valla, munitiones et saepes angelorum in circuitu nostro et omnium
rerum.

Si igitur conferantur mala cum bonis, quae accidunt in hac vita, longe
maior numerus et copia bonorum erit, quam malorum, praeter ea, quae ad
tentationem aut poenas et castigationem peccatorum pertinent, si quando
peccata praevalent, et traduntur regna, civitates ac principes in poenam
et vastitatem. Sicut Sodoma et vicinas civitates Deus perdidit: ibi tum
cessant valla et castra angelorum. Caeterum in Repub⌊lica et omnibus
ordinibus vitae excitat varios tumultus, impellit homines ad adulteria,
furta, caedes, periuria. Sed tamen non omnes seducit aut subvertit. Quia
est redactus in ordinem, ut non possit etiam ex malis, quos vult,
occidere. Si enim in manu eius essent omnia, etiam impios, licet iam
ante suis vinculis irretitos, perderet.

Tolerat igitur Deus etiam improbos et peccatores ad declarandam immensam
suam bonitatem et tolerantiam, sed usque ad illud tempus, quod est
destinatum poenae, quando iam impletae sunt iniquitates eorum, da zeucht
er die hand ab.

⌊aei 5. Ideo enim hoc fit, ut ostendat se non habere humanam tantum,
et suis limitibus circumscriptam bonitatem, sed potius immensam,
infinitam et incompraehensibilem.

[Seite 68]

Relinquamus igitur ipsi suam administrationem, et praedicemus maximam
misericordiam, siquidem palam est plus boni evenire, quam mali, etiam in
malis et blasphemis, qui et ipsi sua bona corporalia habent. Si enim vel
uno die non gubernaret Deus orbem terrarum per angelos, subito universum
genus humanum occidione occideret, raperet, ageret, perderet fame,
peste, bellis, incendiis. Et haec ferenda essent non malis tantum, sed
et bonis. Quod vero ab his tantis periculis securi et tuti esse possumus
praesidio castrorum et exercituum coelestium, id fieri certo statuamus.
Permittunt quidem interdum angeli, ut aliqua mala accidant, sed ideo, ut
tentemur, ut fides nostra probetur et exerceatur, atque adeo ut discamus
Deum agnoscere in mirabilibus consiliis et operibus suis, eique pro
miranda gubernatione gratias agamus. Quemadmodum docet nos hoc exemplum
Patriarchae Iacob. Is enim pergit laetus et confidens, propterea quod
illuxit ei sol, et oblati sunt coelestes exercitus, sed aliquanto post
rursus sol occidet. Iam regnat et triumphat plenus fide et gaudio
spiritus: Sed mox in summam miseriam et perturbationem coniicietur.

Eodem modo ducit et gubernat et pios et impios. Quando iam iam videntur
ruitura omnia: non tamen abiicienda est prorsus omnis spes et fiducia.
Sed expecta, perfer et perdura. Deus adhuc vivit, angeli regunt et
defendunt. Et quanquam videntur obliti muneris et custodiae demandatae:
tamen revera non cessant. Sed est tentatio et probatio, qua Deus non
solum pios, sed etiam impios exercet: Quanquam impii quidem non
intelligunt. Perinde ut in tempestatibus subitis ventorum et imbrium, ac
fulminum impetus minantur coelo et terrae conflagrationem aut ruinam
totius orbis terrarum. Verum sedata tempestate germinat terra, et
ostendit plurimum ad foecunditatem profuisse tempestatem quantumvis
horridam.

Haec igitur est doctrina, quae hoc loco traditur: quod sint spiritus
administratorii et ministri creaturae, qui praeliantur pro incolumitate
et Ialute mundi et piorum: Idque inferius eorum officium est. Superius
autem est canere: Gloria in excelsis Deo, et Te Deum laudamus etc. Item
in coelis vident faciem patris. Idque faciunt cum gloria Dei et gaudio,
et suo et omnium credentium. Illam vero admirandam gubernationem huius
vitae ipsi praeclare intelligunt, quam conveniat foelicitas impiorum cum
adversa fortuna piorum, quod nos non possumus perspicere in hac carne.
Sed in fine mundi et post hanc vitam videbimus pulcherrimam illam
harmoniam et concentum huius administrationis.

Perinde ut homo agrestis mirabilem symphoniam tot vocum in organis aut
cithara non intelligit: propterea quod totius harmoniae rationem
ignorat. Sic nos arbitramur temere omnia ferri: existimamus Deum
dormire, et Diabolum vigilare et regnare. Et accedit simul iudicium
rationis, quod statuit nec Deum nec hominem esse huius mundi rectorem, 

[Seite 69]

sed agi mortalia casu. Haec est carnis sapientia, non coelestis illa et
inaestimabilis cognitio gubernationis Dei, quae monstrat maiorem esse
numerum eorum, quae conservantur, quam quae pereunt in mundo, esse item
maiorem Dei bonitatem, quam maliciam Diaboli. Sed ratio et caro etiam in
sanctis haesitat et labascit, cum videt tantas confusiones et
dissimilitudinem fortunae. Hoc inde fit, quia nondum sumus in illa luce,
qua angeli fruuntur, et perspiciunt, quomodo peccatum et iustitia, mors
et vita, tenebrae et lux conveniant.

Discamus igitur gubernationem angelorum esse certam, et superari
maliciam Diaboli immensa Dei misericordia, conservantis hanc rerum
naturam mirabiliter adversus omnem furorem et impetum Diaboli. Sic enim
in omnibus partibus huius vitae videmus. Paterfamilias interdum iacturam
facit pecudis, gallinae, pecuniae. Retinet tamen domum et agros et
potissimam partem rei familiaris.

Sic huius oppidi ingens ornamentum est Academia, et coetus hominum
doctissimorum, qui versantur in studiis doctrinae coelestis et bonarum
artium. Sed his admixti sunt nebulones aliqui, qui non agnoscunt se in
hoc coetu tanquam musarum aditis, imo Dei et angelorum sacrario versari
sobrie et modeste debere: sed tanquam inter Cyclopes aut Centauros
tumultuantur, et pulcherrimum coetum pravitate morum et scandalis
deformant. Qua ratione autem haec dissimilitudo conveniat, Deus videt et
angeli. Forsitan si nondum adest tempus poenae et dissipationis scholae:
tentatio quaedam est, quae propediem cessabit, et dabit Dominum alios
fructus et benedictionem ex iis, qui pie et modeste vivunt, et monitis
praeceptorum obtemperant.

Hactenus de custodia angelorum: cuius cognitio et fiducia piis inprimis
utilis et necessaria est. Sicut Iacob magno gaudio hosce coelestes
exercitus conspexit: et iam laetatur et triumphat de superatis omnibus
molestiis et Diabolis sub iniquo socero Laban. Laetus et securus est in
Domino, et habet socios huius gaudii et testes angelos.

Sed observandae sunt diligenter vicissitudines et alterationes in vita
sanctorum usitatae. Alias enim laeta et iucunda, alias tristia et
molesta obiiciuntur. Cuiusmodi etiam vices in tota rerum natura sunt, ut
diei et noctis, lucis et tenebrarum, montium et vallium, ut est in
Psalmo: [Ps. 104, 8] ‘Ascendunt montes, et descendunt campi in locum,
quem fundasti eis’. Interdum audimus ea, quae exhilarant nos, si non
in mundo, tamen in coelo per verbum Dei. Interdum redit tentatio et
adflictio spiritus. Ad hasce vices adsuescendum est piis, statim enim
mirabilis mutatio sequetur.

Porro appellationem Mahanaim: ego non pro appellativo, sed proprio
nomine loci in sacris literis accipio. Ac propterea notanda est: quia
hinc [Ps. 34, 8] mutuatus est David sententiam Psalmi 34.: ‘Immittit
angelus Domini in circuitu timentium eum’, hoc est, castra metatur et
circumvallat angelus 

[Seite 70]

pios, quae est una ex praecipius et maxime memorabilibus consolationibus
in Psalmis, transferenda ad nostrum usum. Atqui non video, inquies, me
esse circundatum ministerio angelorum: imo contrarium sentio, et videor
mihi traditus in potestatem Sathanae et ad infernum deductus. Nequaquam
sic statuas. Si enim esses traditus Sathanae, ne horam quidem sineret te
esse superstitem: sed praecipitem ageret in omnia flagitia, quin etiam
tantum spacii non concederet, ut sceleribus et peccatis te involveret,
sed confestim necaret. Quod vero vivis, angelorum tutelae et custodiae
debes. Aut si ex hac vita emigrandum est, et succumbendum furori
sathanico, Deo ita permittente. Ingens tamen beneficium est, quod habes
Deum confortantem et consolantem per verbum.

Ista igitur traditio in manus Sathanae, quae oculis et animo tuo
obiicitur, est tentatio ad horam et momentum temporis: non in
perditionem: sed in probationem, in salutem et fructum immensum. Sicut
inquit [Joh. 12, 24] Christus Ioan⌊nis 12.: ‘Nisi granum frumenti
cadens in terram mortuum fuerit, ipsum solum manet, si autem mortuum
fuerit, multum fructum adfert’. Sic enim Christus traditus est in
manus latronum: sed ad horam tantum, et in salutem. Itaque si sentis te
vexari et tentari a Diabolo, ora, et gratias age, quod non es
consumptus: sed tantum tentatus et probatus, [Kl. Jer. 3, 22] iuxta
illud Thren⌊iorum 3.: ‘Misericordiae Domini, quia non sumus
consumpti: quia non defecerunt miserationes eius’. Item 2.
Corinth⌊iorum 4.: [2. Kor. 4, 9] ‘Persecutionem patimur, sed non
derelinquimur: deiicimur, sed non perimus’ etc.

Idem docet exemplum Hiob, cui rapit primum Diabolus omnia bona cum
liberis, et relinquit uxorem morosam, molestam et maledicam: adfligit
[Hiob 1, 10] et valetudinem ulcere pessimo. Tamen inquit Diabolus ad
Deum: ‘Nonne tu circumvallasti eum’. Ibi queritur pios, imo etiam
impios circumvallari. Ac minitatur cum indignatione tacita excidium
corpori et bonis, Quasi diceret: Si in mea manu esset Hiob, ostenderem,
quid valerem, et quomodo ille laudes tuas sonare deberet: efficerem, ut
in faciem tuam malediceret: Permittit autem Dominus, ut corpus
excruciet, et facultates rapiat, sed vitam non eripiat.

Eiusmodi igitur exempla docent omnem maliciam et vexationem Diaboli esse
tantum eruditionem et castigationem, qua excitemur, ne stertamus et
torpescamus, atque ita inter oscitantes opprimamur. Confirmatur autem
simul et manet salva ac certa doctrina haec, quod angeli sint castra
Dei, non obstante eo, quod multa mala accidunt in hac vita propter malos
angelos.

[Seite 71]

[32, 3 –5] Iacob autem misit nuncios ante se ad Esau fratrem suum in
terram Seir, in regionem Edom. Mandavitque eis dicens: Sic dicetis
domino meo Esau, Sic dicit servus tuus Iacob. Apud Laban peregrinatus
sum, illicque moram traxi hactenus. Et sunt mihi boves, asini et oves,
servi et ancillae: misique, ut nunciarem haec domino meo, ut invenirem
gratiam in oculis tuis.

MAleach, idem vocabulum est, quo supra angelos nominavit. Est enim nomen
officii, non naturae. Secundum officium enim sunt nuncii, sunt milites
in statione et excubiis pro toto orbe terrarum. Secundum naturam autem
sunt spiritus.

Adhuc vero exultat, et pergit cum gaudio Iacob: non pavet, nec trepidat:
Quia redit ex Mesopotamia iussu Dei, qui eum per angelum confirmavit in
somnis, qui Laban corripuit et compescuit. Et vidit hic exercitus Dei.
Itaque benigne et humaniter cum fratre Esau agendum statuit: et
consentaneum est serio et ex animo eum desiderio fratris videndi
adfectum fuisse. Cogitat enim eum iam hisce viginti annis sibi placatum
esse. Ideo mittit nuncios ad salutandum eum, ut intelligat se tanquam
fratrem coli et amari. Sed postea mittet munera, cum audiet venire ipsum
obviam cum quadringentis armatis. Illud erit durius et praeter
expectationem Iacob.

Iudaeorum nugae, quas Lyra hoc loco videtur secutus, inanes sunt et
frivolae. Dicunt enim Iacob trepidasse, propterea quod diutius cum
idolatra Laban moratus esset, et aliquam labem ab eo contraxisset. Item
quod cogitarit Iacob promissiones esse conditionales, quae requirant
debitum erga Deum officium. Sed neutiquam sic sentiendum est de
patribus. Quanquam vera est distinctio, duplices esse promissiones,
conditionales et simplices sine conditione: ut legis promissio est
conditionalis: Gratiae promissio est simplex. Quando merces promittitur
laboranti, conditio est, quae requirit operam et officium pactum, quod
si non sequitur, merces non solvitur.

Sed tales promissiones missas faciamus, quando est cum Deo agendum in
conscientia. Mox enim confundemur: Si quidem ne uno quidem momento in
officio sumus. Ideo falsa et pessima glosa est Lyrae, quam sumpsit a
Iudaeis: qui nugantur Iacob non potuisse statuere, promissionem gratiae
esse simplicem et absque conditione: et fuisse conscientiam eius
pavidam, propterea quod Idolatria soceri se contaminasset. Sed haec non
recte dicuntur de sancto Patriarcha Iacob. Haud dubie enim fugit et
detestatus est idolatriam, quantum potuit fieri.

Et sancti quidem non sunt sine carne, sed reprimunt carnales motus, 

[Seite 72]

[Gal. 5, 24] ne erumpant in opus, iuxta illud: ‘Qui Christi sunt,
vicia et desideria carnis crucifixerunt’. Mortificantur enim per
dominantem super ipsos spiritum: Sunt ibi concupiscentiae carnis, quae
non cessat murmurare: sed in effectum et opus non producuntur. Sancti
non militant secundum carnem.

Promissio autem gratiae haec est, quando dicit Deus: Tu nihil fecisti,
nihil es meritus. Sed hoc tibi faciam, et donabo ex sola misericordia.
Tales promissiones sunt gratuitae, et his similes fuerunt Patriarcharum
Abrahae, Isaac, Iacob promissiones. Sicut supra recitatae sunt.
‘Adorabunt te filii matris tuae’, item ‘vino et oleo stabilivi
te’, ibi nulla conditio accedit: Si feceris hoc, eris benedictus. Sed
habes hanc promissionem et benedictionem gratuito. Moses quidem plenus
est promissionum legalium: sed Patriarchae simplices et gratuitas
habent. Ideo Iacob secundum illas est confidens et hilaris, gratulatur
sibi de uberrima consolatione et firmissima custodia angelorum. Sicut
similis adfectus in Davide exprimitur. [Ps. 30, 7] Psalm⌊o 30.: ‘Ego
autem dixi in abundantia mea, non movebor in aeternum’. Deus ridet,
angeli saltant gratulando, exultando, spiritus in Domino laetatur.
Igitur non timet Iacob. Sed habet persuasum iram fratris tam longo
tempore deferbuisse: praesertim cum interea nihil decesserit de eius
potentia et opibus, ac manserit domi in patria, ipse vero extorris et
exul miseram servitutem sustinuerit, et adhuc vagetur sine certa sede.
Universam enim substantiam et ditionem patris tenebat Esau. Securus
igitur est Iacob et certus, fratrem esse placatum. Atque ideo amanter
eum et benigne salutat per nuncios, nec trepidans, neque quicquam mali
suspicans.

Forma salutationis est secundum Hebraeam phrasim et consuetudinem, qua
quis se servum alterius superioris appellat, ad declarandam suam
observantiam, cuiusmodi etiam salutationes Italorum sunt admodum
civiles. Non autem verba sunt timentis in salutatione Iacob, sed
reverentiae et comitatis.

Et quanquam Esau recordatus est praereptae benedictionis: tamen simul in
mentem venit. Quid est, quod intercepit? Ego omnium rerum in domo patria
potior, ipse peregrinus est et exul. Serviit pro duabus uxoribus homini
impio et idolatrae. Ego dominor in hac terra, habeo vicinos, propinquos
et necessarios praepotentes. Iacob est miserrimus. Habeat sane
benedictionem illam: siquidem nihil aliud praestat, quam miseriam et
servitutem abiectissimam in exilio. Ego abundo opibus et potentia: nihil
mihi deest.

Sic laetatur caro in damnis et miseriis proximi. Age, quid eripuit mihi
frater? Profecto Deus egregie retribuit, si quid abstulit. Imo videtur
inversus ordo, ita ut frater negligatur, et exciderit gratia divina. Me
vero curet, et augeat dignitatem et opes meas Deus. Atque idem etiam
Iacob in mentem venire potuit, quippe qui arrogantiam et securitatem
fratris probe habuit perspectam. Ideoque reverenter et humiliter eum
salutat.

[Seite 73]

[32, 6 –8] Reversi sunt nuncii ad Iacob, dicentes: Venimus ad Esau,
fratrem tuum, et tibi etiam obviam venit cum quadringentis viris: Timuit
vero Iacob vehementer, anxiusque fuit: et divisit populum, qui secum
erat, oves quoque et boves et camelos in duas turmas, dicens: Si Esau
venerit ad unam turmam, et percusserit eam, altera turma, quae reliqua
est, evadet.

Hactenus recitavit Moses, quomodo Patriarcha Iacob in reditu ex
Mesopotamia ingenti laetitia et gaudio perfusus quasi triumpharit, quod
liberatus esset tentatione gravissima apud Laban: oblatis simul castris
Dei ad augendam laetitiam et securitatem, et ad defensionis certam
fiduciam excitandam. Rursus vero solem illum clarissimum nubila et
tempestates occupant, et Iacob de coelo ad infernum usque relabitur.

Moses autem admodum prolixus est et copiosus in descriptione huius
tentationis. Est enim memorabile exemplum, cuiusmodi multa in scriptura
sancta proponuntur, quomodo exerceat Deus sanctos et fidem eorum variis
[Ps. 94, 19] tentationibus et consolationibus. Sicut testatur Psalm⌊us
94.: ‘Secundum multitudinem dolorum meorum in corde meo’ etc. Talis
est vita haec, plena doloribus et aerumnis. Et ideo futura vita promissa
est, ut per pacientiam et consolationem scripturarum spem habeamus.
Interea miscentur haec duo, pacientia aut consolatio, et tribulatio.
Praesente enim consolatione omnia sunt prospera et laeta. Rursum
ingruentibus tenebris et tribulatione regnat Diabolus, et crucifigitur
Christus.

Erudimur igitur his exemplis, ne desperemus, sed praesumamus optima, et
speremus certam et copiosam redemptionem et finem malorum: quamvis in
ipsis malis non finis ullus, nec praesentia Dei conspicitur, sed
abscondita est sensui carnis. Ideo discendum et exercendum est verbum,
et sciendum, quod soleant hae perpetuae vices esse in vita sanctorum et
omnium credentium, qui cupiunt Deo placere. Sicut inquit Paulus: [2.
Tim. 3, 12; Apg. 14, 22] ‘Omnes, qui pie volunt vivere, persecutionom
patientur’. Et in actis: ‘Per multas tribulationes oportet nos
intrare in regnum Dei. Sed fidelis Deus, qui non patitur nos tentari
supra vires’: quantumvis rationi diversum apparet, et videtur omnis
tentatio immodica et intolerabilis. Sicut de se [2. Kor. 1, 8 f.] inquit
Paulus 2. Corinthiorum 1.: ‘quoniam supra modum gravati sumus supra
virtutem: ita ut taederet nos etiam vivere’, sed non est, quod
verearis te immodice oneratum iri a Deo: quia manet firma sententia:
‘Fidelis Deus’ etc.

Haec saepe in hisce historiis recurrunt. Ideo saepe repetenda sunt, et
est res seria et ardua. Non inania tantum verba sunt, sed agitur de
morte aut de vita aeterna. Neque quisquam est, qui perfecte hanc
sapientiam ita exhauserit, ut nullo amplius exercitio aut doctrina opus 

[Seite 74]

habeat. Semper enim discendum et crescendum est: et revera discenda ex
verbo haec sapientia est: non oculis, aut sensu carnis percipienda.

Postquam igitur vidimus triumphos et gloriam Iacob cum castris et
exercitibus coelestibus. Iam etiam ad inferos cum eo descendamus, et
videamus eius tristitiam et pavorem. Redeunt nuncii et renunciant Iacob,
quae viderint. Nos adferimus triste nuncium, inquiunt: frater tuus
occurrit tibi cum quadringentis armatis. Ibi vehementer terretur Iacob:
quanquam nihil est periculi. Sicut audiemus postea, quomodo evadat ex
his angustiis. Fuisset quidem periculum ingens, si permittente Deo
licuisset istis armatis grassari in greges et comitatum Iacob. Idque
solum hoc momento oculis et animo Iacob observatur, quod viri armati
possint nocere, et veniant ad se trucidandum cum uxoribus et liberis.
Sed Deus longe aliud cogitat, et erit alius finis, quem Iacob non
praevidet.

Caro non potest non trepidare: quia erat sibi conscius Iacob offensae
inter ipsum et fratrem. Ideo nihil dubitabat sibi certum exitium
impendere: Quid enim sibi vult stipatus tot armatis, cogitavit, cur non
uno verbo salutat, aut reditum gratulatur per nuncios? Sic
interpraetatur in pessimam partem. Perinde ut caro solet, quae statim
omnem spem abiicit et trepidat. [Röm. 7, 23] Non potest aliter adfecta
esse. Nam Paulus de se dicit: ‘Video aliam legem in membris meis
repugnantem legi mentis meae’. Lex mentis dicit: Spera, confide, ne
dubites, noli timere. Deus vivit, regnat, angeli excubant. Sed audio
aliam legem in membris meis: quae dicit, actum est, deplorata res est,
periisti. Haec est lex membrorum: Caro est incredula et desperabunda,
nec potest sibi polliceri et credere liberationem.

Idem ergo Patriarchae Iacob accidit, contremiscit et terretur, postquam
audit adventare fratrem cum tanta multitudine, pugnaturum adversus ipsum
et miseram et inermem turbam uxorum, pastorum, parvulorum, nec pugnam
tantum, sed et caedem spirare. Sicut infra dicit: ‘ne forte veniat, et
percutiat me et matrem cum filiis’.

Sed quomodo convenit trepidatio haec Patriarchae tam sancto, ut de tanto
triumpho et laetitia, qua exultavit, in tam profundam desperationem
deiiciatur? Siccine decet vacillare et dubitare? Ja weren wir da gewest,
wir hettens wol erger gemacht. Ista sunt exempla, quae nos erudiunt.
[Matth. 14, 29] Sicut Petrus iussus in mari ambulare statim approperat
ad Christum, et triumphat magna audacia, tanquam dominus maris,
fluctuum, Diabolorum et totius mundi. Sed mox vento validiore adspirante
incipit dubitare. [Matth. 14, 31] Ideo Christus eum obiurgat, dicens:
‘Ah, modicae fidei, cur dubitasti’? Iussi te venire: et venis. Sed
quia sentis ventum contrarium verbo et experientiae, labascit fides tua,
et tu mergeris.

Ad eundem modum homo extra tentationem constitutus videtur sibi pulchre
valere, et satis firmus esse: audet Diabolum contemnere, et pedibus [Ps.
30, 7] conculcare, et alios etiam corroborare. Sicut dicitur Psalmo 30:
‘Dixi in 

[Seite 75]

abundantia mea non movebor in aeternum’. Ich geb umb alle Teuffel, und
umb den tod nicht ein klipplein1�, Sed aborta tempestate et vento
validiore, aut obiecto spectro insolito: clamamus: Auwe es ist alles
auß, der [Ps. 30, 8] tod wil mich fressen: ‘Avertisti faciem tuam, et
factus sum conturbatus’.

Idem Mosi accidit ad mare rubrum. Egressi erant filii Israelitici magno
gaudio. Aegyptus enim erat humiliata et punita. Spolia ipsi abstulerant:
clamabant omnes: Dominus Deus nobiscum etc. Da ists eytel koestlich
ding. Sed cum vident Pharaonem insequentem cum exercitu, et se utrinque
clausos esse montibus. Nonne erant, inquiunt, sepulchra in Aegypto etc.
Tantum Triumphum sequitur pavor mortis et inferni. Quin ipsum Mosen
vide, ad quem dicit Deus: Quid clamas ad me? Es wolt im das hertz auch
entfallen, unnd in tausent stueck zerspringen: Quia eduxerat populum
Israeliticum ex Aegypto, et vix dum egressos videt obiici crudelissimae
lanienae. Tantae cladis, cogitavit, et tot caedium ego author ero. Quid
feci? irritavi regem Aegyptium. Ideo clamat, et cor eius pavet et
trepidat. Sed respondet Deus: Quid clamas? Ego istum Tyrannum reprimam.
Atqui Mare in conspectu est. Ab utroque latere claudimur [2. Mose 14,
16] montibus, quomodo evademus? ‘Accipe, inquit, baculum, et extende
manum tuam super mare, et divide illud, ut gradiantur filii Israel in
medio mari per siccum.’ Ja das kan unser Herrgott.

Et haec debent erudire et confirmare Ecclesiam in omnibus
adversitatibus. Ideo enim proponuntur, ut credat et confidat tum, quando
videntur omnia esse impossibilia et deplorata, nihil loci consilio
auxilioque relictum [Ps. 107, 27] amplius. Sicut dicitur in Psalmo 106:
‘Omnis sapientia eorum devorata est’. Ibi discas sic statuere:
quanquam omnia magna imbecillitate geruntur, et iam videntur desperata:
tamen Deo nihil esse impossibile. Ita enim [Luk. 1, 37] angelus ad
Mariam inquit: ‘Non est impossibile apud Deum omne verbum’. Semel
enim ex nihilo condidit omnia: eam facultatem adhuc retinet, et eodem
modo adhuc sustentat et gubernat omnia. Quod enim nobis nihilum est, hoc
Deo est omnia. Quod nobis est impossibile, hoc ipsi est facilimum. Eadem
potentia in extremo die excitabit mortuos, qui a condito orbe iacuerunt
in pulvere terrae. Haec de trepidatione Patriarchae Iacob in gravissimo
periculo: quae argumento est carnem etiam in sanctis vigere et vivere.
Ob hanc enim causam sanctissimus vir post tantas promissiones et
consolationes propemodum in desperationem prolabitur.

Iam et conditionem totius familiae et Ecclesiae huius domesticae Iacob
aspice. Postquam enim vident ipsum caput et patremfamilias labascere et
trepidare, quid ipsi non facerent? Episcopus, Doctor, Consolator
Ecclesiae vacillat et timet. Quid sperent hi, qui ab isto Doctore et
Duce suo pendent? Fuit igitur miserabilis luctus inter coniuges ipsius
Iacob, et 

[Seite 76]

pastorum sive cognatorum. Habuit enim magnam turbam adiunctam in hac
peregrinatione propter gregem numerosum, ad quem agendum circiter centum
aut ducentorum pastorum opera opus fuit. Hi quoque formidine et
impacientia perculsi dixerunt forsan: Quid est, quod eduxit nos e
Mesopotamia? Utinam essemus adhuc apud Laban. Illic tuti et securi
degeremus, nihil esset periculi ab armatis. Tales querelae magis solent
adfligere et excruciare animum perturbatum quam ipsum periculum. Etsi
igitur sua causa nihil metuisset Iacob: tamen eiusmodi clamoribus,
eiulatu et lachrimis muliercularum fractus est animus eius, et aucta
trepidatio carnis, sicut infra patebit.

Atque hoc illud est, quod inquit Moses, non solum timuit, sed et anxius
factus est. Describit enim admodum infirmam fidem: Zar est angustia, ist
ihm bang gewest. Cor fuit destitutum consilio: nec ulla ratio evasionis
aut salutis apparuit, quod, scriptura alibi latitudinem solet dicere,
[Ps. 18, 19 f.] sicut 18 Psalmo: ‘In tribulatione dilatasti mihi’,
id est, in angustia fecisti mihi latitudinem. Opponit enim scriptura
latitudini angustiam, hoc est, turbationem illam mentis consolationi.
Sicut Iacob in summis angustiis [Ps. 107, 27] constitutus trepidabat,
propterea quod, secundum Psalmum, devorata erat sapientia eius.
Miserabilis ergo haec descriptio est, qua victor et triumphator ille sic
pingitur, ut quasi ad inferos delapsus prorsus obliviscatur tot
magnificarum promissionum et consolationum, quae praecesserant.

⌊inthiorum 1. Nam et Paulus varia pericula et liberationes varias
expertus erat. Interdum vero tantam animi magnitudinem et securitatem
prae se fert, ut omnia pericula et angustias facile sine ullo [2. Kor.
6, 11 f.] pavore contemnere videatur. Sicut ait 2. Cor⌊inthiorum 6.:
‘Os nostrum apertum est ad vos, o Corinthii, cor nostrum dilatatum
est. Non angustiamini in nobis: angustiamini autem in visceribus
vestris’ etc. Ibi gestit animus eius laetitia, et vult omnes secum
dilatari et gaudere. Omnia ei [2. Kor. 1, 8.9] arrident, quae in coelo
et in terra sunt. Rursus vero ait: ‘Supra modum gravati sumus supra
virtutem, ita ut taederet nos etiam vivere’. Item: ‘Responsum mortis
in nobis ipsis habuimus, ut non simus fidentes in nobis, sed in Deo, qui
suscitat mortuos’. Quid illud est? Cur non laetaris Paule? Cur non
alios exhilaras? Siccine Paulum, tantum Apostolum humiliari, ut mori
potius, quam vivere eligat? Qui modo plenus erat spiritu sancto: iam
vacuus spiritu videtur.

At eiusdem luctae primam et potissimam imaginem in Christo sudante
sanguinem in horto propositam habemus. Ac talis sane est omnium
sanctorum vita, cuius exempla nobis ideo proponuntur, ut erudiamur et
discamus non in nobis, sed in Deo confidere. Haec enim est scientia
piorum, 

[Seite 77]

sibi ipsi diffidere, et Deo confidere: et tali Deo, qui vivificat
mortuos, et vocat ea, quae non sunt, ut sint. Haec enim sunt opera Dei.
Si vis igitur esse pius, et Deum patrem tuum agnoscere et colere,
memineris tibi decertandum esse cum Diabolis, cum mundo, carne, peccato
et lege. Ac mundus quidem inter haec est levissimus hostis: quanquum ad
tribulationes mundi semper accedunt furores Diaboli, qui adiuvat mundum
et terret pios. Nam ne minimas quidem tribulationes patimur, quin adsit
Sathan.

Itaque meminerimus id unice nobis agendum et discendum esse, ut in
omnibns tentationibus confidamus Deo, cuius proprium opus est vivificare
mortuos, ex perturbatissimis reddere pacatos et tranquillos, ex
miserrimis facere beatissimos, et desperabundis laetissimos. Moses
igitur non frustra tam copiosus et accuratus est in hac tentatione
describenda. Vult enim nos exemplum hoc diligenter animis nostris
infigere.

Quid vero facit Iacob, dum fides eius ita laborat et obruitur, dum caro
praedominatur in sua lege dubitante, desperante, blasphemante? Primum
facit, quod in se est. Sicut usitate Papistae loquuntur, sed alio sensu.
Non enim recte intelligunt, nec recte accommodant hanc phrasin. Supra
enim diximus, quanquam habemus promissiones et praecepta, tamen non esse
tentandum Deum, hoc est, non negligenda esse media, sed utendum iis,
quibus possumus uti. Siquidem non dedit Deus rationem et rationis
consilia et auxilia, ut ea contemnas: quod faciunt aut hi, qui
praesumunt, aut qui desperant, quando dicunt: quicquid egero, non potero
impedire ea, quae necessario et fato quodam evenire debent, haec
desperantium vox est. Praesumptuosi autem haec iactare solent. Etiamsi
non comedero: tamen, si vivere debeo, vivam. Deus promisit vitam: igitur
nihil refert sive comedam sive non. Sed diligenter cavendum est, quando
habemus promissiones divinas, ne tentemus Deum praesumptione, neque
desperando peccemus. Cum habeas scalam, non est, quod per fenestram te
praecipites. Neque per albim medium incedas, cum habeas pontem. Sed
quilibet hoc faciat, quod ratio monstrat, et reliqua commendet Deo, is
dabit convenientes exitus.

Huius rei pulcherrimum hoc exemplum est. Iacob enim nihil eorum omittit,
quae potest facere. Dividit populum, qui cum ipso erat, mittit munera,
praecurrit ipse, et omnia peragit, quae sunt in potestate sua. Alius
desperans dixisset: Nihil agas, Si est praefinitum, ut trucideris, non
poteris cavere. Perinde ut alii ex praedestinatione argumentantur. Si
sum praedestinatus, non potero perire, quicquid egero. Haec Sathanicae
voces sunt, quae sunt fugiendae. Verum quidem est, eventurum, quicquid
est praefinitum: sed illud addendum est, tibi id esse ignotum. Sicut
nescis, utrum cras moriaris an vivas. Et Deus hoc voluit te nescire.
Stultum est igitur te id scrutari, quod Deus singulari consilio te
caelavit. Quia vero 

[Seite 78]

ignoras, quandiu futurus sis superstes, ideo debes uti necessariis ad
vitam. Si est praefinitum, ut post mensem moriaris: tamen non tentandus
est Deus, siquidem de eo incertus es: sed utaris necessariis ad hanc
vitam sustentandam.

Repraehendenda igitur est stultitia, sive impietas potius eorum, qui
omnia referunt ad praedestinationem. quae complectitur arcana Dei
consilia et gubernationem nobis ignotam. Si Deus esses, tum liceret
secundum eam procedere. Sed quia vult Deus te eam ignorare, ideo mane in
functione tua et intra limites verbi: et utere mediis et consiliis, quae
Deus ordinavit. Ego non possum praevidere fructum doctrinae meae, qui
sint convertendi, qui non. Si iam velim dicere: Qui convertendi sunt, hi
convertentur absque mea opera. Si non sunt convertendi aliqui, quid
attinet me frustra laborare? hoc et absurdum et impium esset. Tu enim
quis es, qui haec quaeris? Fac tuum officium, et eventum Deo permitte.
Non est tuum dicere. Si fieri haec debent, fient. Deus in verbo suo
mandavit per Paulum: Vade, et fac tuum officium, praedica verbum, insta
opportune, importune, argue, obsecra, increpa in omni pacientia et
doctrina. Huic mandato necessario est parendum posthabita curiositate
inani.

Haec diligenter tradenda sunt ad impiam illam et Turcicam sapientiam,
qua hodie multi delectantur, refutandam. Turci enim eo animo ineunt
praelia. Si debeo mori, moriar: sin minus, nullum telum mihi nocebit.
Ideo tam furenter irruunt in hostem, magno discrimine, etiam cum
declinare periculum possent. Sed vult Deus nos uti occasionibus et
rationibus monstratis ad evitanda pericula. Sicut Iacob summo studio,
quicquid potest invenire consilii, exequitur. Quanquam his, quae
excogitat et parat, non iuvatur, nec liberatur. Nisi enim Deus mutasset
cor Esau, nihil profecisset: tamen in tanta angustia omnia, quae potest,
tentat. Non abiicit curam et studium tuendae familiae, non remittit
manus et pedes. Sed hoc, quod est prae manibus, facit, ne tentet Deum.
Dividit populum in duas turmas, similiter et iumenta. Mahanath hoc loco
genere foeminino significat turmam.

Sed quale hoc consilium est? Si venerit Esau ad turmam unam, et
percusserit eam, ut residua evadat. Hoc est consilium simpliciter
humanum, et inventum rationis: non spiritus sancti: qui aliud tum egit,
videlicet ut mitigaretur cor Esau: tamen id etiam spiritus sanctus
gubernavit, ita ut non tentaret Iacob Deum. Cogitavit enim, si venerit
frater ad greges, omnes cum pastoribus et tota familia primo impetu et
furore occidet. Dividam igitur in duas turmas, ut, si unam percusserit,
satiatus illa vindicta alteri parcat, et desinat saevire. Fieri enim
potest, ut animus humanus tot caedibus ab una parte factis satietur.
Sicut saepe crudelissimi 

[Seite 79]

victores inhibuerunt saevitiam militum post victoriam. Hannibal post
Cannensem pugnam, cum videret caesos Romanos, iubet milites a caede
cessare. Haec sunt humana, quae colligit animo suo, quod hostis
quantumvis saevus strage dimidiae partis satiari possit. Ita cavet
tentationem Dei, et obiicit tamen dimidiam partem cladi et rapinae,
alteram sperat servatum iri.

Quod vero tam atrocia de furore fratris sibi imaginatur, id a carne et
Diabolo oritur. Deus sinit Iacob ita suspicari de Esau. Ipse vero
interea longe aliud cogitat. Hoc itaque primum et pulchrum consilium est
quo ad humanam sapientiam et iudicium rationis, quo conatur mitigare
iram et indignationem fratris.

Alterum est, quod convertitur ad orationem. Et eo quoque cavet, ne
tentet Deum. Ibi enim fides etsi infirma, tamen emicat, pene oppressa
angustiis et terroribus: dum metuit se cum toto comitatu et gregibus
trucidatum iri. Et hoc verum opus est, necessarium inprimis in
tribulatione. Non praesumit miraculosum aliquid et supra vires gerendum
esse suo gladio: nec tentat Deum desperando et abiiciendo omnia consilia
rationis. Sed incipit fide se erigere ad invocationem. Et tamen adhuc
luctatur.

Saepe autem diximus fidem cum est infirmissima esse fortissimam. [Jes.
60, 22] Adeo mirabilia sunt Dei opera. Isaias inquit: ‘Minimus erit in
mille, et [2. Kor. 12, 9 f.] parvulus in gentem fortissimam’. Item
Paulus 2. Cori⌊nthiorum 12: ‘Libenter gloriabor et infirmitatibus
meis: Cum enim infirmor, tunc potens sum’. Ita Iacob hic est
infirmissimus in terroribus et angustiis, supra modum consternatus et
deiectus. Et tamen fides eius nunquam fuit fortior. Quia fides, quae
luctatur contra incredulitatem, quasi extrema et ima suspiria ducit.

⌊norum 8.: ‘Spiritus pro nobis interpellat gemitu inenarrabili’.
Non est vox triumphantis, sed revera gemitus est: quo animus adflictus
hiscere tantum, et aegre suspiria trahere videtur. Isaias linum fumigans
appellat, et arundinem non integram, sed contritam, quassatam. Hoc vero
gemitu cum nihil sit infirmius et impotentius, est enim quasi extremum
suspirium: tamen est inenarrabilis.

Haec sunt contraria sive opposita in adiecto, et tamen vera, neque
quisquam est, qui verbis consequi aut exprimere potest, quantum valeat
hic gemitus. Quia virtus mea, inquit vox divina, in infirmitate tua
perficitur. Caro quidem reclamat se hoc non intelligere, imo contrarium
sentire et experiri. Tamen certum hoc est. Virtus infirma est perfecta,
et econtra perfectio est infirmitas. Quis unquam sic est locutus? Ja
huet dich fuer kan nicht1�, wenn dich der Teuffel dahin bringt, das du
nicht kanst, 

[Seite 80]

so hat er1� schon verlorn, tu tantum non addas consensum
desperationis. Quia est inenarrabilis gemitus. Sic loquitur scriptura.
Quando non accedit desperatio, sed est suspirium, tunc est perfectissima
virtus in infirmissima infirmitate.

[2. Mose 14, 15] Sic ad Mosen inquit Dominus Exod⌊i 14.: ‘Quid
clamas’? Atqui Moses non clamabat: Sed obmutuerat prae metu, nullus
sonus exaudiebatur ullius vocis, erat similis mortuo. Verum spiritus
sanctus, qui intelligit gemitum istum, dicit, quod sit ingens clamor.
Quomodo igitur clamat? Abba pater, ach du lieber Gott. Ibi desperatio
nondum est completa. Sed reliqua est aliqua fiduciola, aliquod
suspiriolum, gemitulus aliquis, qui est minimus in oculis tuis, sed
maximus in auribus Dei, et clamor exuperans omnes clamores, qui implet
coelum et terram, ut non possit ferre Deus, quin exaudiat et respondeat:
‘Quid clamas’? Orat igitur Iacob gemitu inenarrabili, sicut
sequitur.

[32, 9 –12] Et rursum dixit Iacob: Deus patris mei Abraham, et Deus
patris mei Isaac: Domine, qui dixisti ad me: Revertere in terram tuam et
in patriam tuam, et benefaciam tibi, Minor sum omnibus miserationibus
tuis et omni veritate, quam exhibuisti servo tuo: quoniam in baculo meo
transivi Iordanem istum. Et nunc factus sum in duas turmas. Eripe me
quaeso de manu fratris mei, de manu Esau. Quia timeo eum, ne veniat et
percutiat me, matrem cum filiis. Tu locutus es: Benefaciendo benefaciam
tibi, et ponam semen tuum, quasi arenam maris, quae prae multitudine
numerari non potest.

⌊iorum 4.: ‘In omnibus tribulationem patimur, sed non angustiamur.
Contristamur, sed non destituimur. Persecutionem patimur, sed non
derelinquimur. Deiicimur, sed non perimus’ etc. Incipit ergo paulum
respirare, cum multa tamen trepidatione.

Est autem insigne exemplum egregiae orationis, quae habet omnes
conditiones, quae ad bonam orationem requiruntur. O wers thun kuendt!
Copiosissime in novo Testamento doctrina et promissiones de invocatione
propositae sunt: sed quis potest praestare? Imo ne Iacob quidem potuit.
Ita vero perturbatus est, ut primum disponat omnia, antequam ad
orationem veniat. Cum ea praecedere deberet. Miserere mei, Deus etc. Sed
caro captivans nos in legem peccati efficit, ut invertamus ordinem. Est
igitur vicium, quod tardius ad orationem convertitur, quam debebat, sed
est infirmitas carnis, quae primum eum ad consilia rationis rapuit.

[Seite 81]

[1. Mose 32, 9] In hunc vero modum instituit orationem. ‘Deus patris
mei Abraham etc.’ In Hebraeo est Dii. Est ardens oratio pro illa
scintilla fidei laborantis. Est clamor Mose ad mare rubrum. Primum autem
appraehendit fides Iacob, Deum Abraham et Isaac, et postea etiam suum
Dominum appellat. Ita admonet Deum promissionum factarum ad Abraham et
ad Isaac, praecipue vero ad se ipsum, quae valde augent et inflammant
orationem, et excitant ac fovent fidem laborantem et linum fumigans. Du
hasts Abraham geredt, Tu dixisti Abrahae et Isaac et mihi: non mentieris
nobis. Et tamen adhuc luctatur. Tanta robora et tam robustas columnas
habere consolationum et promissionum, quibus nitaris, et tamen
trepidare, profecto mirabilis res est.

Ait autem: Tu dixisti ad me (‘Revertere in terram tuam’). Tu
perduxisti me in hanc tribulationem, tentationem et periculum vitae.
Haec vero ingens consolatio est, quando quis potest dicere: Domine Deus,
non mea temeritate incidi in hanc calamitatem, nec ullius vel sapientis,
vel stulti consilio. Sed tu dixisti, tu iussisti. Recte igitur feci
deserendo Laban: et iam tua res agitur, tua promissio et veritas
laborat, tua fides liberanda est, non mea.

Haec est illa infima fides et singultus ille, de quo dictum est: Hic
irritat coelum et terram, et est gratissima oratio: Tu dixisti. Ego sum
in tua obedientia. Redeundum est in patriam meam autoritate et iussu tuo
O Domine. Sed vide quantum impedimentorum obiiciatur. Redactus sum in
has angustias et difficultates, unde meis viribus et consiliis non
possum eluctari. Ergo opus est mihi tuo auxilio. Alii fortassis non
oraverunt: sed illud obiecerunt. Sed mansissemus apud Laban, potuissemus
in tuto esse. Sed Iacob non curat ista. Est valde fortis oratio. Sed
quid dixit amplius. ET BENEFACIAM TIBI, das ist ja dein wort. Hoc est
verbum tuum, quod non velis perdere, nocere, sed benefacere in mea
patria, in quam iussisti me redire. Atque inde apparet eum non a Diabolo
tantum tentatum et vexatum fuisse propter nuncium de fratre adventante:
Sed etiam ab uxoribus, filiis et tota familia, ach lieber vater, wo nu
hinauß? Mi pater, mi marite, mi domine, clamarunt, quid fecisti, cur in
tantum discrimen nos adduxisti? Illae querelae expresserunt ei tam
violenta verba: Domine Deus, audi, quaeso, quomodo trepidant hi, et meum
quoque animum excruciant: quanquam scio te promisisse mihi auxilium et
salutem.

Ita emicat et emittit vocem fides, licet sit infirma. Sic enim haud
dubie eos compellavit. Quid trepidatis adeo, num desperabitis? profecto
non abiicienda est spes liberationis. Ego non despondebo animum, etiamsi
vos desperaveritis. Ad hunc modum et se ipsum erexit, et lachrymas ac
fremitus suorum repressit. Non iussit me Deus reverti, ut noceret, Es
muß noch gut werden. Deus aderit nobis, tantum utamur remediis, quae
adsunt, et clamemus.

[Seite 82]

Eiusmodi vero preces Deo sunt gratissimae, quae funduntur in extrema
desperatione et maximis periculis. Isti sunt gemitus inenarrabiles et
violentissimi, quibus exuscitant se pii contra desperationem. Nun muß
[Ps. 118, 17] es dennoch nicht so sein. Non tamen peribimus: ‘Non
moriar, sed vivam’ etc. Habeo promissionem. Dominus dixit se velle
mihi benefacere, nolite lachrymari, lugere, trepidare: Deus jussit nos
exire de Mesopotamia, et reverti in patriam meam.

�, Es ist verlorn. Sathan suggerit adflicto: Quid clamas? Actum est de
te, res deplorata est, sed spiritus contra. Ey es ist nit verloren, hart
dagegen. Nequaquam actum est: Scio aliud Deum de me statuisse et
promisisse. Illa est ingens vehementia et potentia spiritus in
infirmitate. Et est Deo gratissimum sacrificium, secundum Psal⌊mum 51.
Quia est sacrificium mortificationis. [Ps. 51, 19] ‘Sacrificium Deo
spiritus contribulatus cor contritum, et humiliatum, Deus, non
despicies’: Ja freylich non despicies: Quia est acceptissimum
sacrificium in odorem suavitatis, qui replet coelum et terram.

[Hohel. 3, 6] Ut in Canticis dicitur. ‘Quae est ista, quae ascendit
sicut virgula fumi’. Tenuis sane virgula est, Aber es reucht hinauff
in Himel, und macht unserm Herr Gott die nasen so vol, das er sagt,
hoere auff, ich kan nimmer hoeren. Est tenuis et exilis gemitus, sed et
odore et clamore ad coelum in conspectum Dei pertingit, quo excitatur
Deus ad ferendum auxilium.

Discamus igitur esse forti et infracto animo, quantumcunque malorum et
periculorum nobis obiicitur: quantumvis desperatio animis observatur: et
servemus illud, quod ab Ethnico Poëta dictum est: Tu ne cede malis, sed
contra audentior ito.2� Nam qui non cedit, nec remittit manus, ille
salvus est, et egregius sacerdos, qui praestantissimum et optimum
sacrificium sacrificavit. Iacob nunquam fuit sanctior sacerdos, quam hoc
loco: tametsi multis tentationibus ante mortificatus est. Ideo Moses tam
copiosus et prolixus est in hac descriptione. Et postea pugnam cum
angelo commemorabit, et fient maiora, quam petere aut expectare ausus
fuerat Iacob. Ad hunc modum vult Deus nos exerceri et exuscitari fidem
nostram, ut de die in diem crescamus, et firmiores fiamus.

Hactenus igitur promissiones, quae requiruntur ad orationem, ut in novo
Testamento docetur, et mandatum. Neque enim ita orandum est, 

[Seite 83]

ut Monachi inane murmur et βαττολογίαν precum suarum
sonabant: nulla ratione habita promissionum aut mandati, nec de
necessitate urgente cogitantes. Illud non est orare. Sicut ante haec
tempora ipse orabam, cum Monachus essem, invocabam quidem in tentatione:
sed promissiones et mandatum nesciebam. Verba tantum murmurabamus. At
vera oratio proficisci debet ex animo fideli, et proponente sibi et
necessitatem, et mandatum Dei, quo incenditur animus ad petendum in
fide. Ubi singula verba ponderantur, non ut Monachi aut Nonnae solent,
animo peregrinante, nec intelligente preces suas murmurare.

Neque verborum quidem numerum aut multitudinem curat vera oratio, sed
multiplicat et auget suspiria, quibus nulla verba respondent, nisi
admodum exiliter, ut in hac oratione apparet. Non enim hisce tantum
verbis precatus est, quae recitat Moses: sed tota nocte et tota die
suspiravit. Fuit prolixa oratio quo ad gemitum, tametsi verba sint
paucissima. Deinde requiritur etiam ad orandum gratitudo, et memoria
beneficiorum praeteritorum. Ea exempla si colligantur, mirabiliter
exuscitant fidem, et est Deo gratissimum.

⌊i 21: ‘Si cum corpore suo fuerit ingressus servus, cum corpore suo
exeat’, id est, solus. Significat tantum solitudinem, non inopiam
pecuniae.

Agnosco igitur, inquit, non esse hoc opus meum, cum solus transierim in
baculo meo Iordanem, quod tantam substantiam acquisivi, sed
misericordiam et veritatem tuam. Quatuordecim annis apud Laban gratis
servivi, pauper et inops, vix panem habebam, quo vescebar. Et tu Deus
sex annis ita me locupletasti, ut creverim hoc brevi tempore in duas
turmas. Haec est manifesta et palpabilis benedictio, o Deus. Magnum enim
est pastorem ita crescere ex lacte, lana, caseis, butiro sine avaritia.
Et habebat Iacob quatuor uxores, undecim liberos, magnum numerum
servorum.

Hoc ergo sacrificium gratitudinis amplificavit pulcherrimis verbis, quod
alioqui paucis hic describitur. Sicut superius etiam breviter absolvit.
Quia continuata fuit oratio dies et noctes: tantum semel recitatur hoc
loco, sed Iacob non semel oravit aut meditatus est haec verba, sed sine
intermissione oravit.

[Seite 84]

� [Matth. 9, 13] Misericordia ipsum beneficium vel beneficentiam
significat, ut in Mattheo [Hos. 6, 6] loquitur Christus ex Hosea:
‘Misericordiam volo, non sacrificium’. Hasid, significat utrunque,
qui diligit proximum et benefacit ei, et cui bene fit, qui a Deo donatur
multis misericordiis et beneficiis. Ita ergo dicit Iacob: Misericordiae
tuae et beneficiorum tuorum erga me non est numerus. Iam vero hoc
accedit, quod pauperem me sex annis locupletasti, ut creverim in duas
turmas.

⌊orum 15. loquitur Paulus. ‘Dico enim Christum Iesum ministrum
fuisse circumcisionis propter veritatem Dei, ad confirmandas
promissiones patrum. Gentes autem super misericordia honorare Deum’.
Iudaeis fuit promissus Christus. Ideo servata eis est veritas. Gentibus
non fuit promissus, sed ex misericordia donatus. Nullus patrum nostrorum
habuit promissionem. Deus quidem promisit se velle esse Deum omnibus
hominibus, quae notitia indita est animis hominum, [Röm. 1, 19 ff.]
sicut testatur Paulus Romanor⌊um 1. Et testantur omnium gentium opera
et cultus, quod Deum esse nihil aliud sit, quam benefacere hominibus.
Ideo enim invocant alius Iovem, alius Martem etc. non alia opinione,
nisi quod velint iuvari. Ita naturaliter omnes homines intelligunt et
statuunt Deum esse numen aliquod beneficum, a quo petenda et speranda
sint omnia bona, Deus est promissor et est verax, hoc est, promittit
omnibus hominibus in lege naturae, quae dicit: Invoca, aut cole Deum.

Etsi igitur errant in Persona Dei propter idolatriam: tamen studia ibi
sunt, quae debentur vero Deo, id est, invocatio et expectatio bonorum et
auxilii. Huic autem populo sunt exhibitae promissiones de Deo, expressa
est veritas et definitio sive cognitio Dei sine idolatria et errore. Id
vero ingens et inaestimabile beneficium Dei est. Ideo praedicat Iacob
misericordiam et veritatem Dei. Tu promisisti et praestitisti etiam hanc
veritatem, praesertim istis sex annis. Promisisti item, quod velis
benefacere redeunti in patriam: propter has misericordias et veritates,
quas exhibuisti et exhibiturus es, te rogo, ut me liberes.

Porro gratitudo illa includit tertiam virtutem orationis, quae etiam ad
mortificationem pertinet, quod sine meritis suis exaudiatur. Non enim
sic orandum est: Respice me, Deus, quia sum sanctus Monachus, sum virgo
casta, sum Episcopus excellens. Sicut Pharisaeus in Euangelio: [Luk. 18,
12] ‘Ieiuno bis in Sabbatho, do elemosinam’. Illud monstrum procul
removendum et expurgandum est ab oratione, alioqui corrumpitur oratio,
et utrunque sacrificium, mortificationis et gratitudinis, foedatur isto
stercore.

[Seite 85]

Nequaquam igitur sic dicendum est: Sed sequamur exemplum Iacob, qui
inquit: Minor sum omnibus miserationibus suis. Non sum dignus, ne una
quidem misericordia aut veritate, quam unquam praestitisti, aut etiamnum
praestas et deinceps praestabis sine meo merito. Impossibile enim est,
ut ego aliquid merear. Non igitur nitor mea dignitate, sed tuis
promissionibus et miserationibus. Hoc est verax cor et vera oratio: Quia
revera hoc iudicium Dei de nobis est, quod alicubi expressit Paulus. [1.
Kor. 4, 7] ‘Quid habes, quod non accepisti? Si accepisti, quid
gloriaris’? Ideo sic orandum est: Domine Deus, quae hactenus
praestitisti, sunt tua promissio et misericordia: nihil in me est
dignitatis. Sicut igitur hactenus fecisti, et mihi licet indigno dedisti
omnia. Sic deinceps me indignum exaudi et iuva. Alioqui arguet te Deus:
quid superbis cinis et pulvis? Terra es, et in terram reverteris. Nonne
ex stercore creavi te? Quis conservavit vitam tuam? Omnia, quae habes,
simpliciter mea sunt.

Hae igitur tres conditiones sunt bonae orationis, quae faciunt eam
gratissimam, et odorem suavissimum coram Deo, quae non potest non
exaudiri. Primum ut appraehendas promissionem. Deinde mortificeris in
angustia tua. Tertio agas gratias, et agnoscas te non esse dignum una
miseratione, sed per solam misericordiam petere et sperare auxilium.
Laudandae quidem sunt, et a Deo mandatae hae virtutes, castitas,
sobrietas, liberalitas in iuvandis pauperibus. Sed non est confidendum
iis. Fiducia nostra non debet niti lege et eius operibus: quanquam
debent adesse: sed misericordia et veritate Dei. Tunc oratio et gemitus
est aureum sacrificium.

� Quasi nesciat Deus, quibus indigeamus: [Matth. 6, 8] profecto non
ignorat. Ita enim inquit Christus: ‘Scit pater vester, quibus opus
habeatis, antequam petatis’. Cur ergo vult, ut suspirem, ut clamem,
gemam, pulsem, et agnoscam me indignum eius auxilio? Ideo hoc vult, ut
tu quoque memineris, quid tibi desit. Alioqui securi stertimus, et
somniamus nos esse foelicissimos, cum simus miserrimi. Id vero nescimus
neque discimus alias, nisi tempore tentationis. Iacob habebat Dei
beneficio vitam, habebat duas turmas. Sed hoc momento amittit utrunque,
et redigitur in nihilum, id ignorabat prius, cum gloriaretur et
triumpharet, nunc autem eruditur, quid et quantum valeat, ut discamus
fiduciam nostram ponere non in nobis, sed in Deo, ut sic laetemur in
donis, ne in iis gloriemur. Id enim per quam difficile est propter
corruptionem naturae, quae est viciata contagio peccati originis, adeo
ut cum adfligimur, facile in desperationem prolabamur. Si sunt prospera
omnia et laeta, sumus securi et superbimus. Ideo sancti nunc
deiiciuntur, nunc rursus eriguntur, 

[Seite 86]

� Id non fit nisi per tentationem. Non est igitur praesumendum de
nobis: Sed in sola misericordia et veritate Dei confidendum est. Illa
enim sunt immota et aeterna, quae non pereunt, nec fallunt spem et
fiduciam nostram.

Sed quid deest Iacob? Omnia desunt. Frater trucidabit me, uxores et
turmas. Id timet. Sed ubi est promissio Dei fide appraehensa? an nescis
Deum posse mutare eius animum? Deus promisit et exhibuit misericordiam
et veritatem Iacob, tamen caro trepidat et gemit, ac fugit
mortificationem. Id fit vicio originalis mali. Intuetur tantum in
periculum. Sunt mihi quidem duae turmae: sed video brevi posse fieri, ut
amittam omnia, et ipse etiam vix evadam periculum mortis. Ait enim: Ne
forte veniat et percutiat me, matrem cum filiis. Rursus concutitur et
infirmatur [vgl. Röm. 2, 15] fides, et tamen non desperat: Sic enim
solet fieri in tentationibus. Fides luctatur cum carne, et concurrunt
cogitationes desperantes et sperantes. Sunt contrarii venti, fidei et
diffidentiae, spei et timoris. ‘Matrem cum filiis’ etc. Inde
angustia et anxietas eius apparet. Subito omnia amisit ad nuncium de
fratre adventante. Corruunt et concidunt repente omnes res et spes.
Tamen manet in promissione. Tu dixisti: ‘Benefaciendo benefaciam tibi,
et ponam’ etc. Hoc opponit dubitationi et submersioni illi. ‘Ne
forte veniat’ etc. ea enim fuerunt verba carnis militantis, et admodum
infirmae fidei. Sed appraehendit verbum: Veritas tua, inquit, sustentet,
erigat et consoletur me, qua promisisti, quod velis mihi benefacere, me
benedicere et semen meum. Hoc non fiet, non benedices mihi et semini
meo, si Esau me deleverit.

Atqui potuisset Deum etiam deleto Iacob excitare semen, et benedictionem
propagare. Sicut in Isaac etiam haerebat promissio seminis et
posteritatis: tamen iubebatur offerri, et retinenda erat haec fides
Abrahae, quod ex cineribus etiam Isaac posset Deus producere semen,
sicut supra dictum est. Illa equidem fuit gravissima tentatio. Iacob
autem in hac perturbatione pene oblitus esset eius, quod dixerat Deus,
se fore in Deum, et sicut supra inchoavit orationem: ‘Domine, qui
dixisti ad me’ etc. Non solum autem sic precatus est. Sed etiam
conciones et exhortationes ad familiam in hanc sententiam habuit. Saepe
dixit ad Rahelem. Sis bono animo: Spera in Deo et verbo eius. Sed
trucidabit nos? Non faciet, rogavi Dominum, ut protegat et liberet nos.
Cogita Deum mihi locutum esse, et promisisse auxilium. Talibus
exhortationibus, concionibus et precibus se et familiam erexit.

Atque hi vere insignes, loci et exempla maxime memorabilia sunt in
historiis Patrum, quae docent nos, verbum Dei ante omnia
appraehendendum, et firmiter retinendum esse, ne id amittamus aut
abiiciamus, etiam 

[Seite 87]

� Sin abieceris verbum, aut ex oculis et animo tibi id removeri passus
fueris, Diabolus triumphabit, et adiget te ad desperationem. Cum ista
igitur tentatione [2. Sam. 17, 24. 27] et oratione pernoctavit Iacob in
Mahanaim, quae est civitas ultra torrentem Iabok, ad quam fugit David,
cum regno eiiceretur ab Absalon. Est celebris locus in sacris literis.
Non longe abest a Iordane. Iabok enim fluit in Iordanem. Gilead, Mizpa,
Mahanaim sunt vicinae urbes.

[32, 13 –15] Pernoctavit itaque ibi nocte illa, et accepit de iis,
quae sibi in manum veniebant, munus pro Esau fratre suo. Nempe capras
ducentas, hircos viginti, oves ducentas et arietes viginti. Camelas
lactantes cum pullis illarum triginta: vaccas quadraginta et tauros
decem: asinas viginti, et pullos decem.

Supra dixi, et saepe dicendum est: Deum non esse tentandum, sed utendum
esse consiliis, mediis et remediis et auxiliis, quae sunt ad manum, ne
Turcis similes fiamus. Pessima enim tentatio est, remissis manibus et
pedibus se obiicere periculis, non fugere aut declinare ea, cum possis,
et postea culpam reiicere in Dei voluntatem. Admonendi igitur sunt pii,
eventa et futura esse incognita. Solus Deus scit futura et impendentia.
Cum autem ea ignoramus, faciendum tamen est, quod possumus. Atque huc
pertinent sententiae, quod debeat homo facere, quod in se est: non quo
ad gratiam, sed in rebus externis et periculis consulendum est iudicium
rationis, ne tentemus Deum. Et Augustinus de hoc loco dicit: Admonendi
fuimus hoc exemplo, quod, quanquam credimus in Deum: tamen faciamus ea,
quae sunt facienda, ne ea praetermittentes, Deum tentare videamur. Sic
enim Iacob pluribus consiliis utitur. Primum cum appropinquat ad fines
ditionis Esau, mittit legatos, qui animum fratris explorent, eiusque
benevolentiam et reconciliationem ambiant. Sed hoc consilium fallit:
quia occurrit frater cum quadringentis armatis, longe potentior et
alienior, ut apparet, quam antea. Tamen recte fecit, quod misit legatos:
et nisi hoc medio usus esset, peccasset.

Alterum consilium est, quod dividit populum et greges in duas turmas,
quia desperat de pace et benevolentia fraterna, ut alteram tantum partem
liberet: Neque hoc quidem profuit. Quia Deus mitigat animum fratris. Sed
non potuisset meliorem rationem invenire, aliquos ex comitatu a
crudelitate fratris liberandi. Nimis enim potens erat Esau: et fuit haud
dubie confoederatus cum principibus in Seir, et aliis vicinis gentibus, 

[Seite 88]

habuit filios, nepotes, generos. Siquidem uterque eo tempore fuit
Centenarius, quo conveniunt, aut ad minimum 98. annorum. Esau sexaginta
annis habuit coniugem, tanto tempore valde multiplicata est familia,
crevit opibus et potentia affinium et necessariorum. Iacob anno aetatis
84. duxit uxores duas. Ideo secum ducit parvulos duodecim aut
quatuordecim annorum. Ioseph sex annos habebat. Quid misera haec turba
ad tantum exercitum, aut saltem ad liberos et nepotes Esau, qui pari
odio et indignatione ardebant adversus Iacob? Ideo sapienter fecit Iacob
dividendo suum comitatum: quanquam et illud fefellisset, si potuisset
Esau indulgere furori suo.

Ad hunc modum meminerimus nobis quoque tentanda et facienda esse in
periculis, quae monstrat ratio et industria humani ingenii, tametsi
interdum omnia etiam optime cogitata consilia irrita fiant: vel ob hanc
causam, ne sero postea accusemus nostram negligentiam aut stoliditatem.
Sicut saepe tales querelae audiuntur. Si hoc vel illud tentassem prius,
nunquam haec mala evenissent. Illi sero post factum consultant, atque
etiam conscientiam suam gravant, quod in tempore nihil adhibuerunt
remedii. Deliberandum ergo et agendum est summa cura, quicquid humanis
consiliis excogitari usquam potest, ut possis animo tranquillo esse, et
dicere te praevidisse, cogitasse et fecisse, quae fuerunt possibilia
omnia.

�: Munera, crede mihi, placant hominesque Deosque. Non potuit igitur
melior ratio inveniri quam munerum oblatio. Nam haec duo, deiectio sive
humiliatio personalis sive deprecatio, et munera maximam vim habent ad
reconciliandos animos offensos. Primum ergo capras cum hircis mittit, et
sic ordine singulorum generum certum numerum. Sicut in textu
enumerantur.

Moses autem dicit, ‘accepit de venientibus in manum eius’.
Hieronymus vertit, separavit, et est sententia, quod non elegerit optima
ex grege: 

[Seite 89]

sed transivit per totum gregem, in quo singulae pecudes bene pastae et
saginatae erant, et ex eo segregavit, ut quaelibet erant obvia.

Mincha, munus significat. Supra usurpatur de duobus fratribus Habel et
Cain. Est sacrificium et donum, quod offertur: Non solum significat
oblationem Deo oblatam, sed munus etiam, quod donatur hominibus. Izim et
Pharim congruunt cum germanicis appellationibus, Gaiß und Farr. Nos a
Iudaeis sumpsimus. Est igitur egregium munus, et aptissimo ordine
distinctum, secundum singulas species, quae ad oeconomiam pertinent.

[32, 16] Tradiditque in manum servorum suorum quemlibet gregem seorsim,
et ait ad servos: Transite ante me, et facite spacium inter gregem et
gregem.

⌊di 8. de secunda plaga ranarum: ‘Videns Pharao, quod facta esset
respiratio’. Existimo autem Mosen ideo hac voce uti voluisse. Quia
illa pecora libenter congregantur et conglobantur, capitibus invicem
coniunctis, ut vix possit esse respiratio, [Ps. 49, 15] sicut Psal⌊mo
49. dicitur. ‘Sicut oves in inferno ponuntur’. Vult igitur munus
ornari non tantum distinctione, sed etiam parci gregibus, ne confusione
illa nimis arcta laedantur aut pereant. Addit vero insuper ornamenta
verborum.

[32, 17 –20] Et praecepit priori dicens: Si obvium habueris fratrem
meum Esau et interrogaverit te: Cuias es? aut quo vadis? et cuius sunt
ista, quae te praecedunt? Dices, haec sunt Iacob, servi tui, estque
munus missum domino suo Esau. Ipse quoque venit post nos. Similiter
dedit mandata secundo et tertio, et cunctis, qui sequebantur gregrem,
dicens: Iisdem verbis loquimini ad Esau, cum inveneritis eum, et
addetis: quin etiam servus tuus Iacob sequitur nos. Dixit enim placabo
faciem eius per munus, quod me antecedit, et postea videbo eum, si
forsitan suscipiat faciem meam.

Brevia verba sunt, sed admodum Rhetorica. Mandat ipsis, ut munus verbis
ornent, et ipsum quoque honorifice compellent. Non dicatis, inquit: Hi
greges distincti in quinque ordines sunt fratris tui Iacob: Nequaquam, 

[Seite 90]

ne refricetur memoria benedictionis surreptae: sed servi tui, cuius tu
es dominus. Magna haec modestia et deiectio est, qua sane debuisset
flecti et mitigari animus offensus.

Et haec verba non uni tantum pastori mandat, sed omnibus, ut modeste et
humiliter loquantur: Iacob servum: Esau vero dominum appellent. Et talis
etiam erat utriusque apparatus. Esau enim veniebat cum ingenti comitatu,
tanquam dominus in equis et curribus. Iacob vero pedes venit tanquam
opilio, et offert munus non regium, sed pastorale. Hoc speravit se posse
flectere fratrem, ut cogitaret: Quid cum illo agas? qui est inermis et
miserrimus, qui ducit turbam imbellem, filiolos, coniuges, ancillas,
famulos. His omnino est parcendum, cum sint supplices. Magna sane
deiectio et humilitas tanti Patriarchae, qui ornatus est tantis
promissionibus et visionibus angelorum. Sed mortificatio eum humiliat,
et simul monet, ut praesenti periculo consulat, quibus potest
rationibus.

Diligenter hoc cavet, ne unico verbo magis irretetur Esau. Ideo iubet
eos fugere appellationem fratris, amici aut quasvis alias, quae videntur
superbiam quandam prae se ferre. Atqui Iacob nequaquam inferior erat
fratre Esau: quia erat benedictus a patre. Et expresse in benedictione
dicitur. Adorabunt te filii matris tuae. Hic sane diversum ab eo
apparet, quod est promissum. Imo adhuc magis humiliabitur. Sed antea
dixi esse hoc tempus mortificationis, et Iacob ideo se ita abiicere, ut
consulat suis rebus in praesenti periculo, ne temere se praecipitasse
videatur in exitium.

Addit amplius: ‘Ipse sequitur’. Non fugit, sed sequitur et confidit
tuae humanitati, et sperat se inventurum gratiam et pacem. Haec quoque
verba sunt admodum amica et blanda, quae animum quantumvis exulceratum
sanare et demulcere possint. Et diligenter monet, ut secundum haec verba
cum fratre loquantur. Cavete, ne dicatis fratrem sequi: aut me
locupletatum esse apud Laban, habere magnam familiam. Nolite superbire,
et me invisum reddere. Sed humiliate vos, et dicite: Servus tuus venit
post nos.

Placabo enim, inquit, eum muneribus, et postea videbo eum: fortassis
suscipiet faciem meam. Hoc est consilium Iacob, volo eum placare
muneribus. Ex istis facile colligam, an ad lenitatem sese dederit. Si
primo pastori nihil responderit, tamen secundo, tertio etc. respondebit.
Et post oblata munera veniam ipse, et me humiliabo. Forsan suscipiet
faciem meam, id est, recipiet me in gratiam, reconciliabitur mihi. Est
enim phrasis scripturae, quae significat acceptare. Facies peccatorum
sumere, id est, peccata eorum collaudare, non arguere. Videmus igitur,
quomodo debeat homo facere, quod est in se. Sic enim Iacob mittit munera
ad fratrem, et ea artificiosissime disponit, denique verbis ornat,
quantum potest. Hoc est facere, quod in se est, et non tentare Deum. Si
id non fecisset, et facta esset caedes, conscientiam eius hae
cogitationes 

[Seite 91]

perpetuo excruciassent. Cur non humiliasti te coram fratre, et
reverenter eum allocutus es? Si vidisset te supplicem, haud dubie
pepercisset tibi. Sed quia fuisti negligentior in inveniendis consiliis
et remediis, merito ista pateris.

[32, 21 –24a] Praecessit itaque munus faciem eius: Ipse vero mansit
nocte illa in turmis. Noctu vero consurgens tulit duas uxores suas et
duas ancillas suas, atque undecim natos suos, et traiecit vadum Iaboc.
Et accipiens eos, transmisit eos ultra torrentem: transmisit quoque
quicquid habuit, et mansit solus.

Praemissis Legatis cum muneribus, Iacob non e vestigio sequitur: Sed
commoratur illa nocte apud turmas, ut intersit spacium itineris unius
diei inter Iacob et dona praecedentia, et possit ipse ex intervallo
cognoscere fratris animum. Nondum vero acquiescit, sed mortificatur
amplius. Noctu enim surgit, et cum uxoribus et liberis traiicit vadum
Iaboc. Et videtur textus hoc indicare: Iacob clanculum dormientibus
hominibus media nocte voluisse transmittere torrentem, ac apparet eum
metuisse, ne, si frater mane veniret, impediret transitum. Laboravit
igitur in transvehendis uxoribus et liberis et omnibus, quae habebat,
idque duarum horarum spacio vix confecit.

Notanter autem dicit Moses: Transmisit eos, et perinde sonat, ac si
primum duxerit familiam ad torrentem, et solus ipse transierit, et
tentaverit, qua parte facilime vadari posset, postea demum uxores et
liberos traiecerit. Postquam vero traiecit, separavit se a tota familia
in locum solum, et oravit magna solicitudine. Quia plenus adhuc est
terroribus et infirmitate. Ideo deligit solitarium locum, propterea quod
solitudo maxime opportuna est precantibus, etiam interdiu. Quando enim
est seria et ardens invocatio, non libenter patimur verba illa, quae
coram Deo effundimus ineptius, exaudiri.

Nocte ergo surrexit, et in transmittendis uxoribus et rebus suis fuit
occupatus una aut altera hora, totidem etiam in lucta fuit. Convenit
autem tempus nocturnum in primis tentationibus. Sicut supra cap⌊ite
15. [1. Mose 15, 12] dictum est: ‘Post occasum solis, cum factae
essent tenebrae, apparuisse furnum fumantem’ etc. Tenebrae per se
contristant et deiiciunt animos omnium hominum et pecudum etiam. Econtra
lux oriens exhilarat omnia animantia. Recte igitur Germanico proverbio
dicitur: Die nacht ist niemands freund.1� Est tempus aptum
tribulationibus et orationi, ad quam cogit tribulatio. Crevit ergo ardor
invocandi, sed in maxima infirmitate.

Videmus autem quanta diligentia describat Moses, imo spiritus sanctus,
etiam levissimas actiones et passiones Patriarcharum. In quibus nihil 

[Seite 92]

eminet speciosorum aut prodigiosorum operum, qualia Monachi et
iusticiarii iactitant. Sed eo maxime insignes et aureae sunt hae
passiones, quia habent hanc promissionem, quod preciosa sit in conspectu
Domini non mors tantum aut sanguis, sed etiam capilli capitis preciosi
et numerati sint. Ideo non dedignatur spiritus sanctus immorari hisce
oeconomicis et pastoralibus operibus et passionibus. In illis enim fides
egregie exercetur, et fit sacrificium Deo gratissimum.

Ideo perpetuo oculis haec exempla Patriarcharum observari debent, ut
discamus nostras quoque actiones, quae fiunt in fide, adflictiones item,
quas sustinemus in fide, esse Deo accepta omnia, et instar iugis
sacrificii. Haec ingens consolatio est credentium. Videtur vita piorum
ociosa et sine aliquo fructu et dignitate esse. Verum insignis haec
gloria est, quod scimus numerari lachrimas et singulas guttas, quae
cadunt ex oculis, a Deo, et esse omnia scripta in oculis Dei et collecta
quasi in aureo vasculo.

Non sunt autem monastica ieiunia septem dierum aut plurium, non Vigiliae
et coelibatus, quorum nihil ex fide est. Ideoque Diabolus ea non
persequitur, sed fovet, ut possint esse sine periculo. Deo autem
vehementer displicent, quia suscipiuntur et geruntur omnia contra
verbum. Sed bis miseri sunt tales operarii, quia irretiti Sathanicis
laqueis vehementius multo adfliguntur, quam omnes pii. Quid enim
miserius est, quam obedire et subiectum esse Diabolo?

Est et illud mirandum, quod Patriarcha tam obedientem familiam habuit,
quae tanta pacientia tot pericula sustinuit. Et praesertim nuncii illi,
qui aequo animo patiuntur se obiici irato fratri, potuissent redire in
Mesopotamiam, et ibi in tuto esse. Sed sustinent communia pericula cum
Domino, qui id summo studio egit, ut retineret eos in fide et agnitione
Dei, qui dederat ipse promissionem, quam una cum Domino expectaverunt.
Est igitur insignis et utilissimus Pontifex Iacob, qui tot animas ex
Mesopotamia liberat, et salvat sincera doctrina et cultu Dei. Ac fuerunt
ipsius domestici veri Martyres, conflictantes tantis difficultatibus
propter dominum suum.

Paucissimos hodie invenias ex isto ordine hominum corruptissimo, qui
hanc pacientiam et constantiam imitentur. Sed ubi verbum docetur, ibi
est fides, ubi fides est, ibi sunt tales vicini, famuli, coniuges,
liberi etc. Ideo hodie etiam aliquos esse necesse est. Sicut enim pluvia
non cadit propter unum culmum: sed propter multos agros, ut
foecundentur, et fructum copiosum ferant. Sic verbum non datur ad unum
aut alterum tantum convertendum, sed propter multos omnium ordinum
homines. Neque etiam me aut Pomerano sublato, omnes pios et bonos rebus
humanis exemptos cogitabitis, unser Herr Gott hat mehr fromme leut. Sed
tamen pii sunt miracula in mundo et dona Dei: quia maxima pars est
impia.

[Seite 93]

[32, 24b] Et luctabatur vir cum eo usque dum ascenderet aurora.

Hic locus ab omnibus habetur inter obscurissimos totius veteris
Testamenti. Neque id mirum est: quia agit de sublimi illa tentatione,
qua dimicandum est Patriarchae Iacob non cum carne et sanguine, aut cum
Diabolo: sed adversus Deum ipsum. Ea vero horribilis pugna est: Quando
Deus ipse pugnat, et adversatur hostiliter pugnando tanquam vitam
erepturus. In hac lucta qui volet consistere et vincere, eum sane
oportebit esse sanctum virum et vere Christianum. Itaque propter
magnitudinem rei historia haec obscura est, et propter obscuritatem
praeterierunt eam omnes alii interpraetes. Quare nobis quoque liceret
praeterire. Sed tamen dicemus quantum possumus.

Lyra utcunque pinxit hoc certamen. Sed non potuit recte illustrare
omnia. Augustinus fingit allegoriam. Verum in sacris literis non sunt
quaerendae nudae allegoriae. Nisi enim habeant historiam et certam rem
pro fundamento, nihil aliud sunt, quam fabulae Aesopicae. Deinde etiamsi
historiam habemus: tamen non est omnium formare inde allegorias.
Origenes parum foelix est. Hieronymus infoelicior, quia non habuerunt
perfectam cognitionem historiarum, sine qua nemo foeliciter allegorias
tractaverit. Ideo ante omnia eruendus est historicus sensus, is docet,
consolatur, confirmat. Postea allegoria ornat et illustrat tanquam
testis. Historia vero est quasi author, sive caput et fundamentum rei.

⌊ite 19. Cum duo angeli pergunt Sodomam, illos angelos fuisse
concedimus.

[1. Mose 28, 12 f.] Sicut cap⌊ite 28. quando vidit Iacob angelos
ascendentes et descendentes, et innititur Dominus scalae. Ibi Dominum
non pro angelo accipimus, sicut illi qui ascendunt et descendunt
nominatim angeli dicuntur: sed pro filio Dei, qui erat incarnandus,
Dominus noster Iesus Christus, qui est verus Deus et verus homo. Et per
communicationem Idiomatum dicimus: Homo est sursum et super omnes
creaturas. Deus est infimus. Quod est 

[Seite 94]

mysterium illud, in quod desiderant angeli prospicere. Quia propter
unitatem personae vident Deum infra, hominem autem supra. Ideoque
dicimus: Homo sedet ad dexteram Dei patris. Item, Deus descendit ad
inferos, ascendit ad coelos. Haec est communicatio idiomatum, de quibus
supra copiosius.

cie ad faciem’. Locum autem Hoseae sic interpraetamur, quod verba illa
sunt μιμητικά, quae recitat Propheta: non ut suam doctrinam et
sententiam de hoc exemplo exponat, sed ut arguat et corripiat falsos
Prophetas, qui talia iactabant, ac contra Ierosolomitanum templum et
divinam ordinationem cultus suam idolatriam pertinaciter defendere
conabantur, praetextu et exemplo huius Patriarchae Iacob. Non enim opus
est, dicebant, ut offeramus Ierosolimis, sicut sacerdotes ad explendam
avaritiam suam exigunt, et nostra sacrificia tanquam impia damnant,
propterea quod abducimus populum ab ipsorum cultu, et multum de
reditibus eis decedit. Ita traducebant veros Doctores et pios sacerdotes
retinentes verum cultum Dei, ac pro se rapiebant testimonium huius
historiae, siquidem Deus in isto loco Bethel vel Phanuel locutus esset
cum Iacob, exhibuisset ei scalam et angelos: Iacob decertasset cum Deo:
et angelus flevisset et precatus esset eum. Nam hoc postremum ipsi
adfinxerunt.

Tales fuerunt conciones Pseudoprophetarum, in quibus refutandis
prophetae, et in primis Hoseas valde laborarunt. Nam omnes eius
conciones pertinent ad repraehendendam idolatriam regni Israelitici,
propterea quod sibi peculiares cultus et loca peculiaria deligebant, ubi
olim Deus locutus fuerat ad Patres, ubi angeli apparuerant, aut ob alias
causas loca erant insignia. Gravissime autem Deus per Mosen prohibuerat
audaciam [5. Mose 12, 4 ff.] fingendi novos cultus, ut, cum dicit:
‘Non offeres in omni loco, sed ad locum, quem elegerit Dominus Deus
vester de cunctis tribubus vestris, ut ponat nomen suum ibi, et habitet
in eo, venietis et offeretis in loco illo holocausta et victimas
vestras’. Atque erat tum locus cultui destinatus Templum
Ierosolomitanum. Ibi erat arca foederis, et promiserat Deus se locuturum
ex propiciatorio, ut abduceret populum a diversitate idolorum ad
unitatem cultus Dei, ad quem omnes congregare volebat, si non corporibus
et operibus externis, tamen corde et invocatione, si qui ab eo loco
aberant longius.

Sed contra hanc sententiam pugnabant Pseudoprophetae, et dicebant: Deus
est ubique, ergo in omni loco coli et adorari potest, cum in Bethel, 

[Seite 95]

tum in quolibet alio monte. Non igitur respiciebant ad mandatum Dei.
Quando enim Deus definit certum modum, et locum certum designat cultus
sui: non est dicendum, ubicunque coluero Deum, placebit illi, si modo
pie et devote id fecero, aut ubicunque locorum mihi libuerit, ibi
offeram. Sicut [Jes. 57, 5] Isaias illam insaniam graviter repraehendit:
‘Sub omni ligno frondoso, inquit, prosternebaris meretrix’. Et in
hunc modum hodie Turci et Iudaei loqui solent, quod extra unitatem fidei
et Ecclesiae Christi possint Deo servire. Mahometus adfirmat
unumquemlibet in sua religione salvari, si oret, si det elemosinas, et
alia bona opera faciat: non necesse esse, ut sit Christianus, aut sit in
unitate Christi et Ecclesiae. Sic in Papatu omnes anguli occupati
fuerunt Sacellis, Cenobiis, et idolomania omnis generis.

Clamat igitur Hoseas: Illud exemplum Iacob nequaquam confirmat vestram
idolatriam. Est quidem luctatus cum angelo. Sed hoc vos meminisse
oportebat, quod Dominus Deus exercituum eduxit Israel ex Aegypto, [vgl.
2. Mose 20, 24] per Prophetam. Sed ubi inveniundus est ille Deus? Ubi
fecit memoriam nominis sui. Ubi est memoria haec? Ibi, ubi est arca
Testamenti.

Verum id quidem est, Deum non esse alligatum, neque ad Ierosolimam,
neque ad alium quemcunque locum, et posse etiam alibi salvare. Hoc nemo
negaverit, versuchs aber, und sihe, was du kriegen wirst. Sed si tuo
arbitrio finxeris cultus, non sine periculo et indignatione divina id
facies. Posset Deus omni potentia sua salvare genus humanum sine
Christo, sine baptismo, sine verbo Euangelii, potuisset per spiritum
sanctum intus illuminare corda, et remittere peccata sine ministerio
verbi et ministrorum. Sed non voluit. Et prohibuit Deus severissime
omnes vagas devotiones et cultus.

Quando igitur dicunt Hypocritae: quicquid fit bona intentione, placere
Deo, damnandae sunt devotiones illae electitiae, et monendi sunt
homines, ut eo dirigant oculos, ubi se revelavit Deus. Non est dicendum:
Paulus peaedicavit Romae. Igitur est ibi Christus. Iacob sepultus est in
Compostella Hispaniae. Ergo est ibi colendus Deus invocatione divi
Iacobi. Nequaquam. Atqui facta sunt ibi multa miracula? Respondeo. Deus
abominatur et damnat omnes vagas cogitationes extra unicam revelationem
factam in verbo et Sacramentis, in quam voluit nos colligere et
includere. [Matth. 28, 19 f.] Ideo enim misit Christus discipulos suos
cum hoc mandato: ‘Ite in universum orbem, et docete omnes gentes:
baptisantes eos in nomine patris, et filii, et spiritus sancti, docentes
eos servare omnia, quaecunque mandavi [Mark. 16, 16] vobis’. ‘Qui
crediderit et baptisatus fuerit, hic salvus erit’. Vult nos colligi in
verbo et baptismo, tanquam certo et infallibili signo, quod velit nos
salvare et adiuvare. Sicut in populo Israelitico ad propiciatorium se
exauditurum promittebat.

Ad hunc modum si vis absolvi a peccatis, vade ad Pastorem, vel ad
fratrem et proximum tuum: si Pastorem audire non licet: Is habet
mandatum, 

[Seite 96]

ut te absolvat et consoletur. Non fingas tibi peculiarem absolutionem.
Sic vis uti coena Domini, accede ad caetum Ecclesiae et publicam
congregationem, et Illic utere, nec comminiscaris peculiarem
administrationem aut usum Sacramentorum. Non enim vult nos Deus vagari
propriis et electitiis operibus aut speculationibus. Ideoque collegit et
conclusit nos intra limites verbi, ne quolibet vento doctrinae
agitaremur.

Id enim accidit nobis sub Papatu, cum contempsimus baptismum, coenam
Domini, remissionem peccatorum, et peregrinati sumus interim ad S.
Iacobum, Romam, Ierosolimam: quasi Deus non adesset omnibus Ecclesiis et
coetibus, qui habent verbum et Sacramenta eius Denique infinita fuit
varietas sectarum et ordinum, quorum quilibet peculiarem et segregatum
ritum habuit a ritu et ordinatione Dei. Nec possunt illae innumerae
formae fornicationum, ut loquitur scriptura sancta, prohiberi, nisi
abiectis nostris operibus. Ideo vult Deus, ea omnia removeri, et
proponit verbum suum, quod dicit: Hic adorabis, coles, offeres, En habes
in verbo, in coena Domini, in baptismo remissionem peccatorum, in
acquiescendum tibi erit, si vis esse salvus.

Ad eundem modum Prophetae summo studio inculcarunt Iudaeis locum a Deo
electum contra erroneos illos et vagantes modus ad diversa idola et
sacrificia: Sed pessime a suis auditoribus tractati, proscripti et
trucidati sunt. Sicut hodie Pontifex damnat, excommunicat, occidit eos,
qui vagas libidines et fornicationes idolatriarum taxant. Nihilominus
autem vere pii hanc lucem verbi gratis animis amplectuntur, et conferunt
se veluti pullos sub alas gallinae nostrae Iesu Christi filii Dei, et
sub iis inveniunt requiem et defensionem adversus omnem impetum et
insidias Sathanae. Haec de loco Hoseae, cuius sententia non indicative
aut affirmative, sed μιμητικῶς accipienda est.

Reiicienda etiam est Iudaeorum glosa, qui fingunt virum luctantem cum
Iacob fuisse angelum bonum, qui fuerit custos Esau, eum pro suo officio,
quod ipsi debebat opposuisse se Iacob, et cum eo pugnasse. Angelum autem
victum flevisse, et rogasse, ut se dimitteret. Sed plurimum absurditatis
habet hoc delirium. Somniant nescivisse angelum benedictionem pertinere
ad Iacob. Item Deum ita roborasse Iacob, ut vinceret angelum, et econtra
angelum debilitatum esse, ac propterea flevisse. Haec stulta et frivola
imaginatio est, fingere angelum fuisse ignarum promissae benedictionis,
aut ita malum, ut voluerit resistere ordinationi divinae. Lyra aliquando
propius accedit, facit angelum hunc virum, sed in persona Dei, et quod
voluerit fugere, sed sit detentus a Iacob, usque dum benediceret.

Nostra vero sententia haec est, quod luctator sit Dominus gloriae, Deus
ipse, sive filius Dei incarnandus, qui apparuit et locutus est patribus.
Deus enim immensa bonitate familiarissime agit cum electo suo Patriarcha
Iacob, eumque exercet, quasi colludens suavissime. Sed ludus hic
immensus 

[Seite 97]

dolor et summa angustia animi est. Et revera tamen est Iudus: sicut
exitus ostendit, quando veniet ad Phanuel. Tunc enim erit manifestum
fuisse mera signa familiarissimi amoris. Ac propterea ludit cum eo, ut
exerceat et corroboret fidem eius. Perinde ut pius aliquis parens rapit
filio pomum, quo delectabatur puer, non ut aufugiat et aversetur patrem,
sed ut magis incitetur ad patrem amplectendum, obsecrandum: mi pater,
redde, quod abstulisti. Ibi delectatur pater tentatione illa, et filius,
quando recipit pomum, ardentius amat, cum videt patri voluptati esse
amorem et lusum puerilem.

Hi lusus in oeconomia sunt usitatissimi, sed in rebus et certaminibus
sanctorum admodum graves et difficiles. Iacob enim ignorat, quis sit
iste, qui cum eo luctatur, nescit esse Deum: quia postea interrogat,
quod sit ipsi nomen. Postquam vero accipit benedictionem, inquit:
‘Vide Dominum facie ad faciem’. Ibi nova laetitia et vita ex
tristissima tentatione et ipsa morte existit.

Haec igitur videtur esse doctrina huius historiae, si modo possem pro
dignitate eam explicare, quod Deus cum sanctis suis ad exemplum Iacob
aliquando solet colludere, quod ad ipsum attinet, lusu prorsus puerili.
Nobis autem longe aliter apparet, quos ad hunc modum tentat. Sed est
optimum et maxime salutare exercitium ac perfectissima eruditio, quae
finem foelicissimum sortitur, nempe, ut cognoscatur, quae sit voluntas
Dei bona, beneplacens et perfecta. Carni non potest non videri mala,
molesta, [Ps. 33, 18] tristis. Sed tum Deus ridet suavissime, cum nos
ploramus, et est ei beneplacitum super timentes eum, et sperantes super
misericordia eius.

Auget autem dolorem et trepidationem carnis tentatio desperationis, quae
solet concurrere, quando animus adflictus. queritur se desertum et
abiectum a Deo. Haec est ultima et gravissima tentatio diffidentiae et
desperationis, qua solent exerceri summi ex sanctis. Et qui ibi potest
consistere et perdurare, pervenit ad perfectam cognitionem voluntatis
divinae, ut possit dicere cum Iacob: ‘vidi Dominum’ etc. Jch meinet
nicht, das unser Herr Gott so gut mit mir meinet, aber ehe wir dahin
kommen, so wirts uns sawr. Aperta igitur et clara est doctrina huius
historiae de tentationibus summorum sanctorum, qui magna dulcedine
gustant, quam suavis sit Dominus. Etsi autem non omnes capiunt nec
intelligunt haec certamina, tamen non sunt propterea reiiciendi.

De apparitionibus autem in genere supra aliquoties dictum est: ac
sciendum est, non esse credendum omnibus, nisi sint analogae fidei. Ego
verbum Dei retinebo, et eo ero contentus. Ibi moriar: Ibi vivam. Abunde
satis est praesidii in promissione Dei non solum contra Diabolum, carnem
et mundum: sed etiam contra illam sublimem tentationem. Si enim mitteret
Deus angelum, qui diceret: Non credas promissionibus his, reiicerem eum:
discede a me, Sathana etc. Aut si Deus ipse appareret in sua 

[Seite 98]

maiestate, et diceret: Non es dignus mea gratia, mutabo consilium et non
servabo tibi promissum. Ibi non esset mihi cedendum, sed adversus Deum
[Hiob 13, 15] ipsum pugnandum acerrime. Sicut inquit Hiob: ‘Etiamsi
occiderit me, tamen in eo sperabo’. Si abiecerit me in profundum
inferni, et posuerit me in medio Diabolorum: tamen credo me salvatum
iri: quia sum baptisatus, sum absolutus, accepi pignus salutis meae,
corpus et sanguinem Domini in coena. Nihil igitur aliud videre, nec
audire volo. Sed vivam et moriar in hac fide, sive Deus, sive angelus,
seu Diabolus contrarium dicat.

Hanc existimo esse veram tractationem huius loci. Sic enim in fine Iacob
ipse exponet, cum dicet: Et salva facta est anima mea. Est igitur haec
imago certaminum et luctarum in sanctis plenissima consolationis. Sicut
alibi recitatur exemplum de Mechtilde1� moniali, ea vexabatur a
Diabolo, quod plane nihil sciret aut sentiret de fide. Haec erat
tentatio diffidentiae: qui est acerrimus dolor et cruciatus
conscientiae: Consumuntur enim animi trepidatione et dubitatione, et
sola experientia ostendit, qualis sit dolor, verbis declarari non
potest. Tamen nondum par erat tentatio illa huic luctae Iacob. Nondum
enim pugnabat adversus eam Deus, sicut hic, sed Diabolus, qui potest
impellere homines ad diffidentiam, desperationem et blasphemias in
spiritum sanctum. Sicut ipse aliquos vidi, et praesertim mulierculas,
quae simpliciter querebantur, se esse damnatas et abiectas, quia
vexabantur a Sathana spiritu blasphemiae.

Monialis ergo nihil aliud tentationis illi opponebat, quam hanc vocem:
CHRISTIANA SUM, hoc est sum baptista in sanguine filii Dei, sum cibata
corpore et sanguine Christi. Haec firmiter retineo, hac consolatione
acquiesco, etiam si Deus ipse aliter dicat. Sicut Abraham iubebatur
occidere filium promissionis, et tamen firmissime credebat Deum
servaturum promissa.

Haec diligenter agitanda sunt propter eos, qui aliquando futuri sunt
pastores Ecclesiarum. Semper enim erunt aliqui, qui pacientur hasce
tentationes, ut eorum voce erigi et confirmari possint: in hunc modum,
confide, fili, crede te baptisatum esse, pastum et cibatum coena Domini,
absolutum impositis manibus, non meis, sed Dei, qui dixit ad te: Remitto
tibi peccata, promitto vitam aeternam. Hoc si firma fide
appraehenderint, evanescent tentationes et blasphemiae spiritus. Nam et
Abraham haud dubie toto pectore trepidationem et consternationem
ingentem sensit, cum esset ei mandatum, ut occideret filium. Interim
tamen hanc fidem retinuit, qua firmiter statuit, tametsi redigeretur
filius in cinceres, fore tamen eum patrem posteritatis secundum
promissionem. Wie, ist denn Gott ein luegner worden? Quid, an mentietur
Dominus? An non servabit promissa? Talia venerunt ei in mentem. Et tamen
paret mandato, et cogitat, sicut ex 

[Seite 99]

utero matris effoetae, et sterilis et lumbis meis produxit Dominus
filium: Sic etiam crematum et redactum in cinerem poterit resuscitare.

Ad hunc modum Abraham quoque pugnavit contra DEUM, quae est una omnium
gravissima et difficillima lucta. Sed testatur Deus in ea perfectissimam
et optimam voluntatem suam. Licet non agnoscatur, nec possit sustineri
certamen hoc, nisi a sanctis: oportet tamen hanc doctrinam et
consolationem extare ad nos confirmandos, ne absorbeamur a Diabolo.
Quanquam fidelis Deus, qui non sinit nos tentari supra hoc, quod
possumus. Id enim docet nos hoc exemplum Iacob, qui tanto certamini
maxime impar erat, et tamen manet invictus. Ita autem se gerit Deus erga
ipsum, ut non agnoscat esse Deum luctatorem: Meinet es sey ein
Englichen, putat esse angelum: Sed est Deus, qui ostendit se
adversarium, quasi velit eum occidere et privare promissionibus et
benedictione, eamque tradere fratri Esau. Neque quisquam verbis consequi
potest, quales ibi fuerint cogitationes. Sed talia haud dubie venerunt
ei in mentem: Was bin ich denn fuer ein armer elender mensch, sumne
tantum creatus ad mala ferenda? Solus ego sine respiratione alio post
aliud malo excipior et adfligor. Nemo est omnium, qui vivunt me
calamitosior. Video fratrem Esau regnare, triumphare, crescere et augeri
magna gloria, opibus, liberis, nepotibus, reditibus. Quid si Deus
mutavit sententiam, me reiecit, et fratrem recipit in gratiam?

Hae fuerunt cogitationes Iacob, sed manserunt tamen cogitationes. Nam ab
his quidem natura et infirma fides non potest abstinere, sicut nec alios
adfectus impacientiae, irae, concupiscentiae non facile exuere potest.
Sed maneant modo cogitationes, non fiant sententiae definitae et
finaliter concludentes, aut confirmatae iudicio et conscientia nostra.
Non possum prohibere, quin mirabilibus vexationibus turbetur cor meum.
Sequendum igitur est consilium Heremitae cuiusdam, apud quem querebatur
adolescens, sibi saepius obversari imaginationes de libidinibus et aliis
peccatis. Ibi respondit senex: Tu non potes prohibere, ne volitent super
caput tuum volucres. Sed volitent tantum, et non nidificent in capillis
capitis. Sint cogitationes, et maneant tales, sed non fiant
conclusiones. Id enim est desperatorum, ut Saulis, Iudae et aliorum, qui
ex cogitationibus faciunt conclusiones. Maior est iniquitas mea, quam ut
veniam mereri possim. Item: Tradidi sanguinem iustum etc. Hi abiiciunt
verbum, fidem et invocationem, hoc est facere ex tentatione iudiciales
sententias. Iacob vero non abiicit fidem quanquam gravissimam
tentationem et infinitas cogitationes habuit, quas non intelligunt rudes
harum rerum.

Principalis igitur sententia huius historiae est exemplum perfectorum
sanctorum et tentationum in sublimi gradu, non contra carnem, sanguinem,
diabolum, bonum angelum, sed contra Deum apparentem in forma hostili. 

[Seite 100]

Quanquam enim ignorat Iacob, quis sit vir ille: tamen sentit se
derelictum a Deo, aut Deum sibi adversari et irasci. Ita retinemus
sensum grammaticum sive historicum, quo posito sponte se offerunt
allegoriae.

Haeremus simpliciter in verbis textus, quod fuerit forma sive species
viri, non angelus. Sicut enim Iacob recitavit, ita Moses scripsit
historiam. Sic nimirum: subito aggressus est, et invasit me vir. Haec
fuit species, sive apparentia. Non autem disputat, quis fuerit vir ille,
quia nescit. Sed postea, cum videt posteriora, tum agnoscit, et dicit:
‘Vidi Dominum facie ad faciem’. Ergo illa invasio non fuit alia, ac
si invaderet et aggrederetur eum magnus ac robustus vir. Quis vero
esset, nesciebat. Et ipse Iacob fuit etiam iusto robore et viribus
integris, quales solent esse in corpore sano et valido. Cum igitur
absque gladio aut armis dimicaretur, fortiter reluctatus est. Et habebat
adhuc qualemcunque fidem in promissionem, quanquam trepidabat: tamen
cogitationes eius non erant definitiones aut conclusiones. Impugnabatur
quidem, et tentabatur fides eius. Sed definitionem tamen firmiter
tuebatur: Ego habeo promissionem. Ea fretus non recusat monomachiam, und
wagts, denckt, würgt er mich, so würgt er mich.

Quae autem fuerit angustia animi in ipsa lucta, non describitur.
Tentationem autem ipsam colligimus fuisse pugnam fidei contra
diffidentiam. Voluit enim vir ille animam eius percellere et expugnare
sub nomine Dei, ut abiiceret omnem spem misericordiae et gratiae
divinae. Sicut Sathanas [Matth. 4, 9] Christum adoritur: ‘si
prostratus, inquit, adoraveris me, dabo tibi ista omnia’. Ibi
transformat se Diabolus in figuram et maiestatam Dei. Et est tentatio
summa, quae sentiri tantum, verbis autem enarrari non potest. Nec mirum
est, quod homo in hoc paroxysmo ratione nihil potest definire aut
consulere. Pugnat enim ibi spiritus ipse, et adest spiritus sanctus,
adiuvans infirmitatem, et nisi adesset, procederet tentatio contra
definitionem.

Verisimile autem est virum illum tale quiddam addidisse: Moriendum tibi
est Iacob. Non enim tu is es, cui dedit, aut datam etiam promissionem
velit servare Deus etc. Haec fuerunt ignita tela. Et tamen sanctissimus
Patriarcha omnino is erat, ad quem pertinebat promissio et benedictio.
Sed tentatur hic ad extremam scintillam, usque ad linum fumigans. Sed
fumat adhuc, necdum extinctum est, neque arundo quassata.

Haec vero sublimiora sunt in sanctis, quam ut possimus ea intelligere,
quanquam legenda et audienda tamen sunt. Moses certa verba non
expressit, quae commutaverint in lucta, et tamen non est consentaneum
eos prorsus tacuisse. Sed haud dubie vir ille terribili voce sonuit:
Pereundum tibi erit, Jacob du mußt herhalten. Ad haec Iacob: Nein das
wolt Gott nicht. Non peribo. Ja und nein ist da auffs allerscherpffst
und hefftigst auffeinander gangen. Ista ore et verbis non satis queunt
exprimi: praesertim quando 

[Seite 101]

[Ps. 118, 17] Deus ipse dicit: Tu peribis. Et spiritus reclamat. ‘Non
moriar: se vivam’ etc. Impulsus sum, ut caderem, sed Dominus suscepit
me. Impellar, invadar, evertar, tamen non moriar. Ita colluctati sunt
brachiis pariter et verbis, ut solet inter duos luctatores fieri.
Interea vero et fides luctata est orando et clamando clamorem illum Mose
ad mare rubrum.

Hic fuit paroxysmus luctae, in qua magis laboravit fides, quam brachia,
urgendo et repetendo: Non, non etc. Deus iussit, vocavit, misit me, ut
redirem in terram patriam: non credam nec adsentiar tibi. Etsi Deus me
occiderit, occidat sane: tamen vivam. Ad hunc modum aliis atque aliis
verbis usi sunt duabus istis horis. Et fuerunt haud dubie sermones
acerrimi et vehementissimi. Nescivit Iacob, quis esset: et ratio nihil
poterat statuere aut consulere. Quia in tali lucta sunt perturbati [Ps.
107, 27] omnes sensus, confusa est ratio. Sicut dicitur in Psalmo 104:
‘Devorata est omnis sapientia eorum’. Jacob hat nicht gewist wie jm
geschehen sey: Nisi quod audit fides dici: Benedictio non ad te
pertinet, sed ad Esau fratrem. Tu nihil es etc.: Vivit igitur solo
verbo. Et fides eius est infirmissima pariter et fortissima: Quando enim
linum fumigat, tum proximum est, ut incendatur. Et fuit ipse in maxima
angustia, quia dicet postea: Salva facta est anima mea, quasi dicat: In
summa angustia fuit anima mea. Sed iam secuta est respiratio. Non enim
tentat Deus, ut occidat, sed ut recreet, confirmet, corroboret. Haec ex
textu ipso colligi possunt. Atque haec est lucta Iacob paucis descripta,
quam relinquimus expertis pluribus declarandam.

Hebraeum verbum, quod septuaginta luctari reddiderunt, deducitur ab
(ABAC) quod signifacit pulverem, et quidem excitatum, qui spargitur in
aëre. Non est iacens, sed excitatus pulvis a laborantibus aut
pugnantibus, [Jes. 5, 24] ut Isa⌊iae 5. ‘Germen eorum sicut
pulvis’. Significat igitur verbum ipsum pulverem excitare pugnando.
Quanquam existimo esse unum de vocabulis non satis cognitis: quia lingua
Hebraea nondum perfecte est restaurata. Et Iudaei suis aequivocationibus
et interpraetationibus multa depravant, praesertim vero in locis
obscuris de Messia.

[32, 25] Et videns, quod non posset ei praevalere, tetigit volam femoris
eius, et vola femoris Iacob luxata est, dum ille luctaretur cum eo.

Iacob est robustior viro. Non quod revera sit fortior Domino. Sed
servatur decorum personae. Quia Dominus non exercet maiorem virtutem
quam possit aut soleat vir exercere. Vult tantum unius viri vires
experiri, cum ipse Dominus vere sit fortior. Neque ego sane libenter
velim luctari, ut maxime essem robustus gigas, cum viro fideli et
habente promissionem. 

[Seite 102]

Ibi enim natura laborat supra vires. Non igitur ostendit Deus suam
potentiam, sed artem et ingenium, quantum convenit viro robusto. Et
simul secum adfert horribilem tentationem spiritus. Ea demum corroborat
Iacob, ut luctetur supra vires. Nemo hominum enim, cum sanus est et
compos rationis, hoc potest facere, quod facit natura laborans et
oppressa. Quando natura est infirmata, et laborat usque ad mortem. Ibi
omnes difficultates potest superare, quas alioqui non valeret sustinere.
Ideo solent dicere post tales paroxysmos, cum ad sese redeunt: Ey wie
mat und krafftloß bin ich. Sequitur debilitas et languor omnium virium,
quia natura laboravit supra vires.

Extat alibi sive historia, sive fabula de vestigiis quinque digitorum
impressis altari saxeo a quodam, qui petiverat sibi tam magnam hostiam
in coena dari, quantam sumeret sacerdos. Et cum negatum ei esset, sive
terrore, sive indignatione quadam motum dextra aram percussisse, atque
inde vestigia manus saxo impressa perpetuo haesisse. Homo enim
tentationibus aut terrore perculsus, facit, quod alioqui extra
tentationem esset impossibile. Sic igitur vir viste, qui erat Christus,
Dominus noster, luctatur cum Iacob eodem modo, quo vir cum viro
congreditur. Cum autem videret Dominus Iacob esse robustiorem,
praesertim in fide, cui non libenter resistit Deus, utitur artificio
singulari luctatorum, et tangit vertebram femoris Iacob.

Caph significat volam, id est manum recurvatam, in modum Cochlearis,
unde Moses vocat Caphos coclearia, germanice koten1�, et propter
similitudinem significat vertebram, vel os concavum, quod graeci
ἰσχίον appellant, cui inseritur et in quo vertitur os superioris
cruris. Sunt autem circundati nervi, ut fiat iunctura duorum ossium, ne
dissideant. Et illa vertebra movetur pes. Vult igitur dicere virum
movisse loco suo os foemoris Iacob, hat jm die hufft verrenckt, das jm
das bein auß dem glenck ist kommen. Facta autem luxatione, moventur et
contrahuntur etiam nervi, ac cientur ibi propter concursum multorum
nervorum acerrimi dolores, et sequitur stupor membri.

Cum ergo non posset vir ille vincere Iacob, impressit manum foemori, et
ea impressione motum est loco suo foemur et nervi, hat jm ein harten
druck geben, und das bein woellen lamm machen. Haec sunt artificia
luctatorum. Et simile exemplum vir quidam dignus fide mihi Isenaci
recitavit, cum essem in Pathmo: se novisse robustum gigantem, hirsuto
pectore, barba impexa, stiriis ex pilis pendentibus, capite perpetuo
nudo: qui solitus fuerat curvare et frangere ferrum: et tales multos eo
tempore in Turcia inventos esse aiebat. Fuerat autem tum in aula
Friderici Imperatoris 

[Seite 103]

Iudaeus insignis et celebris luctator, qui omnes iuvenes ex nobilitate
aulica vicerat et prostraverat in lucta, eadem arte, quae in hac
historia describitur, et fortassis eam hinc didicerat, ut vertebram
foemoris tangeret et adversarium dolore, qui solet ibi esse acerrimus,
debilitaret et vinceret. Cum igitur veniret gigas ille in aulam
Caesaris, et hortarentur eum aulici, ut cum Iudaeo congrederetur: etsi
aversari se id genus hominum ostenderet, tamen persuasus tandem precibus
eorum in arenam cum Iudaeo descendit. Iudaeus precatur veniam, si durius
forsan tractaret antagonistam peregrinum et hospitem. Sed gigas contra
hortatus est, ut omnes ingenii et corporis vires intenderet, neque sibi
parceret: se quoque, quod posset, summum specimen roboris et agilitatis
exhibiturum. Mox autem cum essent congressi, Gigas praehensum Iudaeum,
fractis vertebris cervicis, necavit.

Hoc exempli causa dico, ad declarandam historiam hanc, ut sciamus multa
similia artificia luctatorum esse, ut tactum lumborum, vertebrarum et
aliarum partium corporis, quibus saepe viribus inferiores praestantes
robore possunt superare. Caeterum Iacob in tanta perturbatione non
sentit tactum illum vertebrae. Quia in homine tentato et sensus et ratio
turbantur et stupent, ne animum intendere, neve audire aut videre
quicquam possit. Idque in primis accidere solet, quando accedunt impetus
spirituales, quales Iacob eo tempore sensit. Ideo non desistit a lucta,
etiam luxato foemore.

[32, 26a] Dixitque ad eum: Dimitte me: iam enim ascendit aurora.

Si luctator iste est Christus, quid ad eum ortus aurorae? Respondeo:
viri personam adsumpsit, eandem retinet, donec se aperiat. Ideo in hac
persona ipsi quoque aurora oritur, et more omnium gentium redeundum est
ad usitatas operas. Iacob respondet.

[32, 26b] Non dimittam te, nisi benedixeris mihi.

Quare non dimittes eum? tamen femur tuum laesum est: iam es claudus,
quid facies? Non sentio ullam debilitatem. Quis roborat te? Fides,
promissio, imo ista infirmitas fidei. Et hoc modo vincitur Deus, quando
fides non desinit, non fatigatur, nec cessat: sed instat et urget.
[Matth. 15, 27] Sicut apparet in Cananaea, cum qua luctabatur Christus,
dicens: Tu e canis: non pertinet ad te panis filiorum. Ibi ipsa non
cedit, sed opponit, etiam catellos comedere de micis, quae cadunt de
mensa Domini. Ideo vincit et audit egregium Encomium: ‘O mulier, magna
est fides tua’.

Talia exempla docent nos, quod fides non debet cedere nec cessare
urgendo et instando, etiam in ipso sensu irae Dei: non solum mortis aut
peccati. Et illa est virtus et robur spiritus. Quia ergo adhuc luctatur
Christus cum Iacob, dissimulata sua omnipotentia, et vult se dimitti, 

[Seite 104]

Respondet Iacob: ‘Non dimittam te, nisi benedixeris mihi’. Quare?
Quia tu dixisti me esse maledictum: quamobrem anima mea fuit conturbata.
Revoca ergo illam sententiam, et benedic mihi, Du must mir ein
widerspruch thun1�, aut non dimittam te. Superavi robur corporis,
vincam etiam verba oris tui. Quia vehementius laboravit anima mea, quam
dixisti esse perditam et damnatam, quam corpus et brachia. Ideo non
dimittam nisi retractes iudicium tuum de me, et reddas mihi testimonium,
quod sim apud Deum benedictus.

[32, 27.28] Et dixit ad eum: quod est nomen tuum? Respondit: Iacob. At
ille: Nequaquam, inquit, Iacob appellabitur nomen tuum, sed Israel:
quoniam ut princeps conflixisti cum Deo et cum hominibus, et
praevaluisti.

Quod est tibi nomen? An non es Iacob? Unde igitur tanta tibi virtus et
robur tantum? Iam enim mitior nonnihil facta est tentatio, et incipit
Christus larvam deponere, et loqui consolatoria et vivificantia verba.
[Matth. 15, 28] Iam aperit se sicut in Euangelio erga Cananitidem. ‘O
mulier, magna est fides tua’. Acerrime oppugnabatur eius fides: cum
canem eam diceret. Sed opponit ipsa: Quia canem me dicis: da ergo micas,
quae cadunt de mensa dominorum, et quae pertinent ad canes. Fuit
profecto pulcherrima et praeclara fides, et insigne exemplum, quod
monstrat rationem et artificium luctandi cum Deo. Non enim ad primum
ictum abiicere statim animum et omnem spem debemus: sed instandum,
orandum, quaerendum, pulsandum est. Et ut maxime fugam meditetur: tamen
tu ne cessa, sed sectare sedulo, perinde ut mulier Cananea faciebat,
quam non poterat latere [Mark. 7, 25] Christus: Sed intravit, inquit
Marcus, in domum, et procidit ad pedes eius.

Si etiam in domo se abdit in cubiculum, nec vult cuiquam patefieri
aditum: Ne recedas tamen, sed sequere. Si non vult audire, pulsa fores
cubiculi, obstrepe. Id enim est summum sacrificium, non cessare orando
et quaerendo, donec vincamus ipsum. Iamque ipse sese nobis dedidit, ut
de victoria certi esse possimus: quia alligavit se promissionibus, et
[Joh. 16, 23] obstrinxit fidem suam iuramento. ‘Amen, amen dico vobis,
quicquid [Mark. 16, 16] petieritis patrem in nomine meo, dabit vobis’.
Item ‘Qui crediderit et baptisatus fuerit, salvus erit’. Haec
nunquam fallent: nisi tu sequi et quaerere nolueris. Ibi tua culpa
stertendo et oscitando amittis certissimas promissiones et Christum
ipsum: quia recusas in hanc arenam descendere, et certamen cum Deo
suscipere, ubi conspicitur et viget usus harum promissionum. Sicut vir
iste exercet Iacob, donec verum robur et firmitudo fidei sese exerat. Ac
propterea mutat nomen eius. Non appellaberis, inquit, ultra Iacob.
Dictus es antea calcator, propter fratrem: Sed nondum tibi imposuerunt
verum nomen: ISRAEL erit nomen tuum. Id enim 

[Seite 105]

meruit tua fortitudo et robur animi invictum, quo vicisti Deum et
homines.

Aperit igitur se luctator ille, quando dicit pugnasse Iacob cum Deo et
hominibus, et a pugna novum nomen ei imponit. El enim significat Deum.
Et quaesitum est apud omnes patres, quae esset significatio huius vocis
Israel. Hieronymus verecunde queritur se obrui autoritate et doctrina
eloquentissimorum virorum, qui hanc vocem exponant, vir videns Deum. Sed
addit tamen se potius amplecti Etymologiam angeli aut Dei, quam aliorum
etiam eloquentissimorum.

[Jes. 6, 9] Sarah, significat dominari, praevalere, principem esse.
Isaiae 9 Sar salem, princeps pacis. Praeposita autem Jod, Israel,
absorbetur prius a, et fit proprium nomen, sicut in aliis etiam propter
Jod praepositum, ut Iosaphat, Iesus, Iesaia. Israel est pugnator,
princeps, dominus, vel domina Dei. Omnes autem sudarunt in hoc vocabulo
explicando. Quia absurdum visum est, nos appellari dominos et victores
Dei. Ac sane verum est, si secundum philosophiam iudicamus. Sed in
spiritu et Theologia recte et pie dicitur Deus a nobis vinci.

Non tamen sic vincitur, ut nobis subiiciatur. Sed iudicium, sive ira et
furor eius, et quicquid nobis obstat, vincitur a nobis petendo,
quaerendo, pulsando. Ut fiat ex irato iudice, sicut antea videbatur,
pater amantissimus, [Luk. 7, 50] et dicat: ‘O mulier magna est fides
tua. Fides tua te salvam fecit: [Matth. 8, 13] Sicut credidisti fiat
tibi’. Ey wie thust du mir so wehe, mit deinem geschrey. Hoc est
plenissimum consolationis, quod Deus ita exercet et hortatur nos, ut
pugnemus, et ostendit sibi gratissimum sacrificium esse, vinci a nobis.

Sec haec non sunt metienda rationis iudicio, quae etiam conatur vincere
Deum propriis viribus et operibus. Sed sic vincitur, cum primum ipse
sese nobis quasi dedidit et revelavit in verbo, in promissione, in
baptismo. Ibi restat, ut vincas ea, quae hunc Deum tibi volunt eripere,
scilicet per veritatem promissionum et fidei. Aut si ipse simulat se
alienum esse et irasci, qui nolit audire et iuvare, tum dic: Domine
Deus, tu promisisti hoc in verbo tuo. Non mutabis igitur promissionem.
Ego sum baptisatus, sum absolutus. Hoc modo si pertinaciter urgebis et
instabis, victus dicet: Fiat tibi sicut petivisti, quia habes
promissionem et benedictionem, Ich muß mich dir ergeben. Constans enim
et pertinax quaesitor et petitor est suavissimum sacrificium.

Haec admodum erudita et iucunda sunt in Theologia, dici Christianos Sar,
vel Sara Dei. Sara enim alioqui materfamilias vel domina dicitur, quae
dominatur in domo. Sunt igitur credentes principes et domini Dei, quia
lunctantur cum Deo, et vincunt. Alteram Etymologiam non moramur. Nihil
enim sonat, si interpraeteris: Dominus cum Deo: Sed expresse hic 

[Seite 106]

dicitur: tu conflixisti, tu pugnasti cum Deo et hominibus. Non Deum
tantum, sed et hominem se nuncupat luctator, quasi diceret: me victo
Deum et hominem vicisti. Utrunque coniungit. Antea unum hominem fratrem
tuum supplantando superasti, unde nomen Iacob adeptus es, Verum iam et
Deo, et homine simul superior evasisti.

[32, 29 –31a] Et interrogans Iacob, dixit: Dic mihi quo appellaris
nomine. Respondit: Cur sic interrogas de nomine meo? benedixitque ei
ibidem. Et vocavit Iacob nomen loci illius Pniel: quoniam vidi, inquit,
Dominum facie ad faciem, et salva facta est anima mea. Ortusque est ei
Sol, postquam transgressus est pniel.

Latinus interpres addit particulam (quod est mirabile) sed non est in
Hebraeo, ideo a nobis omissa est. Iacob autem nondum intelligit prae
stupore et consternatione, quid sibi velint verba haec. Nondum enim
prorsus eluctatus est ex tentatione viri, quam sustinuit hactenus
gravissimam: non alio sensu, quam quod pereundum sibi et moriendum
esset. Tales enim apparitiones fiunt eo modo, quo is, qui tentatur,
adfectus est, vel sicut caro infirma cogitat. Nam utrunque fieri et
sentire oportet carnis mortificationem, et spiritus vivificationem.
Sicut saepe in scriptura sancta [Ps. 118, 21] dicitur: ‘Confitebor
tibi, Domine, quoniam humiliasti me, et factus es mihi [1. Sam. 2, 6; 1.
Sam. 2, 6] in salutem’. Item: ‘Dominus mortificat et vivificat’.
Item: ‘Deducit ad inferos, et reducit’. Illa sunt opera divina.

Quando igitur laborat Iacob infirmitate fidei, et non satis firmiter
adhaeret promissioni, sed secundum carnem aliquantum fluctuat, et
dubitat de voluntate Dei, sicut solet caro, tum apparet ei facies Dei
tristissima, luctans et volens occidere. Idem accidit omnibus tentatis,
quando non laetantur in bonitate Dei perspecta, sed horrent et formidant
iratum Deum. Ibi omnia praesentem mortem intentare videntur, omnia sunt
atra, nubila, tristia, infausta, lugubria in coelo et in terra. Nec sol,
nec luna lucet. Quia animus in carne oppressus moritur, quo mortuo omnia
intercidunt. Sic Iacob habens adhuc reliquam scintillam spiritus, quae
vivit in eo, pugnat et certat in summa infirmitate, quae tamen est
fortissima, sicut supra dictum est.

Haec sunt arcana et admirabilia, ac iis tantum cognita, qui habent
promissiones, in quibus vexantur et humiliantur: et tamen in illa
humiliatione evadunt victores, etiam ipsius Dei. Ego enim, inquit vir
ille, sum Deus et homo, quem vicisti. Sed Iacob in lucta non intelligit,
nec videt fortitudinem suam prae illa infirmitate. Sed incipit quaerere:
Quis es tu? Dic nomen tuum, siquidem dicis me victorem DEI et hominum.
Ibi enim aperuit se luctator, quod sit Deus et homo: Sed nondum
intelligit Iacob, et est adhuc submersus in tenebris, Sole nondum sibi
exorto. Haeret adhuc in illa cogitatione, quod intentet sibi adversarius
mortem. Et 

[Seite 107]

tamen, quia audit se esse victorem, dicit: Libenter velim scire, qui
sis, cum colluctatus sis mecum, ut vitam eriperes, et tamen iam victum
te fateris.

Sed dissimulat luctator, quis sit, et relinquit eum incertum et dubium.
Et sicut adfectus est Iacob, ita imago istius viri repraesentatur. Iacob
non intelligit: ideo non respondet vir ad quaestionem de nomine, quasi
dicat: Ego dixi tibi iam ante te esse luctatum et praevaluisse Deo et
hominibus, inde debebas colligere, quis sim. Nomen non vult dicere. Sed
pergit eum tentare, vexare et erudire. Sed si apud se esset Iacob, et
nubes non obscurarent solis lumen, facilius intelligeret, quod diceretur
victor Dei et hominum. Verba quidem intelligit, sed rem ipsam non
assequitur: quia ignorat hunc esse Dominum, gedenckt wer bistu denn, in
quo vici Deum et hominem? Sed sequuntur tandem Epiphania Domini, cum
benedicit ei. Ibi enim deposita larva manifestat se, quod colluctator
iste sit Deus et homo, qui aliquando manifestaturus se esset in carne
nostra, et quem Iudaei crucifixuri essent.

Qualis autem fuerit benedictio, non descripsit Moses. Sed haud dubie
illa fuit, qua benedicti sunt patres: ‘In semine tuo benedicentur
omnes gentes’ etc. Ego is sum, o Iacob, qui tibi benedixi, et
benedicam. Quod igitur antea, cum adhuc vir esset, non potuit videre,
sed disputabat et quaerebat dubius et incertus, id ex verbo et
benedictione intelligit et videt, magno gaudio. Num tu is es? cogitat,
Ey du himlischer vatter und Herr. Ego putavi esse spectrum vel virum. Tu
ergo es benedictor ille, qui me, qui patrem Isaac, qui avum Abrahamum
benedixisti?

ἀγών, quem sustinuit hactenus. Ideo agit gratias Deo, et confitetur
suas angustias. Nec iam amplius vult hunc locum pristinum nomen
retinere. Sed appellat eum Pniel, quasi diceret: Non debet vocari lucta
aut visio inferni, sed visio Dei. Ac propterea dicit: VIDI DOMINUM FACIE
AD FACIEM. Iam clare video luctatorem illum, qui me tentavit, fuisse
Deum ipsum. Cur ita consternatus sum? cur adeo trepidavi? nesciebam hunc
esse Dominum Deum meum.

Iamque sine ulla controversia virum hunc non angelum dicemus fuisse, sed
Dominum nostrum Iesum Christum, aeternum Deum et futurum hominem, a
Iudaeis crucifigendum. Is fuit sanctis patribus familiarissimus, saepe
eis apparuit, saepe locutus est cum eis. Ideo tali forma se exhibuit
patribus, ut testaretur se aliquando conversaturum nobiscum in carne et
forma humana.

Haec vera explicatio est non a nobis inventa, aut ab aliis sumpta: Sed
vir ipse sic se manifestavit imponendo Iacob nomen Israelis, et Iacob
hoc loco inquit: ‘Vidi Dominum facie ad faciem’. Ille ipse Dominus
noster 

[Seite 108]

Iesus Christus tentavit Iacob, non ut perderet, sed ut confirmaret et
corroboraret. Utque in hac pugna vim promissionis rectius disceret. Imo
has vires et robur addidit Iacob, ut vinceret, et cum gaudio visionem
Domini praedicaret.

In tribulatione et lucta ipsa non sic locutus est. Sicut nec alii sub
cruce tam hilares et laetos sermones haud unquam proferre solent. Tamen
piis et spiritualibus eluctandum tandem est, et eo perveniendum, ut
videant faciem Dei. Sicut de Cananaea ante dictum est, quae viderat et
audiverat Christum, et cum secessisset in domum, ut ibi lateret,
sequebatur et instabat, donec expugnaret Christi animum nimis
obstinatum, ut videbatur, in repellendo. Et superato tali agone possumus
cum Patriarcha Iacob gratulari nobis et gloriari, quod viderimus Pniel,
id est, faciem Domini. Sic enim Iacob et agonem difficilimum, quem
fuerat expertus, et gaudia sua testificatur, ac vult dicere: Bone Deus,
in quantis fui angustiis et difficultatibus, in quanta consternatione.
Sed Deo sit gratia: ego nunc sum eluctatus et sum salvus. Anima mea
liberata et erepta est ex hic angustiis. Iam gratias ago Domino Deo meo.

[32, 31b.32] Et ipse claudus erat in femore suo: ob id filii Israel non
comedunt nervum in vertebra femoris, usque in praesentem diem: eo quod
tetigerit nervum vertebrae in femore Iacob.

� Iudaei illis non vescuntur: Germani autem non abhorrent: imo multi
in deliciis habent.

Hebraea vox NASAH, quid significet proprie, non satis scio. Proprium
nomen Manasses hinc deductum est, id est, obliviscens. Etiam apud
Iudaeos de significatione non constat. Quidam nervum oblivionis
interpraetantur, quasi dicas, oblitum sui loci propter luxationem. Sed
sunt Iudaica, hoc est, inepta et putida. Iudaei enim fingunt saxosas et
salebrosas etymologias. Alii nervum contractionis reddiderunt, quae est
melior expositio. Solet enim contrahi et extendi, et eo modo moveri pes.
Ego puto a verbo Nasa, quod levare significat, derivari, ut significet
nervum elevatum supra femur: Sed nihil adfirmo. Hieronymus non recte
vertit, 

[Seite 109]

nervus emarcuit in femore, quia Moses vult dicere: motus est loco: et
solet acerrimus dolor sequi luxationem. Id vero est, quod ait Moses,
nervum in femore Iacob esse tactum.

⌊arum 4. adducit exemplum Abrahae, Hagar et Sarae, ut ornet et
illustret doctrinam de iusticia fidei et de duobus Testamentis. Et
quando allegoria congruit cum doctrina et eius adfectione, est
pulcherrimum ornamentum et quasi condimentum doctrinae.

Nos vero in exemplo illustrando, quod in hac historia nobis proponitur,
diutius immorabimur, priusquam allegoriam tractemus. Primum enim
praecedat oportet literalis sensus tanquam fundamentum allegoriae.
Estque insigne et maxime salutare exemplum, quod singulari studio
proponi Ecclesiae debet. Monemur enim, ut nos in vita nostra ad eundem
modum comparemus, et discamus agnoscere Ecclesiam Dei in ista imagine
luctae Iacob. Quia Deus abscondit Ecclesiam et nostram etiam salutem sub
obscuro et horribili tegumento, ad quod adsuescere nos oportet, ne
desperemus, neve diffidamus, etiam in maximis periculis et
adversitatibus, quae obiiciuntur a Sathana, mundo aut Deo ipso. Sic enim
inquit Paulus [Kol. 3, 3] Col⌊ossensium 3.: ‘Vita vestra est
abscondita cum Christo in Deo’. Haec est summa huius exempli. Nos non
vivimus in carne, aut ut maxime in ea habitemus: tamen secundum eam non
vivimus, nec militamus sapientiae et iusticiae carnis, multo minus
avaritiae, iracundiae, usuris: Ista non sunt nostra arma. Sed in carne
habitantes vivimus in fide filii Dei. Nullam enim aliam vitam novi, quam
quod credo in patrem omnipotentem et Dominum nostrum Iesum CHRISTUM
filium eius, qui passus est pro me etc.

Sed ista non videntur? Sunt sane abscondita in Deo: ita tamen, ut
Diabolus non possit auferre aut eripere hanc vitam, quantumcunque
obscuratam. Non enim glorificamur, non honoramur, non laetemur in carne,
sed mortificamur, morimur, patimur, confundimur, contumeliis adficimur,
conspuimur, et pessimi omnium hominum aestimamur, quos, si possunt,
tanquam haereticos et sceleratos ferro et igni e medio tollunt. 

[Seite 110]

An non sunt haec opercula vitae gravissima? Sed sub his latet
pulcherrima et preciosissima gemma, quae dicitur: Credo in filium Dei.

Sicut enim caput nostrum Christus absconditus est in Deo, ita Ecclesia
tecta latet sub hisce operculis, et oportet eam ferre in mundo, ut
dicatur seditiosa, erronea, haeretica, colluvies pessimorum hominum, qui
vixerunt unquam. Haec opprobria sustinet, das sind jre schoene
Edlestein, die sie tregt auff erden, jhr kleynot und guelden keten, Hae
sunt gemmae et clinodia pulcherrima et preciosissima, quibus ornat eam
Deus in hac vita. Sic enim in hoc exemplo depingitur, quomodo Deus nos
privatim et universam Ecclesiam tentet ad exemplum Iacob, quod cum ea
luctetur et se gerat tanquam adversarium et hostem, qui deserere,
abiicere, imo perdere eam velit.

Si enim diligenter consideres nostrae Ecclesiae statum, videmur nihil
habere praeter purum verbum et Sacramenta, et habemus adversarios
infinitos, principes, nobiles, cives, domesticos, discipulos, denique
carnem nostram, quam circumferimus. Quia haec est gloria nostra: vexari,
rideri, etiam ab internis et domesticis. Illa sunt nostra opercula,
propter quae iudicamus Deum nequaquam velle nos pro suis agnoscere et
habere Nihil enim minus convenit Ecclesiae, quam facies ista. Ego ipse
saepe cogitavi, cum viderem tantum contemptum, fastidium, et odium verbi
existere in hominibus post renatam lucem Euangelii: Cur coepi docere?
aut cur pergo? Cum homines magis magisque insaniant adversus nos, et in
dies peiores fiant.

Sed ferenda ista sunt, et sic statuendum est: Deus est, qui absconditus
est. Hoc est eius proprium. Revera est absconditus, et tamen non est
absconditus. Caro enim obstat, quo minus eum possimus. Illa murmurat,
dolet, fremit, indignatur et clamitat: Ego sum miserrimus abiectissimus,
contemptissimus. Ac sane verum est, pastores Ecclesiae, cum piis non
habent defensionem Principum aut Regum, nec civium etiam et rusticorum
patrocinia, quae debebantur ei, imo quae iam habet, saepe eripiuntur,
atque ita rapinis et iniuriis omnis generis sunt obnoxii. Ideo videtur
Deus nos prorsus deserere et abiicere. Quia est absconditus nobis, et
nos una cum ipso abscondimur. In fide autem, in verbo, in Sacramentis
revelatur et conspicitur.

Rationem, sapientiam, iustitiam carnis et lumen hoc solis habet Deus pro
loco opaco et caliginoso. Ibi vero accedit verbum tanquam flammula
lucens in mediis tenebris, et spargens radiolos per doctrinam et
Sacramenta, eos iubet appraehendi Deus. Quod si amplectimur, tum non
amplius nobis est absconditus Deus in spiritu, sed tantum in carne.

Discamus igitur nos quoque, quando mergimur in calamitates et aerumnas,
et operimur tenebris, propter quas non possumus statuere nos esse
Ecclesiam, aut placere Deo, ut verbum appraehendamus, unnd lassen
sincken und fallen, was da felt, nec moveamur aliorum ruina et
defectione. 

[Seite 111]

[Mark. 16, 16] Sed cogitemus nos esse in loco caliginoso, praelucente
verbi lichno. ‘Qui crediderit et baptisatus fuerit, salvus erit.’
Illa est lux unica, quam non videt sol, non ratio humana: Sed in corde
lucet. Praeter hoc verbum nihil sciamus, nihil videamus. Eo enim solo
lucente nihil est periculi, et veniet hora, qua emergamus, et cum gaudio
dicamus: ‘Vidi Dominum facie ad faciem, et salva facta est anima
mea’.

Utilissimum igitur et pulcherrimum exemplum praebuit Iacob Ecclesiae
Dei, luctantis fidei in infirmitate: ne secundum monarchorum
imaginationes cogitemus Patres et Prophetas fuisse saxa et stipites, in
quibus nihil fuerit infirmitatis. Alioqui enim nobis desperandum fuerit,
quia in carne adhuc maximam infirmitatem sentimus. Caro enim murmurat,
nec vult pati aut conculcari. Ideo querimur et clamamus nos indignis
modis tractari, Inspiciamus ergo sanctissimos Patriarchas, et eorum
exemplo nos consolemur, siquidem et ipsi non perpetuo firmi et fortes in
fide fuerunt.

Iacob uberrimis consolationibus cumulatus erat, non suis tantum, sed et
parentis et avi Abrahae et Isaac: tamen luctatur cum summa infirmitate.
Sic igitur cogita: Ego non solus sum, qui tentor de ira Dei, de
praedestinatione, de diffidentia, Jch bins nicht allein, Omnes sancti,
quotquot crediderunt unquam, aut credunt etiamnum in filium DEI,
experiuntur hosce agones tentationum, quibus vel ipsi, vel tota Ecclesia
exercetur. Quid enim est totus hic coetus, qui dicitur Ecclesia? est
exigua turbula hominum miserrimorum, abiectissimorum et desperatorum
coram mundo. Quid est turba illa ad totum orbem terrarum, quid ad regnum
Turcicum, Gallicum, imo etiam nostros adversarios Pontificios?

Si igitur quaeris ubi sit Ecclesia? nusquam ea apparet. At vero non ad
externam formam respiciendum est, sed ad verbum, ad baptismum, et ibi
quaerenda est Ecclesia, ubi Sacramenta integre administrantur, ubi sunt
auditores, doctores, confessores verbi. Si adhuc non apparet, memineris
bona nostra esse abscondita, nec posse in hac vita perspici magnitudinem
eorum. Vir adhuc luctatur: sed est sine periculo, imo laetissimum exitum
sortitur certamen hoc.

Ita enim fingamus Proverbium ex hac historia: wenn man denckt unser Herr
Gott hab einen verworffen, so soll mans dafür halten, unser Herr Gott
hab jn in den armen, und hertze ihn. Quando iudicamus aliquem desertum
et abiectum a Deo, tum statuamus eum esse in amplexu et gremio Dei. Sic
Iacob non aliud sentit, nec cogitat quam se perditum iri. Sed cum
respicit, haeret in amplexu filii Dei. Da er sich umbsicht, so ist er
unserm Herrgott in den armen. Idem docet exemplum Hiob, humiliati et
adflicti. Sic enim Deus mirificat sanctum suum, quando nos putamus actum
esse de nobis, tum amplectitur et exosculatur nos tanquam dulcissimos
suos [2. Tim. 2, 11; 2. Kor. 12, 10] filios. Hoc est quod Paulus dicit:
‘Cum infirmor, sum fortis, cum morior, vivo’.

[Seite 112]

⌊iorum 3. ‘Disciplinam Domini, fili mi, ne abiicias, nec deficias,
cum ab eo corriperis. Quem enim diligit Dominus, corripit: et quasi
pater in filio complacet sibi’. Hae et aliae similes sententiae
admodum insignes et memorabiles sunt.

oluntatem et veram στοργήν: sed putat patrem esse tyrannum, et
abiecisse omnem curam et amorem sui. Sic bonus praeceptor odit discipuli
ignaviam aut maliciam, ideo studet eum corrigere disciplina, non quod
discipulum oderit, aut libidine quadam feriendi pueros teneatur, quales
ego puer olim in scholis multos vidi. Sed maxime diligit puerum, et hoc
amore motus castigat eum.

⌊aeorum 12. dicitur: ‘Omnis autem disciplina in praesenti quidem
videtur non esse gaudii, sed moeroris: postea autem fructum gratissimum
exercitatis per eam reddet iusticiae’.

Idem in hac historia fieri videmus, ubi maledictio cessit, et tentatio
praeteriit, sequitur benedictio et gaudium: ‘Vidi Dominum’ etc. Et
salva facta est anima mea’. Sic enim cogitat pius, cum evasit ex
tentatione: Ah quam habeo clementem Deum: desperabam iam, et ibam ad
inferos. Nunc video profuisse mihi hanc luctam ad vitam. Non putassem
unquam Deum mihi tam prope adesse. Dulcissimum igitur est experiri hoc
modo ructum disciplinae et castigationis. Ach du himlischer vatter, bist
du mir so nahend, und ich wuste es nit? wie ist mir jetzund so wol, laß
nun Esau kommen und alle Teuffel, so fuercht ich mich nicht: sine modo
veniat Esau, et omnes daemones cum eo, nihil prorsus metuo: quia habeo
Dominum Deum. Prius vidi posteriora eius in imagine et persona viri, qua
exitium mihi minari videbatur, et animus meus angebatur, ne ad infernum
me detruderet. Iam vero faciem video.

[Seite 113]

Eadem enim forma externa solet apparere, qualis est imaginatio [Matth.
14, 25 ff.] aut adfectio hominis pii interna. Sicut accidit discipulis
ambulante Christo in mari. Trepidabant et angebantur, cum non
agnoscerent Dominum, ideoque videbatur eis Christus spectrum quoddam,
sive Diabolus esse. Sed cum audiunt dicentem: ‘Ego sum’, mutatur
forma illa, et aperiuntur oculi, ut agnoscant Christum amoto omni metu.
Id est, videre Dominum facie ad faciem, nimirum reduci ex inferis, et in
coelum deduci, ut sic statuat animus: Iam non habeo Deum maledicentem
aut iratum, sed benedicentem et propicium. Requiritur autem usus et
experientia ad hanc cognitionem Dei, quae quidem docenda est et agitanda
sedulo. Sed accedat oportet aliquis usus et adsuefactio in vita: alioqui
non intelligitur. Siquidem ea, quae nobis videntur esse signa odii
divini, sunt certissima indicia summi amoris et benevolentiae.

Ego saepe vidi optimos homines horribiliter vexari terroribus,
adflictionibus, persecutionibus gravissimis, usque adeo, ut propemodum
animum desponderent. Discenda vero haec sunt, ut tales consolari
possimus, et ita interpraetari tentationes, tanquam peculiarem rationem,
qua solet Deus colluctari nobiscum in forma vastatoris, ac hortemur eos,
ut firmiter retineant promissionem sive lichnum et scintillam verbi, hac
spe, quod [1. Sam. 2, 6] certo secutura sit liberatio: ‘Deus enim
deducit ad inferos, et reducit’. Iam vides eius posteriora, et videtur
Deus te aversari. Sed aliquanto post etiam anteriora et faciem eius
videbis. Id nimirum est diligere eos, quos castigat Et haec dilectio
discenda est usu, nec defugienda et aversanda est castigatio. Sicut de
rustico quodam narratur, qui cum ex Parocho hanc consolationem audiret,
adflictiones et aerumnas, quibus adfligit nos Deus, esse signa amoris,
respondit: Ah quam velim eum alios amare, non me.

⌊anorum 12. ‘ut probetis’ (non solum ut doceamini verbis) sed
etiam experientia discatis, ‘quae sit voluntas Dei, bona et
beneplacens, et perfecta’. Haec enim est voluntas Dei, mortificatio et
sanctificatio nostra. Sanctificari autem non possumus, nisi caro
mortificetur et corpus peccati, quod in hac vita toto impetu fertur ad
omnis generis peccata, adulteria, libidines, furta, etc. Deus igitur
iudicat, castigat, flagellat, donec discamus quae sit voluntas Dei bona,
beneplacens, perfecta, ut canamus cum Davide [Ps. 119, 71] ‘Bonum
mihi, Domine, quod humiliasti me, ut discerem iustificationes tuas’.
Jch wolts gern uberhaben sein, Caro mea abhorret a tentatione, sed scio
[Ps. 118, 18] esse hanc optimam voluntatem Dei, item, ‘Castigans
castigavit me Dominus, [Ps. 118, 13] et morti non tradidit me’.
‘Impulsus eversus sum, ut caderem: Sed 

[Seite 114]

Dominus suscepit me’, ut anima mea videret faciem Dei, et salva
fieret: [Ps. 118, 21] ‘Confitebor tibi, quoniam exaudisti me: et
factus es mihi in salutem’.

Hactenus ergo exemplum sanctissimi Patriarchae, quod mirifice consolatur
sanctos, qui sunt infirmi in fide. Sicut autem ipsi acceperunt
consolationem, et fuit tentatio eis in salutem: Ita nos quoque demus
operam, ut in lucta et liberatione eis similes fiamus: tum enim
discemus, [Ps. 34, 9] quid sit illud, quod dicitur Psal⌊mo 34:
‘Gustate et videte, quoniam suavis est Dominus: beatus vir, qui sperat
in eo’. Sic autem intelligimus et sentimus, quam suavis et dulcis sit
Dominus, cum redimus ex tenebris et umbra mortis, tunc enim lux est
gratissima et iucundissima. So kust denn das kindlein die ruten. O du
liebe ruten, wie machstu so fromme kindlein.1� Haec de exemplo et
historia.

Allegoriis ego non admodum delector, paucis tamen attingam. Augustinus
hoc fundamentum ponit suae allegoriae. Quod Iacob sit corpus
posteritatis suae. Et hactenus recte dicit. Oportet enim personam esse,
quae est figura totius congregationis alicuis. Sed quod addit de lucta
cum viro et victoria, post quam benedicitur Iacob, nimis durum et procul
petitum est. Existimat enim significari crucifixionem Christi, quod
Iacob praevaluit contra angelum sive Deum, quae fieri deberet per
posteros malos. Hi praevaluerunt contra Christum, id est crucifixerunt
eum, et tamen crucifixus Christus Benedixit Iacob, scilicet partem
posteritatis meliorem.

Sed haec nimis dura et coacta allegoria est. Facit duplicem
posteritatem, bonam et malam. Mala vicit: bona benedicta est, cum
vicisset Christus mortem et victores illos malos. Hanc partem non
probamus. Et videntur patres, qui hanc secuti sunt, decepti viciosa
translatione in vocabulo latidudinis. Sic enim reddiderunt vocem CAPH,
quae, ut supra dictum est, Cotylam vel vertebram foemoris significat, et
ex hac latitudine finxerunt duplicem posteritatem. Hieronymus et
Origenes eiusmodi allegorias multas finxerunt: sed valde infoeliciter.
Itaque exacto iudicio opus est in discernendis allegoriis, quae aut apud
patres extant, aut ab aliis finguntur.

Mihi vero non inepte congruere videtur, si faciamus Iacob personam et
corpus posteritatis bonae, non malae: sicut Scriptura discernit: Non
enim omnes, qui ex Israel sunt, ii sunt Israelitae. Non qui filii
carnis, sed filii promissionis. Alioqui etiam mala posteritas accepisset
benedictionem Dei: Sed verae posteritatis Israel est imago Iacob, hoc
est omnium sanctorum, et nostri quoque, qui credimus in Christum. Igitur
Israel est in hac tentatione cum Iacob, quando aut membra privatim
singula tentantur, aut universaliter tota Ecclesia. In ista lucta
vincimus Deum, sicut antea 

[Seite 115]

dictum est, quia habemus promissionem, cui fide adhaerentes etiam in
infirmitate fortiores efficimur, ita ut patrem nostrum coelestem et
filium [Matth. 15, 28; Mark. 9, 23] Dei vincamus ad exemplum Cananaeae,
ad quam dicit Christus: ‘O mulier, magna est fides tua’. Item:
‘Credenti omnia possibilia’.

Haec utilis et bona allegoria est, erudiens et confirmans conscientias,
quae ad usum transferenda et semper ob oculos habenda est, ut certo
statuamus: Credentem vincere Deum sua fide et oratione: quia Deus
promisit se fore defensorem, salvatorem et datorem omnium bonorum. Ideo
non vult nec potest se ipsum negare. Quod si alia specie aut sensu alio
apparet, et videtur tibi reluctari: non pertuberis animo: nec cedas: sed
in fide relucteris, ut vincas, et fias Israel. Quomodo? Non viribus aut
armis carnis et naturae tuae, sed fiducia istius causae, quae tibi cum
Deo intercedit, nimirum, quod promisit et iuravit se fore Deum tuum. Hac
fiducia vinces, quae non a natura, sed promissione oritur. Si igitur
occurrit tibi, ut luctator, et vult te perdere, aut nomen et
promissionem suam tegere, esto fortis et firmiter retine verbum, licet
magnam infirmitatem sentias: et vinces. Deinde in pugna ista etiam hoc
senties, quod nervus sive vertebra foemoris movetur loco, et marcescit.
Haec vera allegoria est, et congruit cum phrasi scripturae, quae saepe
foemoris appellatione complectitur posteritatem. Ideo Augustinus non
male ad posteritatem accommodavit nervum foemoris. Sic enim loquitur
Moses [2. Mose 1, 5] Exod⌊i 1.: ‘Erant igitur omnes animae eorum,
qui egressi sunt de foemore Iacob, septuaginta’.

Nervus autem corruptus et stupefactus, docet luctantes et credentes
carnalem nativitatem prorsus nihil valere ad hanc victoriam. Foemur
enim, quod significat generationem carnis, turbatum est, et emarcuit.
Hinc Christiani sciunt se non fieri populum aut filios Dei nativitate
aut iustitia carnis, neque ex propagatione aut successione carnali,
secundum [Joh. 1, 13] sententiam hanc: ‘Qui non ex sanguinibus, neque
ex voluntate viri’ etc. sunt mortificata omnia. Ideo frustra de iis
gloriantur Hypocritae et Iudaei, qui adhuc insaniunt in gloria carnis et
iustitia legis. Quia vir ille impressit manum foemori Iacob, qua
impressione mortificatus est nervus. Sed ex Deo nascuntur filii Dei. Sic
igitur discant pii et posteri Iacob non in carne gloriari, nec vitam in
beneficiis et gloria carnis quaerere, sed in [1. Mose 12, 3]
benedictione Dei, haec facit filios Dei, iuxta promissionem: ‘In
semine [Joh. 1, 13] tuo benedicentur omnes gentes’. Item Ioann⌊is
1.: ‘Qui ex Deo nati sunt’ etc. Hoc pulchrum exemplum est
quaerendarum allegoriarum, docet enim et consolatur simul.

Congruit et hoc, quod filii Israel non comedunt nervum, id est, non
[Joh. 6, 53] credunt: Quia manducare alibi significat credere. ‘Nisi
manducaveritis carnem filii hominis’ etc. Ioan⌊nis 6. Nos non
manducamus, nec credimus 

[Seite 116]

nervum illum elevatum super foemur, non praedicamus nervosam sapientiam,
gloriam, iusticiam, potentiam carnis, sed abstinemus ab omni fiducia et
gloria iusticiae carnalis. Hanc vero sapientiam bona posteritas Iacob
sola intelligit et praestat, huic enim soli motum est foemur. Omnes alii
adorant et comedunt nervum foemoris lentum et tenacem: quia nondum est
eis mortificatus. Soli Christiani abstinent a turbato foemore et nervis:
Quia novum Testamentum sic docet. ‘Quia non ex sanguinibus, neque ex
voluntate viri, neque ex voluntate carnis, sed ex Deo nati sunt’. Haec
est verior et propinquior allegoria, consentiens cum doctrina Euangelii:
Quia populus Dei luctatur cum Deo, et vincit, ac post victoriam accipit
benedictionem, et reprobat iusticiam et sapientiam carnis, imo
crucifigit carnem cum concupiscentiis suis. Qui pius est, et habet donum
fingendi allegorias, facile alias inveniet.

Caput XXXIII.

[33, 1a] Levans vero Iacob oculos suos vidit venientem Esau, et cum eo
quadringentos viros.

Perspicua et facilia sunt, quae hoc capite recitantur: Quia sunt
moralia, civilia et humana. Ideo breviter percurremus, cum nihil
obscuritatis sit, nec in verbis, nec in historia. Describit enim Moses
ad exemplum et confirmationem fidei nostrae, quomodo Deus exaudiat
gemitus luctantis et infirmae fidei. Qui gemitus sunt quidem
ineffabiles, sed non sine ingenti fructu. Est igitur Iacob e numero
illorum, de quibus inquit [Mark. 9, 23] Christus: ‘Omnia sunt
possibilia credenti’, quia fide evasit victor Dei et hominum, adeo ut
nec Deus, nec homo ipsi velint aut possint nocere. Deus benedixit ei.
Frater autem Esau ita mutatus est, ut non solum non velit nocere, sed
etiam iuvare, amare et benefacere. Ira eius mutata est in fraternitatem
suavissimam.

Haec nimirum est manus excelsi, qua prohibetur iracundus, ne faciat,
quod proposuerat. Quia Deus habet in manu omnium hominum corda, ne
possint ultra terminum praefixum progredi. Sicut dicitur Hiob 38. de
[Hiob 38, 10 f.] terminis circundatis mari divinitus: ‘Usque huc
venies, et non procedes amplius, et hic confringes tumentes fluctus
tuos’. Aspicientibus mare turbatum fluctibus et procellis videtur
minitari littori tanquam rupturum margines, quibus inclusum tenetur, et
undiquaque exundaturum. Et tamen impetus illi aquarum et fluctuum
reprimuntur, et cohibentur suis limitibus. Sic corda hominum accensa
ira, fremunt horribiliter. Sed Deus constituit metas furoris et irarum,
quas non licet transilire. Idem apparet in hoc exemplo Esau: et extant
alia plura passim in Ethnicorum historiis, quae testantur nunquam ultra
praescriptum terminum a Deo potuisse progredi sapientiam et potentiam
humanam.

[Seite 117]

Annibal ad moenia Romana accesserat1� tanto terrore et trepidatione
cum urbis, tum totius Italiae, ut utriusque potiundae certissima spes et
facultas esset. Si modo eum animum habuisset, quem antea in preliis
ostenderat. Sed regrediebatur, Deo reprimente impetus eius. Ideo
clamabant amici eius: Vincere scis, Hannibal, victoria nescis uti.2�
Sed ignorabant illi subesse occultam et divinam vim, quae ipsum
cohibebat. Sic Papa progressus est usque ad suum terminum. Sic Turci non
transilient metas divinitus constitutas. Quin Diaboli furores et conatus
tam diu durabunt, quam diu visum fuerit Deo expedire ad gloriam suam et
nostri mortificationem ac salutem.

Ad eundem modum de Rege Assyriorum loquitur Dominus Isaiae 37: [Jes. 37,
24f.] ‘Dixisti: In multitudine quadrigarum mearum ego ascendi in
altitudinem montium Libani, et succidam excelsa cedrorum eius’ etc.
Sed respondet Dominus: ‘Cum fureres adversus me, superbia tua ascendit
in aures meas. Ponam ergo circulum in naribus tuis, et frenum in labiis
tuis, et reducam te in viam, per quam venisti. Illi nec voluntas, nec
vires deerant: Sed [Jes. 10, 15] potentia Dei obsistebat. Sic Isaiae 10
dicit: ‘Nunquid gloriabitur securis contra eum, qui secat ea, aut
exaltabitur serra contra eum, a quo agitatur’. Non est, quod efferas
te immodice propter successus et potentiam. Perinde enim est, ac si
serra aut securis glorientur, se secare aut scindere lignum. Nisi enim
ego agitator essem serrae et sector ligni, nihil unquam efficeret
securis aut serra.

Ita et haec victoria Iacob promissa erat a Deo gratis et e mera
bonitate, quod esset superaturus fratrem. Non igitur vincitur Esau
viribus, industria, consiliis, malis artibus aut simulatione: Sed sola
benignitate Dei: Quia voluntas eius mutantur. Atque haec est victoria
omnium praeclarissima, quando eo adducuntur homines, ut mutentur corda
et voluntates eorum. Nec fuit unquam melior victoria, quam cum ex
nolentibus et repugnantibus facti sunt volentes. Id vero solius
potentiae et maiestatis divinae opus est, mutare cor et animum iratum ac
offensum in placidum et benignum. Alioqui enim tam indomitum est cor
humanum, ut non possit mutari ulla vi, non diaboli, non mortis, non
ullius mali quantumvis violenti potentia: nisi coacte et violenter. Qui
voluntas humana est invicta et obstinata, nec ulla sapientia aut ullis
viribus flecti potest, nisi vincatur bonitate.

Id vero solus Deus facere potest. Sicut apparet in hoc exemplo. Iacob
enim merito Israel dictus est, cum vicerit Deum, senseritque ridentem et
laetantem, quem antea hostem et insidiantem vitae habuerat. Vicit et
iracundiam fratris Esau et omnium, qui cum eo veniebant. Nulla alia re,
nisi fide et oratione, qua et Deus ipse et homines vincuntur. Hinc 

[Seite 118]

[Spr. 16, 7] illud est, quod a Salomone Proverb⌊iorum 16. dicitur:
‘Cum placuerint Domino viae hominis, inimicos quoque eius convertet ad
pacem’. Atque idem nos experti sumus hactenus. Multi enim DEI
beneficio conversi sunt ad pacem, qui acerrime oderant et persequebantur
Euangelium. Nulla violentia, sed suavissima et pulcherrima victoria, qua
voluntas hominis sua sponte mutatur. Tanta vis est orationis. Ea vicit
et Deum et fratrem Esau, hat himel und erden gewonnen. Frater Esau iam
nec cogitat, nec potest eum laedere. Omnis sensus enim et voluntas
ipsius mutata est, sicut audiemus.

Itaque Iacob securus et hilaris sibi de victoria gratulatur, quam habet
ab ipso Deo, non ab Angelo. Sicut dixit antea: ‘Vidi Dominum’ etc.
Atque haec reconciliatio fratris utrunque testatur, visionem fuisse
veram, et non inane spectrum aliquod. Deinde orationem et gemitum illum
inenarrabilem plus obtinuisse, quam ausus fuerit petere aut sperare.
Neque enim tantum solatii, vel in Deo, vel in fratre unquam sibi
promisit. Tantum hoc petebat, ut frater recederet, et incolumem se cum
familia dimitteret, non expectabat illam benevolentiam in occurrendo,
amplectendo, osculando, illachrimando.

Credendum igitur et sperandum est, ac perseverandum in oratione et
pulsandum. Veniens veniet et non tardabit. Impossibile enim est
orationem urgentem, instantem, perseverantem non exaudiri. Nos vero quia
non credimus, ideo non experimur hanc perseverantiam, neque magnitudinem
bonitatis et salutis divinae sentimus. Exuscitemus igitur animos nostros
ad fidem et invocationem, ac sciamus Deum delectari illa perseverantia,
[Matth. 7, 7] et eam praecepisse, cum ait: ‘Quaerite et invenietis,
pulsate et aperietur vobis’. Neque unquam cumulatius exauditur oratio,
quam in tali agore et gemitibus fidei luctantis.

⌊siorum 3. et Rom⌊anorum [Röm. 8, 26 f.] 8.: ‘Nos nescimus, quid
oremus, sed ipse spiritus postulat pro nobis gemitibus inenarrabilibus.
Qui autem scrutatur corda, scit quid desideret spiritus’. Semper enim
minus petimus quam debebamus. Nec speramus ea, quae Deus summa voluntate
largitur. Igitur non petimus, sicut oportet, nec intelligimus, quia
grandiora sunt, quam nos animo compraehendere possimus, qui parva tantum
et minuta cogitamus. Magnus est et excelsus Dominus, ideo vult magna a
se peti et largiri, ut declaretur eius omnipotentia. Hic primus locus
est de victoria Iacob.

Secundo ut vitet Iacob tentationem Dei, neque immodica laetitia et
victoria elatus animum fraternum vix dum placatum exulceret, non
superbit, nec insultat fratri, quod insipientes solent facere. Non sic
dicit: Ego habeo promissionem de victoria, nihil moror iram et minas
tuas. Nam hoc 

[Seite 119]

contemptu et fastu vulnus illud magno labore sanatum refricuisset. Sed
utitur, qua potest humanitate, ad augendam et conservandam eius
benevolentiam. Adornat aliam pompam pulcherrimam, qua ei obviam procedit
cum familia. Id est facere, quod in se est, ne benedictionem Dei
perdamus. Si divina benignitate abundamus consolatione et gaudio, non
ferociamus aut efferamur immodice, sed utamur benedictione Dei cum
timore, cum humilitate et gratiarum actione. Secundum sententiam 2.
Psal⌊mi: [Ps. 2, 11] ‘Servite Domino in timore, et exultate ei cum
tremore’, ne prolabamur in securitatem, superbiam et tentationem Dei.

Honorat igitur Iacob fratrem, et utitur mediis ad retinendam
benevolentiam eius: neque quicquam de victoria illa decedit, tametsi
humilem et amicum erga fratrem se praebet. Distribuit autem familiam in
ordines, cum quibus post munera praemissa ipse fratri obviam venit,
idque agit omni studio, ut ornet munera ad demulcendum et mitigandum
Esau, licet de victoria iam certus sit.

[33, 1b –3] Et divisit filios suos ad Leam, Rahelem atque duas
ancillas: et collocavit ancillas et filios illarum in primo ordine,
deinde Leam et liberos eius. Rahelem autem et Ioseph postremo. Et ipse
praecedens eos, adoravit pronus in terram septies, donec appropinquaret
fratri suo.

Hic longe alio animo et ratione dividit comitatum, quam supra fecit. Tum
enim incertus erat de voluntate fratris, ideo trepidus et desperabundus
deliberabat, et distribuebat comitatum in duos ordines, sic cogitans. Si
unam turmam occideret, altera evadet. Ipse solus in littore post
principia manebat et luctabatur cum desperatione. Ibi caro erat infirma
et titubans, et propter infirmitatem fidei ad desperationem propensa.
Iam vero accedit ad fratrem animo securo: dividit copias domesticas non
animo abiecto, sed hilari et securo. Ita tamen, ne tentet Deum, aut
fratrem denuo offendat, quem infirma illa et luctante fide vicerat. Est
igitur divisio tantum ad pompam et significationem benevolentiae
instituta. Nec amplius post principia se continet. Sed antecedit omnes,
et pergit fratri obviam. Quia tentatio est superata, et oritur ei sol
fiduciae et gaudii. Estque pulcherrima pompa. Sequuntur enim patrem
familias dulcissimae coniuges, liberi suavissimi et ancillae, et cum in
conspectum fratris perventum est, septies inclinat versus terram, donec
ad eum accedat.

⌊mo 38.: ‘Incurvatus sum vehementer, tota die contristatus
ingrediebar’. 

[Seite 120]

Ab illo gestu incurvationis nomen habet adoratio, hoc est, reverentia,
quae praestatur iis, qui nobis sunt superiores, aut Deo. Et fit aut
incurvatione stantis, aut poplite flexo. Hic gestus enim significatio
est reverentiae et humilitatis, quae exhibetur iis, quos agnoscimus
honore et reverentia dignos. Nostris moribus caput nudare solemus. Quod
Iudaei non faciunt, ne in templo quidem. Appellamus igitur adorationem
omnem illam reverentiam externam erga superiores aut aequales, sive fiat
flexo uno genu, ut apud Principes, aut utroque, ut in adoratione Dei
fieri solet. Ad hunc modum Iacob septies adorat fratrem, tanquam maiorem
natu et principem, cuius beneficium et humanitatem agnoscit, quod sibi
reconciliatus est, ac vere fraternam benevolentiam prae se fert.

Iam ergo oritur quaestio: Quomodo congruant haec cum benedictione supra
promissa, quod maior debeat servire minori, et Iacob futurus sit dominus
fratrum suorum. Hac enim deiectione videtur inversa et mutata prorsus
benedictio. et hoc argumentum multipliciter amplificari et confirmari
potest. Nusquam enim legitur, quod Esau adoraverit Iacob, et eum
agnoverit superiorem. Contrarium vero hoc loco fit a Iacob, qui
incurvatur coram Esau. Praeterea longe maior erat potentia Esau. Iacob
ducit secum parvulos, inter quos maximus natu Ruben duodecim aut
tredecim annos habet ad summum: Alii minores fuerunt. Esau econtra habet
nepotes, et forte etiam pronepotes, et ex iis duces et principes: Quia
duxit uxores quadragesimo anno aetatis suae. Ex eo tempore multos
generavit liberos usque ad septuagesimum septimum annum Iacob, quo
primum accepit benedictionem, imo cum adhuc esset in domo patris Iacob,
antequam benedictionem praeriperet, iam numerosam sobolem habuit Esau.
Igitur fuit dominus et princeps, iunctus affinitate gentibus in terra
Canaan, confoederatus Ismaelitis et aliis principibus.

Tanto duci occurrit Iacob cum pueris et turba imbelli, rediens e
servitute et exilio, longe inferior Esau, qui adventat cum quadringentis
armatis. Postea vero rursus exulandum erit Iacob in Aegypto. Interim
Edom multos praestantissimos duces et Reges nactus est, et indies
accrevit potentia eius. Quin in ingressu ex Aegypto prohibentur filii
Israelitici attingere terram Edom, et ne passum quidem pedis de ea dicit
se Dominus eis daturum. Num id est dominari Iacob? David primus domuit
Edomitas: Sed ante illum 624. annos fuerant liberi. Neque tamen manebant
sub imperio Israelis amplius 120. annis. Sub Ioram enim rursus excutiunt
iugum, et proprium regem constituunt, nec sunt amplius tributarii regum
Israel. Apparet igitur benedictionem irritam factam et inversam.

Quidam sic respondent: Benedictionem illam respicere in Christum, in quo
finaliter impleta sit. Sed ad historiam respondendum est. Ista enim
subiectio sive humiliatio Iacob, quae duravit toto tempore exilii, est
tantum tentatio, sicut supra dictum est. Perinde ut nos Christiani sumus


[Seite 121]

omnium miserrimi, et omnibus subiecti. Verum non est abiectio: sed
tantum lucta. Revera enim sumus et manemus domini coeli et terrae.
Tentatio non est mutatio aut eversio bonorum promissorum, Sicut
captivitas Israel sub rege Assyriorum fuit tentatio quaedam, non autem
mutatio populi. Sic in terroribus peccati et mortis non muto mortem cum
vita, Christum cum Diabolo: tametsi in tentatione non aliter appareat.
Sic Abraham tentatus accepto mandato de immolando filio non amittit
filium. Ac tales in universum sunt omnes tentationes. Prima specie
apparent admodum tristes, terribiles et diversissimae a promissionibus.
Sed exitus tandem congruit cum verbo Dei, quod manet firmum et immotum.
Quemadmodum in tempestate subito coorta fragor tonitruum et fulminum
videtur minari coelo et terrae, hominibus et iumentis ruinam et
interitum. Sed adeo nihil turbat aut mutat, ut foecundet etiam et riget
terram.

⌊is 49.: ‘Non auferetur sceptrum a tribu Iuda, donec veniat Silo’.
Cuius adventus cum prae foribus esset, cessavit dominium carnale
Israelis: atque ibi Herodes occupavit regnum. Caeterum mansit benedictio
integra usque ad Salvatoris adventum, qui luctatus est cum Iacob. Ibi
institutum est novum et melius regnum, in quo verus ISRAEL regnat super
coelum [vgl. Phil. 2, 10] et terram, super angelos et daemones: Siquidem
omne genu flectitur in nomine Iesu coelestium, terrestrium et
infernorum. Ibi vere impleta est benedictio Iacob, et tamen sub figura
quoque salva mansit, ita ut Israel Edomeis non subiiceretur unquam,
licet ab iis saepe oppugnaretur et vexaretur.

Quod autem Iacob humiliat et incurvat se hoc loco coram fratre, et
appellat eum Dominum, non ita accipiendum est, quasi de benedictione et
dignitate eius aliquid diminutum sit: Sed ut vulgo loquuntur: sunt verba
honoris1,� quae non obligant. Et ista sive reverentia, sive obedientia
non adfert secum traditionem rei et dominii. Quanquam Iacob servum se,
illum vero dominum dicit. Tamen Esau non propterea possidet regnum, nec
unquam eius possessionem adeptus est. Procedit igitur reverentia ex
humilitate quadam, ne securitate et successu efferri videretur: non ex
translatione benedictionis. Estque tantum honorarium munus. Deinde solet
hoc in vita fieri, ut superiores non tantum aequales, sed etiam
inferiores blande et honorifice compellent, et deferant eis sua studia.
Sic enim Charitas omni genere officii et reverentiae solet etiam
inferiores iuvare et provehere. Sic pastor Ecclesiae cum videt aliquem
tentatum et adflictum conscientiae pavoribus, qui consolationem ab eo
expetit, etiam humilima et 

[Seite 122]

maxime servilia officia defert adflicto, ut animum imbecillem et fractum
erigat et confirmet. Verum ea ratione non tradit dominium aut
gubernationem Ecclesiae, sed retinet ipse functionem sibi demandatam.

Haec sunt officia pietatis et humanitatis, quibus saepe maiores
offensiones caveri possunt, et a Deo non prohibentur, imo mandatur, ut
subiiciamus nos sive aequalibus, sive etiam inferioribus ad commodum et
utilitatem proximi. Et ea humilitate nihil prorsus nobis decedit de
nostra dignitate, tametsi nos ad salutem alterius, imo ad gloriam Dei
accommodemus. Manet igitur Patriarchae Iacob salva et rata benedictio,
et haec omnia, quibus subiici videtur fratri, non mutatio, sed tentatio
dicenda sunt.

[33, 4] Esau vero obviam illi currens, amplexatus est eum, ruitque in
collum eius, et osculatus est eum, fleveruntque.

Moses utitur plenis et significantibus verbis ad describendam
reconciliationem duorum fratrum, adeo ut nemo dubitare queat, quin Esau
ex animo faciat et loquatur omnia, et revera mutatus sit. Adcurrit enim
ad fratrem, amplectitur, ruit in collum eius, osculatur, nec temperat
sibi uterque a lachrimis prae gaudio. Solvuntur enim viscera fraterna,
et exardescit pectus utriusque vera benevolentia, ut omnium offensarum
et iniuriarum obliviscantur. Nec iam amplius mentio fit quadringentorum
virorum, neque ullum signum apparet irae aut indignationis. Sed omnia
plena sunt veri et fraterni amoris et benevolentiae. Talibus enim verbis
utitur Moses, quae ostendunt haec candide et sincere geri et dici.

Quanquam enim et hypocritae possunt simulare amorem: tamen et gestus, et
verba singula significant fuisse adfectus in utroque ardentissimos, et
animum Esau vere placatum et reconciliatum. Cogitat enim: Quid cum isto
agas? Est germanus meus. Si sic Deo visum fuit, ut benedictionem a Patre
auferret, non invidebo, nec indignabor: habeat et servet eam sibi. Alii
vero cogitarunt: En miserum illum Iacob, qui ante viginti annos
gloriabatur de praerepta benedictione, eum oportet iam incurvari coram
principe et domino nostro Esau abiectissime. Ubi nunc est amplissima
illa gloria et spes magnifica Iacob? Nos habemus veram benedictionem,
quia penes Esau est imperium, iuxta promissionem: In gladio tuo vives,
eritque tempus, cum rumpes iugum eius de collo tuo: de ubertatibus
terrae et rore coeli vives. Illam pinguedinem terrae, aurum item et
argentum iam habemus: dixerunt. Esau vivit in gladio, est pugnator
egregius, qui subiecit sibi fratrem, et alios quoque populos subiugabit,
excussit iugum fratris. Et in hanc sententiam Esau docuisse promissionem
sibi factam verisimile est. Haud dubie eam amplificavit, qua potuit
diligentia [Luk. 16, 8] et gravitate: Quia filii huius seculi
prudentiores sunt filiis lucis, ac possunt mirabiliter torquere
sententias, si quae pro ipsis facere videntur, 

[Seite 123]

quin ex uno ramusculo totam silvam, ex flosculo uno totum pratum, et ex
verbo uno tota Biblia possunt facere.1�

Nos qui habemus veras et longe ampliores promissiones et benedictiones,
non ita admiramur, non urgemus, non dilatamus amplitudinem illam et
magnificentiam harum rerum, sicut impii sua bona exaggerant et
illustrant. Vide enim pontificios, quanto studio urgent et amplificant
[Matth. 16, 28] unicam sententiam: ‘Tu es Petrus, et super hanc
petram’ etc. pro primatu Papae defendendo. Tota plaustra
commentariorum extant de unico hoc dicto. At nos quam frigide doctrinam
Euangelii tractamus? Quam oscitanter legimus aut audimus, quod Christus
passus est pro nobis, mortuus [Hab. 2, 4, Röm. 1, 17] est pro peccatis
nostris. Item: ‘Iustus ex fide vivet’ etc. Sunt et aliarum artium
doctores in sua professione excolenda diligentiores, et est utile et
necessarium in vita, ut artes et ingenia excolantur. Sic in Mercatoribus
exquisitam et anxiam calculorum solicitudinem depraehendimus. Sed nos in
nostris bonis illustrandis et amplificandis sumus ignavissimi, qui
torpor et negligentia oritur ex carne nostra. Deinde nos agimus de rebus
absconditis et coelestibus, non sensibilibus. Ipsi vero de praesentibus,
visibilibus et palpabilibus. Ideo sunt excitatiores et diligentiores.

Ad hunc igitur modum Esau diligentissime hanc promissionem excussit,
respondit enim simul experientia promissioni. Mihi est promissus
gladius, dixit. Merito igitur sum bellator et imperator. Frater autem
est pastor, inops et exul. Pinguedo et ubertas terrae ad me pertinet.
Nec ulli hominum subiectus sum, et excussi iam iugum fratris. Haec
gloria et insolentia oritur ex carnali benedictione, quia incurrit in
oculos, et multum splendoris et pompae habet in mundo. Habuit et Iacob
carnalem benedictionem, sed non fuit tam splendida. Edom enim habuit
Reges et duces ante fratrem Israel. Et spiritualis benedictio semper
tecta est vilissima et miserrima specie.

Atque haec gloria Esau plurimum profuit ad reconciliationem. Quia
cogitavit: Ego sum Dominus, et cum nihil mihi sit periculi a fratre, cur
tractem eum inclementius? habeo non tantum verba benedictionis, sicut
Iacob, sed rem ipsam cum verbis, abundo enim opibus, potentia,
multitudine amicorum, sum natus ex carne et sanguine sanctorum Patrum.
Ideo Deus non reiecit me, licet Iacob benedictionem praeripuerit. Et est
verisimile Esau tandem salvatum esse. Ideo autem Deus discrimen hoc
inter Iacob et Esau, item inter Isaac et Ismael constituit, ut
ostenderet regnum suum esse simpliciter spirituale. Nec dubium est, quin
multi ex progenie et posteris Esau sint salvati. Multi enim ex Edomitis
populo Dei in Israel adiuncti et circuncisi sunt, multi quotannis ad
festorum celebrationem solennem Ierosolimam ascenderunt, qui ibi
adorarunt. Speravit 

[Seite 124]

igitur Esau se participem fore gratiae Dei et benedictionis spiritualis,
et sensit etiam se corporaliter benedici et augeri. Deinde fratris
humilitatem vidit, quae omnia profuerunt ad leniendum et mitigandum
ipsius animum, ut vere et ex animo fratri reconciliaretur, et sic secum
statueret. Cur fratrem meum occidam? cur in liberos suavissimos et
coniuges saeviam? Avertat Deus, ne fiam parricida. Ac delectatur Esau
non aliter opibus et fortunis, quae obtigerunt Iacob, ac si ad sese
pertinerent.

Postremo accessit etiam seria et ardens oratio, qua impetravit Iacob
mitigationem. Opes ipsae et bona corporalia, quae habet, non potuissent
sanare animum exulceratum, quanquam interdum lenire solent offensas. Sed
maior fuit vis et efficacia precationis. Si enim serio et perseveranter
oramus, non potest non fieri ex inimico amicus: Modo clamemus et
speremus, non in nostra dignitate, sed ut linum fumigans, in bonitate et
misericordia divina: tum certissime exaudit nos Deus. Haec est
reconciliatio fratrum vera et non simulata. Sicut enumerat Moses
certissima signa voluntatis et benevolentiae fraternae in utroque. Iam
facilis est explicatio huius capitis.

[33, 5] Attollens autem oculos suos vidit mulieres et pueros, dixitque:
Qui tibi isti? Respondit pueri sunt, quos benignitate sua Deus donavit
servo tuo.

Hoc pulcherrimum et suavissimum colloquium est duorum fratrum, plenum
pietatis. Manet adhuc Iacob in humilitate et benevolentia captanda. Quia
etiam politicam dignitatem, sive, ut vulgo vocarunt, Sanctum seculare,
vult Deus suo ordine et modo honorari. Habet suam gloriam, suam
praeeminentiam, qua qui antecellunt aliis, nequaquam contemnendi sunt.
Sed tribuendus est eis suus honor, iuxta ordinationem Dei. Hebraeum
verbum Hanan et Hen proprie significat dare animo prompto et benigno,
germanice begnaden, quos donavit Deus servo tuo, damit mich Gott
begnadet hat. Ita agnoscit simul beneficentiam Dei, et agit gratias.
Causam vero suam verbis ornat, quantum potest, ad alendam benevolentiam
fratris, et docet suo exemplo, ut nos quoque superioribus honorem et
reverentiam debitam deferamus, non simus asperi, contumaces, praefracti
erga eos, sed studeamus humilitate et observantia nobis devincire. Haec
sunt moralia.

Sed cur quaerit Esau, cuius sint parvuli? quasi vero nesciat: tamen
fuerunt praemissi nuncii, qui dona offerrent, ex quibus haud dubie
percontatus est de comitatu Iacob et aliis? Ideo interrogat, ut captet
occasionem blande et fraterne agendi et colloquendi cum fratre. Quia
removenda est omnis suspicio doli aut simulationis. Nihil egit
hypocritice, et iudico eum tandem salvatum. Sicut de Ismaele etiam
sentio. Vere igitur victa et mutata est voluntas Esau. Mutata autem
voluntate sponte cedunt 

[Seite 125]

omnia, patet domus et universa bona Esau. Quia voluntas est regina, quae
dominatur opibus. Quando scio me amari ab aliquo, nihil dubito mihi
parata et prompta esse omnia, quaecuncque ab animo amico et benevolo
proficisci queunt. Cum igitur animus Esau reconciliatus sit, die etiam,
ut dicitur, aegritudinem et offensam leniente. Deinde humiliatione
fratris, nihil intelligendum est hypocritice fieri. Sed esse et gestus
omnes, et verba candida et sincera, profecta ex amore et benevolentia,
non fucata. Ideo enim obviam fratri ivit, amplexus est, osculatus est
fratrem, flevit: et iam quacunque ratione potest captat occasionem
declarandi animi et caritatis fraternae erga Iacob. Haec est
gloriosissima illa et vere Israelitica victoria, qua per orationem et
luctam fidei superata est et Dei et hominis voluntas.

[33, 6 –8a] Et accedentes ancillae et nati eorum inclinarunt.
Appropinquavit et Lea cum filiis suis inclinantes. Post haec adductus
est Ioseph et Rahel, et incurvati sunt coram eo. Dixit autem ille, quae
tibi universa haec turma, cui obviam veni?

Et hanc pompam adornat Iacob ad placandum fratrem, quanquam antea divina
virtute reconciliatum per victoriam et luctam orationis et fidei: tamen
externam etiam significationem benevolentiae non omittit, ne videatur
tentare Deum, aut pacem et concordiam initam turbare, et superbia quadam
animum fratris denuo offendere. Incurvatur igitur Iacob cum uxoribus,
ancillis et liberis coram Esau, cum ipse sit filius et haeres
benedictionis melioris. Habebat enim spiritualem benedictionem propter
Christum promissum, coniunctam cum carnali. Esau illam promissionem de
Christo ex carne sua nascendo non habebat. Et tamen qui maior est,
subiicit se, et ita se gerit, ac si esset minor.

Ad hunc modum nos quoque subiecti esse debemus omni ordinationi divinae
propter Deum, quia est creatura Dei. Ideo honorandi sunt a nobis
superiores, qua possumus reverentia. Ita tamen, ne abiiciamus aut
negemus propter eos verbum Christi et promissionem gratiae, ne amittamus
spiritualem benedictionem. Omnis enim reverentia et honor et officia
omnis generis praestanda sunt magistratibus cum bona conscientia ac
hilari animo, si manserint intra limites praescriptos, hoc est, salva
divina obedientia et confessione verbi. Sin autem Deo aequari volunt,
arguendi sunt, et opponenda [Apg. 5, 29] est vox Apostolorum in Actis:
‘Oportet Deo magis obedire, quam hominibus’.

Sic igitur Maior, qui est donatus a Deo benedictione spirituali,
humiliat se erga fratrem, qui coram Deo est minor. Perinde ut nos
Regibus, Principibus, nobilibus, consulibus, senatoribus suum honorem
deferimus, vocamus eos, ut Christus loquitur: ἐυεργέτας,
illustres, generosos, prudentes etc. Quia est ordo et dignitas secularis
divinitus ordinata, quam vult Deus a 

[Seite 126]

[Jes. 14, 13 f.] nobis honore adfici. ‘Quod si volunt super astra Dei
exaltare solium, et similes esse altissimo’, Sicut Isaiae 14. dicitur:
nequaquam obtemperandum eis est. Caeterum in suo ordine, loco et
mensura, vera reverentia et vero amore eos prosequimur. Non adulamur
eis, cum dicimus clementissimos, serenissimos etc. sed ex animo
veneramur ordinem et personam divinitus ad hoc munus ordinatam. Ad hunc
modum Iacob non adulatur Esau tanquam superiori. Sed vocat ipsum
Dominum, se vero servum, vera humilitate et observantia erga fratrem.
Estque pulchrum exemplum civilitatis peculiaris huic linguae et populo,
qua etiam pares et aequales erga se invicem usi sunt in compellando.
Nostris moribus non est receptum, ut quis se servum alterius appellet.
Simplex haec et usitata forma est, mi amice, mi Domine etc.

Esau vero rursus quaerit, quae sint turmae istae, ut habeat occasionem
familiarius colloquendi et certandi cum fratre mutuo amore et
benevolentia. Et apparet eum nondum accepisse dona a Iacob missa. Quae
fuerit causa, non constat: utrum adhuc ardens odio noluerit audire
nuncios missos, antequam videret fratrem ipsum humiliantem se, an vero,
cum esset mitior factus, et conspexisset turmas a fratre oblatas,
singulari benignitate et misericordia motus noluerit accipere, non satis
scio. Videtur tamen benevolentia magis, quam odio recusasse munera. Quid
acciperem, dixit, ab illo? Cur mittit haec, cum ego, Dei beneficio,
longe sim ipso locupletior, ac propter ea non audivit nuncios missos ob
hanc causam ipsis nondum intelligentibus, quo animo esset erga fratrem.

Sic ego interpretabor, ut maneat hoc ratum, quod victoria illa operata
sit miraculum hoc, ut animus Esau mutaretur et placaretur. Ideo potest
fieri, ut fervente adhuc ira egressus sit cum quadringentis armatis ad
terrendum vel occidendum fratrem, ubi vero vidit eum humiliari, et mitti
ab eo munera, accessit manus Domini, et mutavit cor eius. Cur facerem
vim fratri? aut quid eriperem bono et candido viro, exuli et egeno?
Dominus mihi benedixit cumulatius, quam fratri, aequum erat eius inopiam
sublevari mearum rerum copia. Cur igitur munera ab eo acciperem?

[33, 8b] Respondit: Ut invenirem gratiam in oculis Domini mei.

Iacob perseverat in fovenda et retinenda benevolentia fraterna. Ac fiunt
iam eorum animi placidissimi extincto omni odio et malevolentia. Hoc
operatur Deus intus per spiritum, foris autem per media, per pompam
reverentiae et munerum oblationem: quanquam ea non acceptasse videtur
Esau prae nimio studio et amore, quo fratrem reconciliatum sibi
complectitur.

[Seite 127]

[33, 9] Et dixit Esau, est mihi multum, mi frater, maneat tibi quod tuum
est.

Nihil est fucatum aut simulatum in his verbis: sed sincere et candide
omnia sunt accipienda. Scriptura enim nihil fingit. Sed cum dicit Deum
et hominem victum esse a Iacob, vult nos statuere, serio reconciliatum
esse Esau, et totum mutatum. Utrunque enim sensit Iacob adversarium et
hostem. Sed luctator dixit, vicisse eum, et convertisse animum Dei et
hominis. Ideo omnia facta et dicta Esau sentimus esse sine fuco et
hypocrisi. Haec propter Iudaeorum glosas diligentius inculco, qui solent
extenuare et vituperare ethnicorum et incircuncisorum facta, et eorum
vicia exaggerare, seipsos vero praedicant et immodice efferunt. Ideo
iudicant Esau simulasse benevolentiam, et omnes blandicias eius fuisse
suspectas Iacob, qui non voluerit fratri fidem habere.

Sed ego existimo Esau vere et ex animo mutatum esse, tametsi iustissimam
causam odii et indignationis haberet. Debebatur enim ei benedictio
tanquam primogenito. Sed fuit magnus vir, ein feiner, dapfferer man,
instructus haud dubie doctrina et sermonibus Isaac et aliorum patrum,
apud quos educatus est, et didicit frenare cupiditates. Deinde accessit
pompa haec instructa ad placandum ipsum, item lucta et invocatio Iacob.
Postremo divina gubernatio, quae omnia animum eius ad oblivionem
iniuriae illius perpulerunt. Ideo sincero et recto animo haec fecit, et
dixit: Sicut [1. Mose 33, 10] Iacob paulo post magnifice eum
praedicabit: ‘Ita vidi faciem tuam, quasi viderem faciem Dei’. Cum
enim divinum opus sit, non potest esse simulatum aut fucatum, siquidem
Deus nihil nisi rectum et verum facit.

Amota ergo opinione doli et simulationis merito praedicamus
honestissimam et humanissimam recusationem Esau. Est mihi copia omnium
rerum, inquit, non igitur accipiam munera a te oblata. Relinquam
parvulis et familiae tuae, ut iis fruantur. Haec omnia profecta sunt ex
animo amico et fraterno.

[33, 10. 11] Ad quem ait Iacob: Ne quaeso, si inveni gratiam in oculis
tuis, accipe hoc munus meum de manu mea. Sic enim vidi faciem tuam,
quasi viderim faciem Dei, et bene voluisti mihi. Accipe, quaeso,
benedictionem, quam attuli tibi, et quam donavit mihi Deus, Benigne enim
mihi fecit Deus, et satis habeo: coegitque illum, et accepit.

Iacob instat, ut frater accipiat munus oblatum. Ego enim, inquit, offero
haec de benedictione et peculio, quod donavit mihi Dominus. Nec inopia
mea et egestate motus hoc officium meum recusabis: quia satis mihi est
Dei bonitate. Neque necessitate aut metu tantum impulsus offero. 

[Seite 128]

Sed optima voluntate tuique amore ardentissimo. Rogo igitur, ne respuas.
Non enim alio consilio dono, quam ut intelligas te a me fraterne diligi,
et si qua offensio animi tui facta est, ut ignoscas. Munus ipsum quidem
exiguum est, et magnificentia tua indignum, sed animus et studium erga
te respiciendum erit. Vox Mincha supra de sacrificio Cain et Habel
usurpata est. Significat proprie donum, ein geschenck.

Addit autem Iacob rationem, qua conatur persuadere fratri, ut recipiat
oblatum munus. Satis mihi est hoc unum et omnium facultatum instar, quod
inveni gratiam apud te. Vidi enim faciem tuam sicut faciem Dei.
Mirabilis haec et suavissima Rhetorica est. Neque sentiendum est Iacob
mentiri aut fingere quicquam, sed serio et ex animo loqui. Non quod
peccatis eius blandiendum censeam, sed ut virtutes et vicia recte
discernantur. Saepe enim dictum est nos sanctos non ubique excusare, et
supra audivimus Iacob suam infirmitatem satis declarasse, diffidentia et
carne repugnante spiritui, quam non excusamus. Quia sanctus, qui scit
sibi remissa esse peccata, et se haeredem esse vitae aeternae, non debet
trepidare, pavere aut diffidere, sed fide immota in promissionem
pugnare, et vincere dubitationem. Quia vero sumus adhuc in carne immunda
et contaminata peccato, ideo impedimur, quo minus confidamus, speremus,
invocemus eo ardore, quo debebamus, sed multum imbecillitatis et vicii
haeret adhuc in nobis. Et tamen Deus pacienter tolerat linum fumigans,
et fidem trepidantem, modo non pugnet contra verbum, aut eius
confessionem et fidem excutiat. Infirmitas non nocet. Sed virtus Dei
perficitur in infirmitate. Utrunque vero cavendum est, ne aut vicia et
lapsus sanctorum excusemus, aut recte eorum facta et dicta secus
interpretemur.

Augustinus hoc loco quaerit, an Iacob sit idolatra, et an sit adulatus
fratri, quando dicit se vidisse faciem eius tanquam faciem Dei. Et valde
anxie laborat in excusando. Sed est phrasis scripturae, quae recte
accipienda est. Supra enim dixit luctator: Vicisti Deum et homines, hoc
est, habuisti tibi obversa duo dorsa, et Dei et fratris, quae est
significatio irae, aut abalienati animi. Et in omnibus linguis usitata
est haec phrasis: quando odi aliquem, tum averto faciem et oculos, et
obverto ei occiput aut dorsum, id est signum irae et indignationis. Ad
hunc modum, quando Deus avertere faciem, et ostendere dorsum dicitur,
significatur amissa esse gratia sive cognitio gratiae, favoris,
misericordiae, laetitiae, gratiarum actionis, et his omnibus succedere
pavor, tristitia, dubitatio de voluntate Dei, das ein betruebt gewissen
sagt, Ich weiss nicht wie ich mit Gott daran bin.

Facies igitur non significat divinae essentiae aspectum, sed hoc est
[Ps. 67, 1] quod Psal⌊mus 67. dicit: ‘Illuminet vultum suum super
nos, et misereatur [Ps. 4, 7f.] nostri’ id est, blande nobiscum
loquatur, item Psal⌊mus 4.: ‘Signatum est 

[Seite 129]

super nos lumen vultus tui, Domine, dedisti laetitiam in corde meo’:
Ut [Matth. 9, 2] cum dico ad tentatum, ‘confide, fili, remittuntur
tibi peccata tua’. Item: [Matth. 15, 28] ‘O mulier, magna est fides
tua’, tum illuminatur facies Dei: quando sic blande nos alloquitur, et
ostendit verbis et factis suam erga nos benevolentiam, ibi exhibet Deus
faciem suam. Idque in hac vita fit tantum in [vgl., Luk. 18, 11] verbo
et Sacramentis. Econtra vero, quando dicit: Tu fornicatus es, furatus
es, morte morieris. Scortatores, adulteri etc. non possidebunt [1.
Thess. 4, 6] regnum Dei. Item, ‘ne quis circumveniat in negocio
fratrem suum: [Matth. 25, 46] quoniam vindex est Dominus de his
omnibus’. Item: ‘Ibunt hi in ignem aeternum’. Ad haec omnia
expavescit et contremiscit cor. Ideo est aversa facies Dei.

Sicut igitur Iacob supra de facie Dei conversa dicit: ‘Salva facta est
anima mea’, quia blande eum allocutus est Dominus, et uberrimam
consolationem in promissione et benedictione dedit. Ita apud fratrem
oritur ei Sol et lux et vita ex verbo et testimonio optimae voluntatis.
Et est sententia: Mi frater, ego vidi faciem tuam ad me conversam, non
secus ac antea Dei faciem conversam vidi, haerens in tuo aspectu vere
mihi faciem Dei intueri videor. Haec non est adulatio, sed seria
locutio. Ita delectatus sum tuo aspectu, ac si Deum vidissem mihi obviam
factum.

Agnoscenda est autem facies Dei blanda in promissionibus, in
Sacramentis, item in externis beneficiis et donis, in placato principe,
proximo, patre aut matre. Quando video parentum faciem placatam, simul
etiam faciem Dei blandam et arridentem mihi video. Quemadmodum Iacob
prius dixit, se vidisse Dominum facie ad faciem, eandem DEI faciem
cernit iam in facie fratris Esau, quia videt beneplacitum divinae
voluntatis in benevolentia et favore fratris. Ad eundem modum in omnibus
creaturis resplendet facies Dei, quia sunt opera Dei, et testimonia
voluntatis et praesentiae divinae. Illis blanditur nobis externo
aspectu, sicut intus in corde, verbo et promissionibus faciem blandam et
benignam exhibet.

⌊i 51.: ‘Benigne fac, Domine, in bona voluntate tua Sion’, [Matth.
17, 5] et Matth⌊aei 17.: ‘Hic est filius meus dilectus, in quo mihi
bene complacui’. [Luk. 2, 14] Item Lucae 2.: ‘Hominibus bona
voluntas’, εὐδοκία. Hoc vult [vgl. Ps. 73, 24] dicere Iacob:
video, quod complacuisti in me, du nimbst mich mit gnaden [vgl. Apg. 20,
35] an, amplecteris, excipis osculo, illachrimaris. Et renuis donum, es
paratior ad dandum, quam ad accipiendum. Ita declaras tuam erga me
benevolentiam et beneplacitum. Accipe ergo munusculum exiguum, pignus
mutui 

[Seite 130]

amoris, quod testetur me tuam benevolentiam agnoscere. Appellat autem
dona benedictionem. Accipe, inquit, benedictionem, quam attuli tibi, et
quam donavit mihi Deus, Benigne enim mihi fecit Deus etc.

Haec profecto verba sunt animi perfusi immenso gaudio et laetitia. Toto
pectore laetatur et gratulatur sibi, quod potitus est amore fraterno.
Pulcherrima igitur et iucundissima haec serenitas est, quae est
consecuta tempestatem et tenebras illas luctae superioris cum fratre et
viro. Video inquit Deum et fratrem mirabili bonitate placatum. Ideo
significatur ingens laetitia, quando dixit supra: ‘Et salva facta est
anima’. Vere mihi nunc reviviscere ex morte et inferis videor, quia
vidi blandam Dei et amicam faciem. Et lucet mirabilis modestia et
humilitas in hic verbis. Sic enim vult dicere: Non attuli magnificum
aliquod et amplum donum, quod dignum sit admiratione: Sed est benedictio
Dei. Et quaeso, ut hoc nomine accipias, ut sit pignus et monumentum
gratitudinis meae, et benedictionis Dei, cuius dono et gratia hoc,
quicquid est tibi offero. Accipe igitur, quod Deus mihi dedit, in nomine
Domini. Non aliter ac si divinitus tibi esset oblatum, ut etiam apud te
sit benedictio, et augescat in immensum, sitque benevolentia illa ac
mutuus et fraternus amor inter nos perpetuus.

Antea vero Esau dixit: ‘Est mihi Rab’, id est, multum. Iacob dicit:
Et mihi Kol id est, omne, totum: amplificat suam benedictionem: non
solum copia mihi est, sed omnia habeo. Sunt verba exultantis et
gestientis prae laetitia propter faciem Dei et fratris exhibitam sibi in
gratia, misericordia et benevolentia. Si tantum habeo gratiam Dei et
tuam, satis superque satis mihi est. Neque quicquam damni facerem, si
etiam omnia tibi donarem. Nihil mihi decedit, nec deerit unquam, cum tu
mihi sis reconciliatus. Jch bin ein reicher Herr, weil ich Gott und dich
zum freunde hab.

Ostendunt autem haec omnia, quomodo fides in Iacob revixerit et excitata
sit, iamque iterum regnet et triumphet. Iam enim statuit Iacob suam
benedictionem aequare omnes opes totius mundi. Prius nihil habebat, cum
diceret: ‘Veniet frater, et percutiet me et coniuges et universam
familiam’. Ibi prorsus nihil habet: Quia erant omnia desperata. Rursum
vero repletur ei coelum et terra omnibus bonis et opibus totius mundi.
Incredulitas enim spoliat nos misericordia Dei ac fratris, omniumque
rerum copia.

Addit autem Moses, coegisse Iacob fratrem, ut acciperet munus. Sic enim
dixit: ‘Noli despicere benedictionem Dei et munus meum, ne videaris
non ex animo mihi reconciliatus’. Quanquam enim ego nihil dubito:
tamen familia utriusque suspicabitur esse adhuc incertam gratiam et
favorem tuum. Oro igitur te propter amorem et fraternam benevolentiam
tuam, ne recuses munusculum hoc.

[Seite 131]

[33, 12.13] Et ille ait: proficiscamur et eamus: eroque socius itineris
tui. Respondit illi Iacob: Nosti, Domine mi, quod parvulos habeam
teneros, et oves et boves lactantes mecum, quas si impulerint uno die,
morientur cuncti greges.

Esau vult esse gratus, et vicissim fratri benefacere: offert enim se
comitem et ducem itineris usque ad transitum Iordanis. Neque dolose haec
geruntur: tametsi adhuc fuisse suspiciones in utraque familia verisimile
est. Sed Iacob fuit certissimus ex promissione de reconciliata voluntate
fratris, et intelligit haec proficisci omnia ex animo amico et candido.
Et tamen deprecatur hanc humilitatem et officium fratris. Non necesse
est, inquit, te ita humiliari: et nimis grave hoc tibi futurum esset.
Novit enim Dominus meus me habere parvulos teneros, et pecudes foetas,
oves, agnellos, vitulos lactantes, qui non possunt sine periculo
celerius progredientes subsequi. Ruben fuit annorum tredecim, non multo
amplius. Levi duodecim, Iuda decem, et sic deinceps usque ad Dinam, quae
non excessit quartum annum in hoc traiectu. Ducit igitur secum turbam
parvulorum magno labore, pueri autem tam tenelli non possunt sequi
comitatum Esau, equitum et armatorum. Ita tibi erimus impedimento, mi
frater, et oneri.

Honestissima recusatio est, longe enim difficilius est ducere imbellem
et teneram turbam parvulorum, quam aliquot turmas equitum, siquidem
multa accidunt, quae impediunt progressum, et cogunt subsistere aliquot
dies interdum aut horas. Infinita cura est cum familia peregrinari.
Praesertim illo tempore, quando non fuit usus curruum, sicut apud nos.
Sed camelis et asinis sarcinas et parvulos imposuerunt. Ideo nihil
simulat nec mentitur Iacob, cum ait, nos erimus tibi oneri et
impedimento, remorabimur profectionem tuam, nos gravabimus te hoc tam
molesto comitatu, sed serio deprecatur hanc molestiam, ne excusationem
aliam adferat Esau, quod velit tardius progredi, aut tale aliquid.
Significat tecte futurum id molestum armatis, qui erant in comitatu
Esau. Imo etiam periculum commemorat, si uno die pulsarentur oves. Id
enim proprie significat Hebraeum verbum pulsare, sicut fores pulsare
solemus. Aguntur enim pecora virga aut baculo. Si igitur urgerem ea, aut
impellerem ita, ut aequarent gressus equitum, una die perirent omnes
pecudes et parvuli, Germanice ubertreiben.1� Ideo commodius est, ut
cum tuis comitibus praecedas, ego pedetentim subsequar.

[33, 14 –16] Transeat quaeso Dominus meus ante servum suum, ego sensim
incedam, quatenus ferunt pecora ante me, et quatenus pueri ferre
possunt, donec venero ad Dominum meum in Seir. Dixit 

[Seite 132]

ergo Esau, constituam quaeso quosdam de iis, qui mecum sunt, qui tecum
maneant. Respondit Iacob: ad quid istud? satis est, si gratiam invenio
in oculis Domini mei. Reversus est itaque Esau eodem die itinere suo
versus Seir.

⌊i 30.: [Ps. 31, 4; Ps. 23, 2] ‘Deduces me et enutries me’, et
Psal⌊mi 23.: ‘Iuxta aquas refectionis deducet me’. Et hoc loco
Iacob dicit, ‘ego faciam eos deduci leniter’, mehlich, sicut oves in
pascua aut aquatum ducuntur, das vieh und kinder nicht verderbe, haec
enim sunt officia pastoris. Et de Absolone ait David [2. Sam. 18, 5] 2.
Samue⌊lis 18.: ‘Leniter agatis cum puero Absolon’, thut gemach und
seuberlich mit Absolom.

Quod vero addit: ‘quatenus ferunt pecora ante me’, in Hebraeo est
iuxta pedem operis et parvulorum. Et vocat opus (Melachah) universam
suam substantiam, ex extat eadem vox in tertio praecepto Decalogi. Hinc
Melechet opus, sive virtus coelorum, quae est efficax in inferiora ad
foecundandam terram, ad uberes proventus frugum. Et Christus hoc modo,
[Luk. 21, 26] ‘virtutes coelorum movebuntur’, inquit. Hic vero totam
familiam et substantiam vocat opus, exceptis parvulis et mulieribus.
Sicut in tertio praecepto [2. Mose 23, 12] dicitur: Sex diebus
operaberis, et facies omne opus in eis, hoc est, curabis res tuas.
Septimo die ages Sabbathum, quiesces et audies vocem Domini Dei tui.

Porro quaestio hic agitatur ab aliis, an Iacob sit mentitus, cum dicit
se venturum ad Esau in Seir, neque tamen extat usquam, quod eo
pervenerit. Saepe autem dixi, me non liberare sanctos omnibus peccatis.
Scimus enim maximos et sanctissimos viros saepe horribiliter lapsos et
contaminatos esse, non tantum errore et infirmitate communi, sed etiam
summis illis peccatis contra fidem, spem, charitatem, pacientiam,
nimirum diffidentia, dubitatione, indignatione et fremitu adversus Deum.
Ibi volumus eos habere socios, et exempla consolationis. Nec sentiamus
eos fuisse [1. Kön. 17, 1; 18, 1] statuas, lapides et truncos, sed
similes nobis. Helias impetrat a Deo, ut tribus annis non pluat: tamen
sentit postea carnem trepidantem et petentem, ut liceat vitam abrumpere.
Sed recte eorum facta aut dicta, quae carent repraehensione, nequaquam
captiose aut calumniose interpraetanda sunt. Igitur nec Iacob nobis
suspectus esse debet, ac si simulanter aut dolose cum fratre agat. Sed
est in eo animus candidissimus et perfusus immensa laetitia propter
factam reconciliationem. Est securus et extra omnem metum et periculum,
ideo nulla causa est adulandi aut mentiendi.

Sed cur non profectus est in Seir, cum tamen promittat? Respondeo: non
hoc promittit, quod hoc itinere recta in Seir velit pergere. Sed iubet
Esau praecedere, donec sequatur ipsum, et veniat in Seir. Prius vero 

[Seite 133]

domum ad senem parentem profectus est, et eum invisit, quam ad fratrem
iret in Seir. Caeterum consentaneum est eum ad fratrem in Seir, aut alio
in loco aliquoties commeasse: et ad sepulturam patris utrunque
convenisse nihil dubium est.

Rursus vero ut declaret benevolentiam suam Esau, dicit se velle
adiungere comites Iacob, quos habeat defensores. Sed recusat Iacob,
propterea quod illis molesta futura esset mora, quam traheret in itinere
propter tot impedimenta. Abunde satis mihi est: inquit, quod scio te
mihi amicum esse. Ita ergo discedunt utrinque post dictum vale, Esau in
Seir: Iacob vero in Suchoth etc.

[33, 17] Iacob vero profectus est in Suchoth, et extruxit sibi domum,
sed et pro pecoribus suis fecit tabernacula. Hinc vocatum est nomen loci
illius Suchoth.

Civitas Suchoth sic dicta est tunc ab effectu: quia fixit ibi Iacob
tabernalum pro pecudibus, et aedificavit domum pro familia. Atque ita
sonat textus, ac si aliquandiu permanserit eo loco Iacob: nec fuerit
tantum diverticulum aut hospitium unius noctis aut diei. Sed facit
mentionem aedificationis, ideo significat eum aliquandiu ibi commoratum
esse. Lyra de sententia Hebraeorum narrat habitasse eum illic annum cum
dimidio, quae opinio peperit quaestionem superiorem, an sit mentitus
Iacob, siquidem promiserit se venturum in Seir, et tamen manserit anno
et dimidio in Suchoth. Sed incertum est, quandiu ibi haeserit, et utrum
ad fratrem venerit an non. Et tamen fieri potuit, imo humanum est et
usitatum, ut mutuis officiis testentur amorem suum, qui invicem sibi
reconciliati sunt. Ad eundem modum saepe convenisse fratres verisimile
est, et fovisse amicitiam, et eandem etiam inter nepotes et affines
conciliasse. Hoc rectius mihi sequi videtur ex eo, quod dicit habitasse
Iacob in Suchoth, fixo tabernaculo, et domo extructa, quam mentitum
esse, et ad fratrem non accessisse.

Porro, ut hoc obiter addam, fui aliquando in ea opinione, Beniamin hoc
anno reditus ex Mesopotamia natum esse. Sed depraehendi eam falsam esse,
et octavo circiter anno post natum. Est enim diligentia utilis et
necessaria inquirere et meminisse seriem temporum in sacra historia.
Paulus genealogiam personarum, non temporum prohibet. Haec enim ad
cognitionem scripturae sanctae plurimum prodest. Illa vero propter
confusiones infinitas incerta est, et pene impossibilis, in tanta
varietate nuptiarum secundarum, tertiarum etc. item familiarum
diversitate, quae variis modis commixtae sunt. Saepe etiam, ut Lyra
alicubi testatur: unus homo nominatur duobus vel tribus nominibus: aut
plures uno nomine nuncupantur. Est igitur genealogia res inextricabilis
et prohibita, et qui volet eas curiosius investigare, sumet laborem
inanem. Sed temporum supputatio necessaria est, vel ob hanc causam: ut
Iudaei convinci possint de adventu 

[Seite 134]

Christi, cuius testimonia illustrissima ex serie temporum sumi possunt.
Quanquam ne haec quidem tam exacte colligi potest: tamen parum refert,
si etiam summa praecisio haberi nequeat. Infra autem de supputatione
annorum Iacob plura dicemus.

⌊iorum [1. Kor. 10, 13] 10.: ‘Fidelis Deus, qui non sinit nos
tentari supra vires’. Saepe quidem sinit tentationem pervenire ad
summum et inenarrabilem gemitum: Sed tamen facit cum tentatione eventum,
ne succumbamus, sed ut possimus sufferre. Sicut 2. Corinth⌊iorum 4.
inquit: ‘deiicimur, at non perimus’ etc.

Haec est doctrina totius scripturae sanctae, quae hoc loco in exemplo
Iacob proponitur, videlicet, Alternae vices tribulationis et
consolationis, ob hanc causam, ut mortificetur corpus peccati, ne
efferatur superbia. Deinde ne spiritus absorbeatur tristitia, et
exhauriatur terroribus. Utrunque enim vult caveri Deus, ne superbiamus
secundum carnem, et ne desperemus secundum spiritum, sed media via
incedamus inter tristiciam et gaudium, inter gloriam et ignominiam. Sic
enim Patriarcha Iacob multas tentationes habuit, sed post has omnes
consolationem accepit, quando vidit faciem Dei, et fratris placatam. Tum
enim salvata est anima eius, praeteriit nox et illuxit sol, postquam
transiit Phanuel. Paulo post sequetur alia tentatio. Altera causa est,
propter quam haec proponit spiritus sanctus, ut testetur omnia opera
sanctorum quantumvis servilia et puerilia, grata et accepta esse,
tanquam fructus bonos in conspectu Dei. Non tantum colliguntur sublimes
illae et Theologicae virtutes, ut certamina cum morte, peccatis et aliis
tentationibus, et earundem victoriae periculosissimae, sed etiam vilia
ista, domestica et servilia, ut discamus vitam 

[Seite 135]

nostram ad hunc modum instituere, ut simus certi in omnibus officiis et
actionibus nos Deo placere. Non semper oro, non semper meditor in lege
Domini, neque luctor assiduo cum peccato, morte, Diabolo, sed vestio,
dormio, ludo cum parvulis, comedo, bibo etc. haec omnia si fiant in
fide, tanquam recte facta divino iudicio approbantur.

⌊orum 8. Haec ignorat ratio et sapientia carnis, ideo non recte
iudicat, nec potest discernere hypocritarum et sanctorum opera.

Ex Suchoth autem migrat Iacob in Salem, et emit ibi partem agri,
erigitque altare ad invocationem Dei et praedicationem doctrinae
coelestis: quam particulam ego cum sequenti capite iungendam puto, et
inde inchoandum caput trigesimum quartum.1�

Caput XXXIIII.

[33, 18] Post haec transiit Iacob in Salem civitatem Sichem, quae est in
terra Chanaan, postquam reversus est de Mesopotamia, et castra metatus
est e regione illius civitatis.

Prima quaestio huius capitis est grammatica, de significatione horum
vocabulorum, Salem et Sichem. Nec convenit inter Hebraeos grammaticos
aut alios interpraetes omnes de vi et proprietate illarum appellationum.
Supra enim aliquoties dixi plurima vocabula esse, quorum significatio
etiam ipsis Hebraeis ignota est. Ita intercidit usus et cognitio huius
linguae, ut haud unquam perfecte restaurari queat. Nec vocum tantum, sed
et phrasium et constructionum multiplex et varia est obscuritas, qua
fit, ut vim et figuras, aut emphases plurimarum dictionum et
sententiarum ignoremus. Aut si qua ratione in integrum restitui poterit,
per Christianos id fiat oportet, qui ex novo Testamento veram
cognitionem scripturae sanctae habent. Iudaei obscurant genuinum sensum
suis aequivocationibus, distrahentes vocabula in varias et multiplices
significationes, idque studiose faciunt ad serendas quaestiones et
errores omnis generis.

[Seite 136]

Sed diligens et bonus grammaticus debet dare operam, ut varias
significationes in unam quandam et certam redigat. Quia necesse est
unius vocis esse unam propriam et genuinam significationem. Monstret
igitur radices singulas et earum proprietates, postea figuras,
metaphoras, allusiones et phrases colligat. Hoc Rabini non faciunt. Quia
cadentibus rebus cadunt etiam vocabula et eorum significata. Sicut
Iureconsultorum, Medicorum, Theologorum sermonem nemo intelligeret
amissis rebus. Et exemplo esse potest scholastica Theologia. Nemo enim
ex auditoribus nostris est, qui intelligit Scotum, Thomam et similes,
quia res et usus verborum exolevit. Idem in aliis disciplinis fieret,
nisi maneret usus et exercitatio earum. Pereuntibus enim rebus, etiam
verborum intellectus subinde fit obscurior.

Quaeritur igitur, an Salem hoc loco appellative in regimine, an vero
proprie ponatur. Appellative significat pacem aut pacificum, item
perfectum, interdum etiam retributionem. Hac significatione si
accipiatur adiective, hic sensus erit, Iacob integer, vel pacificus et
quietus, hoc est, sine tentatione et incolumis transiit Iordanem, et
pervenit in civitatem Sichem. Haec non est inepta expositio: quia evasit
iam victor tentationis et certaminis, quod sustinuit cum viro luctatore,
accepit consolationem, et habet omnia salva et integra. Ideo securo et
tranquillo animo aedificat domum, et figit tentoria.

Alii referunt ad historiam de luxato femore Iacob, et sic
interpraetantur. Iacob venit integer, id est, restitutus et sanus, ita
ut non claudicaret amplius. Neque hanc explicationem repraehendo. Fieri
enim potuit, ut restitueretur ei femur arte medica, quae haud dubie fuit
patribus notissima. Habuerunt enim non tantum notitiam, sed etiam magnam
copiam optimorum medicamentorum, habuerunt balsamum et alia multa,
quibus nos hodie caremus. De re igitur non disputo, et facile credo
restitutum et sanatum esse femur Iacob. Sed ea non est vis et proprietas
vocabuli, et cum alia magis propria vocabula ad hunc sensum exprimendum
habeant Hebraei, haud dubie alio aptiore essent usi. Quia magis genuinum
hoc videtur, si sic reddas, Iacob venit quietus aut pacificus, in
adiectiva significatione.

Tertia opinio, quod sit nomen civitatis, non facile probari potest. [1.
Mose 14, 18] Dicta est et Ierosolima Salem, sicut supra cap⌊ite 14.
audivimus. Nec potest adfirmari, quod Sichem veteribus nominata sit
Salem. Sicut alibi [1. Mose 28, 19; 35, 6] de Lusa dicitur, quae postea
Bethel est appellata, quia non extant omnes appellationes locorum apud
Iudaeos. Sed cum nemine de hoc pugnabo. Neque enim fides aut religio
nostra in hoc periclitatur, sive pro adiectivo, sive proprio accipias.

Nomen autem civitatis Sichem mansit ad omnem posteritatem, et est satis
celebre praesertim in historia Regum. Syrah appellat stultum populum, 

[Seite 137]

⌊nis 4. Et fuit ibidem tabernaculum sub Iosua et Eleazare longo
tempore usque ad Samuelem. Itaque posteritas inde occasionem sumpsit
multiplicis idolatriae, mota authoritate et exemplis patrum, quos sequi
et eodem loco contra verbum Dei offerre et colere volebat. Sicut
Heroboam postea [1. Kön. 12, 25 ff.] reaedificat Sichem, et eo
transfert cultum divinum a templo Ierosolomitano 1. Reg⌊um 12.

Etsi autem in tanta varietate opinionum non habeo, quod respondeam aut
asseverem, cum Hebraeorum Rabini ipsi dissentiant, tamen mihi magis
placet haec interpraetatio ut dicatur Iacob liberatus tot vexationibus,
plenus fide et consolatione ac viribus integris venisse in civitatem,
quae vocatur Sichem a principe vel a conditore. Sicut multae aliae Urbes
nomen sortitae sunt a conditoribus, et fuit valde nobilis locus omnibus
temporibus in isto populo, ut diximus.

[33, 19] Emit quoque partem agri a filiis Hemor, patris Sichem, centum
nummis, in qua fixit tabernaculum.

⌊um 7.: ‘non dedit illi possessionem in ea, ne vestigium quidem
pedis’, ipsis scilicet viventibus, sed emerunt uterque, Abraham in
sepulturam: Iacob in habitationis locum, cum esset iam quietus, et
emersisset ex illis procellis tentationum. Solvit autem centum nummos
pro ea parte, unde apparet non admodum amplam fuisse. Alii precium
fuisse dicunt centum agnos. Sed sive numisma, sive agnos intelligas, non
potuit magnus ager esse tam exiguo precio comparatus, aut viliores tum
fuerunt, quam hodie. Habet ergo iam propriam sedem prope civitatem
Sichem, quae celebratur in scriptura sancta propter hanc possessionem et
vicinam Silo, ubi fuit tabernaculum, et ubi conventus populi habiti
sunt.

[33, 20] Ibique constituit aram, et invocavit fortem Deum Israelis.

Cogitat Iacob hic morari, ideo erigit altare. Nec dum reversus est ad
patrem Isaac, sed postea credo eum saepius visitasse et parentem et
fratrem relicta familia et pecoribus hoc loco. Nec longo intervallo
abfuit 

[Seite 138]

Hebron a Sichem, circiter decem milliaribus. Hebron quinque milliaribus
abfuit ab Ierosolima. Sichem tribus vel quatuor. Ideo facilimum fuit
invisere fratrem et patrem. Quanquam scriptura hoc non expressit: tamen
bona consequentia sequitur, siquidem facta est reconciliato inter
fratres. Et existimo eum ad minimum octo annos hoc loco habitasse.

Describit autem Moses usum altaris excitati, cum ait: ‘Et invocavit
Deum deorum Israel’. Sic enim est in Hebraeo. Et est insignis locus.
Quia Christus fere ubique in veteri testamento nobis manifestatur sub
nomine divino. Et hoc loco Moses tres personas simul complectitur, sicut
alias saepe solet. Supra vir luctans cum Iacob fuit ipse Dominus noster,
Iesus Christus, filius Dei, qui sic voluit manifestari, quod esset
distincta persona a patre et spiritu sancto, et tamen unus esset Deus.
Ita hic primum EL interpraetor filium Dei incarnandum. ELOHE autem
patrem et spiritum sanctum. Et hae tres personae sunt unus Deus Israel.

⌊i 17.: ‘Aedificavit Moses altare: et vocavit nomen eius Dominus
signum, vel exaltatio et fortitudo mea’. [1. Mose 22, 2] Item: Mons
Moriia appellabatur reverentia DEI.

Hisce dictis conantur elevare autoritatem et pondus testimoniorum de
divinitate Christi. Sed Ierusalem aut altare non est DOMINUS nec
exaltatio nec iusticia nostra. Et tamen Iudaei argumentum hoc
pertinaciter adversus nos urgent, nec patiuntur sibi extorqueri. Nobis
autem facilis explicatio est ex doctrina novi Testamenti, sicut alibi
docetur.

Iacob igitur accepta consolatione salvus et incolumis ac liberatus
terroribus mortis, et sedato dolore luxati femoris erigit altare, ut
agat gratias Deo pro hac restitutione et salute. Ideo enim statuit
altare, ut doceretur verbum, ut fieret ibi invocatio, gratiarum actio et
alii cultus divini. Perinde enim est, quando dicit scriptura sancta,
excitatas esse aras, ac si dicat constitutas esse scholas aut Ecclesias,
ubi administrarentur sacra, quae pertinent ad cultum Dei. Non erecta
sunt altaria ad spectacula 

[Seite 139]

aut pompas, nec ad sacrificia missarum, sed ad praedicationem verbi. Sic
igitur describitur Iacob animo tranquillo et hilari post liberationem.
Non tamen in foelicitate hac obliviscitur Dei liberatoris, sed erigit
aram, docet liberos, regit familiam et Ecclesiam, et hortatur ad
invocationem et gratiarum actionem. Sed non est diuturna haec
tranquillitas. Iam enim dies vergit ad vesperam, et nox atra ingruit.

[34, 1.21�] Egressa est autem Dina, filia Leae, quam pepererat ipsi
Iacob, ut videret filias illius terrae: quam ut vidit Sichem, filius
Haemor Hivaei, principis illius terrae, rapuit eam, et dormiens cum ea
constupravit eam.

Haec alia est et longe atrocior tentatio, quam fuit superior, cum
trepidaret ad occursum fratris: Plena maximis et tristissimis periculis
et calamitatibus. Iam enim sedet domi inter coniuges, liberos et
domesticam Ecclesiam optimus Patriarcha, suavissime acquiescens
consolatione recens exhibita post gravissimam luctam. Nec sedet ociosus,
sed facit officium patrisfamilias et doctoris summa diligentia,
gubernando, docendo, orando, et subito praeter omnem expectationem
coniicitur in tristissimam tentationem. Est igitur exemplum nobis in
doctrinam scriptum, ut discamus pacientiam in adversis. Si enim tantus
vir tam atrociter exercetur, nihil mirum aut indignum videbatur, si
nobis quoque similia aliquando accidant.

Primum autem quaeritur de aetate Dinae, qua stuprata est. Non enim
verisimile est, eam fuisse nubilem, cum primum venisset Iacob in Sichem,
siquidem non amplius tribus aut quatuor annis habuit ad summum. Sed
oportuit eam undecim aut duodecim annorum esse, cum viciaretur. Et
sequitur inde Iacob habitasse in Suchoth, vel in Sichem ad minimum [1.
Mose 35, 16 ff.] octo annis ante natum Beniamin, cuius nativitas
sequenti capite primum describetur. Quod igitur in priore editione
Chronicorum meorum annotaveram, Iacob recta via ad patrem Isaac
profectum esse, anno primo post reditum, id mutavi postea, et existimo
eum circiter decennium fuisse in hac terra ab exitu de Mesopotamia, et
moratum esse octo annis in Sichem, ubi habuit proprium fundum, quo
collocavit pecudes et familiam suam, et interdum expaciatus est ad senem
parentem et fratrem, ut eos inviseret.

Ad hunc numerum constituendum cogit nos Dina, cuius aetatem ad minimum
ponere oportet 12. annorum, ut sit nubilis et apta ad viri consortium.
Quanquam id quoque rarissimum est, et pene impossibile, praesertim hoc
nostro seculo, ut puella 12 annorum concipiat aut ferat uterum,
propterea quod plurimum laboris et difficultatis est in partu, ac
plerunque cum periculo vitae coniunctus est, ideoque requirit robur et
aetatem maturiorem. 

[Seite 140]

Tamen consentaneum est fuisse eo tempore naturam et vires hominum
aliquanto firmiores, propter coeli et aëris temperiem, locorum item
commoditatem et in cibo et potu temperantiam. Et iura civilia masculis
quatuordecim annos, puellis autem duodecim ad maturitatem coniugii
tribuunt. Sed ea aetate ne quidem vivere se aut puellas esse sentiunt.
Ideo non servamus hodie has metas. Et ut maxime tum matura coniugio
haberetur Dina, tamen appellatur in textu Ialdah, infantula. Quia non
fuit consuetudo puellas tam cito elocare. Sic enim supra de Rebecca
audivimus fuisse eam circiter triginta annorum, cum nuberet Isaac.
Deinde natura hominum non tantum hac extrema senecta mundi facta est
languidior et imbecillior, sed etiam intemperantia in victu, inclementia
coeli, aëris, locorum, in quibus degimus, valde debilitata est. Ideo
fit, ut ante tempus senescamus, et variis morbis adfligantur corpora
nostra.

Multi autem disputant an aliquid decesserit de aetate hominum, et an
vires ac anni humani corporis defecerint. Ac sentiunt quidam nihil
admodum decessisse, siquidem multi hodie inveniuntur, qui annum
centesimum attingunt, aut ad nonagesimum perveniunt. Sicut ipse tales
vidi. [Ps. 90, 10] Cum autem dicat Moses Psalm⌊o 90.: ‘Dies annorum
nostrorum sunt septuaginta anni, aut ad summum octoginta’, et eo
quidem tempore tot annos nati ad extremum terminum aetatis pervenisse
iudicarentur, plane non videntur decrevisse anni et vires humani
corporis nostro tempore, ubi multos videre licet, qui attingunt
septuagesimum aut octogesimum annum.

⌊sis 2. non sunt amplius egressi de paradyso post diluvium. Alia
terrae facies, alia cultura fuit post horribilem illam dissipationem et
vastitatem, et paulatim magis ac magis aetas et vires omnium creaturarum
deficiunt.

Ideo vigesimo quarto anno demum masculus robur corporis idoneum 

[Seite 141]

⌊o 90. de communi termino loquitur. Quae enim superest vita post
septuaginta aut octoginta annos, inutilis est ad res gerendas, ad
generationem, ad administrationem etiam oeconomicam. Et David cum esset
septuaginta annorum, mortuus est. Hodie sexagenarii ad omnem
gubernationem fere sunt inutiles. Adeo decreverunt vires corporum et
rerum omnium. Accedit praeterea intemperantia vitae, crapula et luxus
immodicus, quibus tanquam arietibus corpora nostra oppugnamus.

Iam ad historiam veniamus, quae continet tristissimam calamitatem
Patriarchae Iacob. Nec ipsi tantum gravem et luctuosam, sed et toti
familiae et filiis ignominiosam. Maxima enim contumelia est stuprum
puellae illatum propemodum adhuc infanti. Sicut Moses non appellat eam
Bathal aut Almah, sed Ialdah, infantem. Et Sichem etiam adhuc puer fuit.
Ait vero egressam esse Dinam, ut videret filias terrae, id est, mulieres
illius regionis, securam, et sine omni metu ullius iniuriae, multo minus
stupri, siquidem nondum erat nubilis, und darueber kombt sie zufall.
Ideo auget hoc contumeliam, quod rapit Sichem puellulam, et stuprat
impuberem, et nondum maturam coniugio. Ac fuit iusta causa fratribus
indignationis et iracundiae. Sed nimium crudeles erunt, ut audiemus, in
exigenda vindicta.

Ipsius parentis dolor haud dubie summus et maxime miserabilis fuit.
Habitat enim in terra Chanaan octo annis post egressum ex Mesopotamia,
et his annis aedificat domum, figit tabernaculum pro pecoribus. Nec est
amplius peregrinus aut hospes, sed incola terrae, constituit ibi
Ecclesiam, erigit altare Domino, praedicat promissionem et praecepta
Dei, propaganda ad omnem posteritatem. Ac habet pacem et
tranquillitatem, saltem communem illam et usitatam, qualem solent habere
Respublicae et oeconomiae in hac vita, mixtam multis difficultatibus et
incommodis politicis et oeconomicis. Obit etiam operas oeconomicas,
multiplicat greges, congregat opes, parat victum familiae, tolerat
molestias, quae solent incidere, odia vicinorum, furta, rapinas,
insidias. Ista sunt communia mala et quotidiana, quae non possunt
corrigi aut vitari, sed simul cum aliis ferenda sunt, et Deo gratiae
agendae, quod manet interea pax et tranquillitas publica. Caeterum talis
ea quies est, quae non potest esse sine sudore vultus, siue spinis, sine
tribulis. Atque eam sane habuit Iacob hisce octo annis.

[Seite 142]

Iam vero redit inusitata et atrox tentatio, quae non potest numerari
inter quotidianas spinas et tribulos. Quilibet enim ex se coniecturam
faciat, quantus sit dolor patris, habentis unicam filiam, quanta crux,
videre eius summum probrum, et stuprum turpissimum. Non est quidem
spiritualis tentatio, fidei, spei, pacientiae, quales superiores
fuerunt. Sed tamen inter domesticas atrocissima et maxime intolerabilis
est, filiolam unicam nondum nubilem stuprari per vim, Idque fieri in
loco quieto et securo, non ab hostibus, sed a vicino, ab amico, a
principe defensore et patre patriae, cuius hospitio et fide hactenus
securissime acquieverat. Ab eo contra omnem opinionem tam insignem
contumeliam ferre cogitur. Pessima igitur haec et indignissima tentatio
est. Verum ita describuntur maximi et sanctissimi viri, quod fuerint
obnoxii non solum sudori vultus, tribulis et spinis quotidianis et
oeconomicis, sed etiam acerbissimis et pessimis vexationibus gentilium
et impiorum hominum.

Indignum profecto et miserabile est, tantum Patriarcham tanta contumelia
adfici, qui tot munitus erat promissionibus, quod in tutela Dei, sub
praesidio et custodia angelorum futurus esset. Ubi nunc illi angelorum
exercitus, et Mahanaim? ubi gloriosissima victoria, qua vicit Deum et
homines? Ubi magnifica illa acclamatio: ‘praevaluisti adversus Deum et
hominem’? Quis hic custodit? Quis vigilat? Deus et angeli connivent,
dissimulant. Deus ignorat, et non aliter se gerit, ac si nesciat nec
videat filiam rapi ad stuprum. Permittit enim hoc fieri quiescentibus et
cessantibus angelis. Ingens certe et deploranda calamitas est, quam non
hominibus piis, sed hostibus DEI, ethnicis et impiis evenire oportuit.
Ideo discenda est pacientia, si quando nobis etiam tristia et inusitata
haec accidunt, quae videntur nulla ratione aut pacientia tolerari posse,
qualis haec sane tentatio fuit, superans omnem tolerantiam et pacientiam
humanam, sicut postea fratrum crudelis vindicta testabitur. Sic enim
sanctissimi viri subiecti fuerunt tragicis calamitatibus, et videtur
rationi regnum Dei sic administrari, ut par sit cura piorum et impiorum,
imo horum foelicitas longe maior quam piorum.

Cur igitur permittit Deus sanctissimum patriarcham hac cruce onerari,
perinde ac si non esset sanctus, acceptus, gratus in conspectu Dei?
Propter nos hoc factum est, ut discamus pacientiam et consolationem in
adversis, atque os oppilemus, si acciderint et nobis similes
calamitates. Non enim sumus meliores tantis viris, ideo non debemus
singularem fortunam expetere, sed adsuescere ad haec exercitia et
probationes fidei, consolationis et pacientiae. Siquidem ultra sudorem
illum vultus et usitatas tribulationes spirituales inusitata illa et
inaudita portenta calamitatum Deo permittere visum est.

Haud dubie vero tum in mentem venit optimo Patriarchae. Ah me miserum,
quid peccavi? Forsan fui securus, non serio et ardenter oravi: 

[Seite 143]

aut aliquid in mea familia et Ecclesia commissum est, me ignorante, o
[Ps. 19, 13] Domine deus, miserere mei, et ab occultis meis munda me.
Talibus cogitationibus cruciantur pii, ut paveant et trepident, ac si
propter insignem aliquam noxam in tantas aerumnas coniiciantur. Et
crevit solicitudo et dolor iste amore filiae, quam habebat unicam, et
nondum nubilem: tum etiam, quod peregrinus erat, nec iniuriam hanc
ulcisci poterat, et forsan graviora cogitavit sibi metuenda esse.

�, und die gern unter der thuer stehen. Sed discant domi se continere,
et sine parentum venia aut comitibus nusquam progredi. Quia Diabolus
insidiatur pudicitiae huius sexus, qui sua natura infirmus, levis et
stolidus est, ideoque insidiis Sathanae obnoxius. Voluit Dina inire
societatem cum vicinis puellis, et earum mores et ornatum imitari. Pater
enim extra civitatem habitabat: ipsae vero egressae fuerunt ad pompam
aliquam nuptialem, ad quam aspiciendam adcurrit Dina, et visa est a
Sichem, qui erat in illa pompa aut choreis cum filiabus terrae. Visam
vero rapit et humiliat, sic enim loquuntur Hebraei de stupro. Id
indignum est. Visam amare et uxorem petere potuisset. Sed indulget
concupiscentiae et libidini, postquam videt eam prae filiabus terrae
forma egregia praeditam, incenditur amore, et rapit eam vi, non orat,
non ambit consensum parentum nec puellae, sed per vim stuprat, da pflegt
mord und jammer zu folgen. Hanc iniuriam solent sequi caedes et
calamitates gravissimae, sicut testantur omnes historiae, raptus et
stupra virginum nunquam sine caede et sanguine abivisse, et exemplo est
hoc factum. Non enim connivet Deus ad illam licentiam et furiam
libidinum, nec sinit inultum, quando quis indulget flammis cupiditatum
et concupiscentiae. Quia vult nos resistere carni adversus nos pugnanti,
ne, si laxetur fraenum, rapiat praecipites ad omnis generis flagicia.

[Seite 144]

Moses hic significanter dicit rapuit eam, ist zu hart. Rapere alienam
filiam, eius, qui in ista civitate aut prope inquilinus aut hospes erat,
qui sub umbra et tutela principis Haemor vivebat securus et quietus, eum
tanta contumelia et iniuria adfici profecto indignum est. Puellae autem
inobedientia et curiositas satis graviter punitur, opprimitur enim et
stupratur per vim.

[34, 3] Et adhaesit animus eius Dinae, filiae Iacob, loquutusque est ad
cor puellae.

� Sichem, wirt mutwillig erzogen sein. Apparet Sichem nimis licenter
educatum esse, sine virga et disciplina. Tales adolescentes pereunt
indulgentia parentum, et crescunt in vicia et cupiditates, quibus
indulgent [Spr. 29, 15] sine ullo metu ac pudore. Ideo inquit Salomo
Proverb⌊iorum 29.: ‘Virga atque correctio tribuit sapientiam: puer
autem, qui mittitur voluntati suae, confundit matrem suam’, wenn man
dem kind sein willen lest: Es ist gut was unser toechterlin thut, das
ist ein gewiss huerlein.2� Postea vero fit, ut pater in confusione, et
mater in ignominia haereat. Ea poena est neglectae educationis. Deus
vult iuventutem regi et coerceri disciplina. Quia ista aetas valde
infirma et imperita est, et cogitat tantum stulta, iuvenalia,
perniciosa. Ideo non potest sese regere, nec videre, quid prosit.
Propterea autem ordinavit Deus parentes et praeceptores, qui inspiciant
et regant studia et mores, ut maneant intra certos limites officii.

� Rusticum est principem parere pietatis et iustitiae legibus: Herrn
sollen einen vortheil haben.4� Principes sunt exempti legibus, habent
sua privilegia. Ideo quicquid libet, licet.5� Ja blitz und donner. Imo
minus licet Magistratibus, quam privatis. Et libido illorum et licentia
severius punienda est: Quia sunt gubernatores et custodes disciplinae,
et debent aliis exempla esse omnium virtutum. Sed clamant: Ego sum
princeps et dominus terrae, cur non possim mihi indulgere? Imo quo maior
es, hoc magis te humilia, ut et virtute, et bonis exemplis aliis praeire
possis. Iuxta sententiam usitatam: Regis ad exemplum totus componitur
orbis.6� Magnatum et principum prava exempla sunt omnium 

[Seite 145]

pestilentissima, et latissime patent, quia multos corrumpunt, et ad
licentiam peccandi pertrahunt. Privatorum exempla minus nocent, et
facilius corriguntur. Principum delicta sunt plane diabolica. Ideo
puniuntur atrociter. Sicut Sichem, dum putat sibi tanquam principi
quidvis licere, horribiles poenas luit. Es kost jm sein hals. Et ipse,
et parentes, et tota civitas miserabiliter pereunt. Haec sunt moralia.

Additur autem in textu: ‘Et locutus est ad cor puellae’, hoc est,
delinivit eam blandis, suavibus, consolatoriis verbis, quae cor
contristatum solent exhilarare. Fuerunt amatoria, quibus miscuit
pollicitationes et munuscula, ut solaretur et demulceret moestam et
compressam. Sed frustra: manet enim in luctu et moerore.

[34, 4.5] Et dixit Sichem ad Haemor, patrem suum: Accipe mihi puellam
hanc in coniugem. Audivit autem Iacob, quod ille polluisset Dinam filiam
suam: Filii autem eius erant in agro apud pecora sua, et tacuit Iacob,
donec venirent.

Ialdah, id est, nata, genita, infantula, germanice, kindlein, die noch
jung sind. Accipe mihi hanc puram, si sic liceret dicere, quae adhuc
infans propemodum est, et moratur inter pueros. Nunc sero petit a patre
sibi eam uxorem impetrari. Quare prius non requirebas consensum puellae,
parentum ipsius et tui patris? Sero sapiunt Phryges.1� Nondum tamen
poenitet: sed auget adhuc peccatum, quod alioqui per poenitentiam
evanescit et deletur. Quia poenitentia tollit peccatum. Econtra
impoenitentia magnificat, dilatat, incrassat peccatum. Non dicit
peccavi, agnosco me deliquisse graviter viciando filiam optimi viri.
Nulla auditur confessio, nulla poenitentia. Imo cogitat se recte
fecisse, aut exiguum hoc delictum esse, rapere puellam et stuprare. Et
eodem peccato involvit patrem suum Hemor, qui diligit filium, et
delicate eum tractat tanquam principem et futurum haeredem, ut infra
dicetur, erat honoratior omnibus, qui in domo patris erant. Ideo non
obiurgat, non castigat eum: Sed communicat alieno peccato, et consentit:
hoc est pessimum.

Tandem vero permanat facinus indignum ad senem parentem Isaac, et ad
filios, Simeon, Levi etc. Non enim potuit diu celari rumor iste,
propterea quod utraque persona erat nobilis. Ibi haud dubie domus Iacob
repleta est luctu, moerore et lachrimis parentum et totius familiae.
Duae uxores adhuc vivunt, et ingentem dolorem accipiunt ex nuncio hoc,
imprimis Lea vehementer doluit. Famuli, famulae et pastores, omnes
indignissime tulerunt: alii lachrimis et eiulatu dolorem testati sunt.
Iacob ipse ingenti moestitia turbatus tacuit, non enim invenit ullum
remedium aut consolationem. Neque potest, nec cogitat ulcisci iniuriam
illatam a domino 

[Seite 146]

praepotente. Nihil igitur facit, non expostulat cum authore sceleris,
nec factum probat. Sed tacet et pacienter fert, expectans consilium et
remedium a Domino. Quid enim faceret, cum esset peregrinus et advena, et
copiis ac potentia longe inferior. Et haud dubie Haemor eum prae se
contempsit, et Sichem cogitavit: Quid magni est, quod viciavi filiolam
eius? age ducam eam uxorem.

[34, 6 –7] Et egressus est Haemor, pater Sichem, ad Iacob, ut
loqueretur cum eo. Venientes autem filii Iacob de campo atque audientes,
contristati sunt viri illi, et commoti vehementer, quod ille stultitiam
operatus esset in Israel, et violasset filiam Iacob, quod minime fiere
conveniebat.

Eadem hora spargitur rumor ex domo in agrum ad fratres dinae, qua
perpetratum et nunciatum fuit facinus in domum Iacob. Servulus quispiam
currens ad filios dixit: Ah quantum malum accidit in domo patris. Sichem
rapuit et stupravit Dinam filiam etc. Ideo dicit textus audito eo, quod
acciderat, venerunt relictis gregibus, vehementer contristati et
commoti. Et ponitur hic vox illa, qua usus est Moses Gene⌊sis 6.: [1.
Mose 6, 6] ‘Et tactus dolore intrinsecus’. Item: ‘in dolore paries
filios’. Significat [1. Mose 3, 16] enim anxietatem animi incerti et
inopis omnis consilii et cogitationis, bekuemmert sein, angst und bang
sein, ita ut non possis instituere animum ad cogitandum. Ad hunc modum
fuerunt consternati et attoniti filii Iacob, so gar verstuertzet, ut
neque quid cogitarent, neque quid consulerent aut agerent, invenirent.

Ad hanc perturbationem et anxietatem accedebat ira, quae eo erat
ardentior, quo minus remedii aut consilii offerebatur. Nam hoc longe
gravissimum erat, quod vim fecerat incircumcisus, qui non agnoscebat
scelus, nec ullum signum poenitentiae edebat. Princeps Sichem detinet
sororem captivam domi suae. Nec possunt eam vi repetere. Et cum desit
Iudex, non habent, apud quem de iniuria illata conquerantur. Venit autem
Haemor, ut transigat cum Iacob et filiis. Sed non sanabitur hoc vulnus,
nec mitigabuntur fratres, donec ulciscantur iniuriam hanc.

Operari stultitiam apud Hebraeos proverbiale est. Et significant hac
proverbiali locutione aliquid vehementer repraehendendum et abominandum.
Ein grosse schand, schmach und hohn, davon man singet und saget, Ac si
dicat quis: Quanta ignominia, quanta turpitudo accidit huic viro in sua
familia. Ideo additur: ‘Quod minime conveniebat fieri’. Iudaei ab
hac interpraetatione aberrant: quia non intelligunt Biblia. Verus autem
sensus hic est. Non decebat fieri hoc, also solt mans nicht machen, das
ist zuvil und zu hart. Existimo enim prohibitum et capitale fuisse
stuprum, non solum in domo Iacob, sed etiam universa ditione ista. Ideo
significatur praeter familiam Iacob etiam reliquos vicinos et incolas
huius terrae esse 

[Seite 147]

perturbatos et valde offensos contumelia facta hospiti tam sancto. Ita
indignitas sceleris huius movit commiserationem, et conciliavit huic
familiae Iacob animos etiam alienorum, qui erant amantes iustitiae,
aequitatis et disciplinae. Sicut supra de rege Abimelech audivimus
vehementer aversante adulterium, et edicto peculiari cavente, ne quis
tangeret Rebeccam. Non enim putabimus eos prorsus barbaros fuisse, et
alienos ab omni disciplina, honestis moribus et legibus: et impossibile
est politicam pacem sine iusticia et mediocri disciplina conservari.
Ideo displicet hoc factum incolis illius terrae. Et omnia studia et
voluntates et commiseratio inclinat ad domum Iacob. Odia autem bonorum,
et detestatio sceleris in domum Sichem: quia omnes iudicant non
oportuisse sic fieri, hoc est, contra bonos mores et leges peccatum
esse.

[34, 8 –10] Locutus est autem Haemor cum eis, dicens: Sichem, filii
mei, anima adhaesit filiae vestrae, date, quaeso, eam illi uxorem.
Iungite nobiscum affinitatem, filias vestras tradite nobis, et filias
nostras accipite. Et habitate nobiscum, regio ipsa vobis patebit,
habitate et negociemini, et possessionem acquirite in ea.

Alloquitur eos Haemor sine praefatione, et captationis benevolentiae
obliviscitur. Nec agnoscit culpam, nec confitetur peccatum, multo minus
deprecatur. Nimis superbus est, ac propterea ingravescit peccatum. Et
filii Iacob offensi acerbissima et gravissima ignominia non placantur,
sed irritantur magis. Detinet enim Dinam, et tantum dicit: Date filio
meo uxorem, cum ante omnia culpam deprecari pro filio deberet. Optimi
viri, fratres charissimi, condonate nobis hanc offensam. Ego filium meum
Sichem castigabo, coniiciam in carcerem, iniiciam compedes, ut discat
posthac honeste et pacifice cum hospitibus nostris vivere. Nihil horum
facit: Sed tueri quasi et defendere factum videtur. Atque ita facit se
participem totius mali, et accersit sibi atrocem poenam.

Discendum ergo est, ne parentes erga liberos sint indulgentiores, sed
coerceant eos, sicut ipsi et patria et avita disciplina sunt coerciti.
Nam hic Sichem omnis honestatis et officii prorsus obliviscitur, et
quasi re bene gesta petit eam filio uxorem, et satis factum pro tanto
scelere, pro raptu et stupro putat, si filio collocetur viciata.
(Hithchathenu) Iungite affinitatem, quasi diceret: Adfinescite, id est,
efficiamini sponsi et sponsae, Hatan proprie sponsum significat, item
affinem. Hinc ex nomine verbum deducitur in Hithpahal. Sponsificate,
befreundt euch unnd beschwegert euch mit uns, volumus mutuo fieri
sponsi, et coalescere in unum populum. Sed ubi manet agnitio peccati?
Nihil mali commisit, cogitat. Num id peccatum est ambire puellam in
uxorem? imo laudatissima virtus est.

[Seite 148]

Addit amplius: Et habitate nobiscum, regio ipsa vobis patebit,
negociemini etc. Si serio hoc dicit, satis liberaliter promittit, et
facile credo eum serio sic locutum fuisse. Quia intelligit magnum
flagicium perpetratum a filio, sed quadam superbia non vult poenitere,
non humiliari. Sic solent superbi illi hypocritae. Prius omnium rerum
iacturam facere possunt, quam agnoscere peccatum. Nihil enim sibi ducunt
turpius, quam fateri erratum. At vero honorificum est agnoscere
peccatum: defendere autem, dissimulare, ornare, horribile est et impium.
Iste offert totam ditionem, coniugium filii et omnia bona. Sed interim
tacet et tegit peccatum.

[34, 11.12] Sed et Sichem ad patrem et ad fratres eius ait: Inveniam
gratiam in occulis vestris, et quicquid dixeritis ad me, dabo. Augete
etiam plurimum super me dotem et munus, et dabo iuxta quod petieritis,
tantum date mihi puellam hanc uxorem.

Filius etiam offert et dotem et alia munera maxima, tantum ut dent
filiam. Sed peccati nulla confessio aut mentio. Sicut inquit Syrach 17.
[Sir. 17, 26] ‘A mortuo quasi nihil perit confessio’. Atqui primum
omnium oportebat placari Deum, postea patrem et filios: alioqui non
potest fieri firma animorum coniunctio, neque in foederibus neque in
coniugio, nisi placato Deo humili agnitione peccati et reconciliatis
hominibus deprecatione culpae. Defensio enim aut saltem dissimulatio
delictorum non conciliat, sed magis distrahit et exulcerat animos, at
coram Deo impoenitentia aggravatur peccatum alioqui levissimum. Itaque
non quaeritur seria reconciliatio, sed est hypocrisis tantum et
simulatio, qua augescit scelus Sichem. Quia impoenitentia est mors et
Diabolus ipse, quae facit exiguum delictum gravissimum. Econtra
atrocissima peccata remittuntur et tolluntur, si accedat vera
poenitentia. Sicut in caedibus casu factis omnes condolent, et libenter
ignoscunt authori caedis, si agnoscit et angitur de peccato, si queritur
se insidiis Sathanae circumventum et superatum esse. Sin autem excusatur
factum et defenditur, sicut Centauri1� et nobiles licitum sibi putant
grassari in miseram turbam rusticorum vi et caedibus. Illam crudelitatem
detestantur et Deus et homines, nec usquam inveniunt locum veniae. Ita
hic procedit superbus et impius Haemor cum filio, contemptor Dei et
hominum. Ideo verba et pollicitationes amplissimae sunt simulatae, quas
non servasset forsan, facta copia puellae.

[34, 13 –17] Responderunt filii Iacob Sichem et patri eius cum dolo,
et locuti sunt, eo quod Sororem ipsorum Dinam polluisset. Dixeruntque ad
eos, non possumus facere rem istam, ut demus sororem nostram homini
habenti praeputium. Id enim probrosum nobis esset. Veruntamen in hoc
consentiemus vobis, si 

[Seite 149]

volueritis esse similes nostri, et circumcisus fuerit in vobis omnis
masculus. Tunc dabimus filias nostras vobis, et filias vestras
accipiemus nobis, habitabimusque vobiscum, et erimus unus populus. Quod
si non audieritis nos, ut circum cidamini, tollemus filiam nostram, et
recedemus.

Hactenus humilitationem Sichem et patris eius fictam et simulatam
audivimus, quam expressit amor puellae, ut promitteret se daturum,
quantum postularent pro desponsatione eius. Sed amor est, qui promittit.
Furor est, qui non agnoscit peccatum. Et nihil agit filius et pater, quo
possit expiari peccatum, aut venia impetrari. Augetur itaque scelus per
se atrocissimum impoenitentia, non confitendo, non satisfaciendo.
Nihilominus enim retinet puellam raptam iniustissime, et quidem tanti
viri filiam, Patriarchae, Prophetae et sacerdotis Dei. Haec
circumstantia valde exaggerat facinus hoc. Et si res ad forensem
disputationem deduceretur, tum vere atrocitas eius perspiceretur. Sed
nos Theologice tractabimus, non involvemus multis et inextricabilibus
quaestionibus, quibus hodie Iureconsulti omnia Iura perplexa et impedita
reddunt.

Raptus virginis per se omni iure, divino et civili, capitalis est. Sicut
raptus Helenae causa fnit excidii Troiani, et omnibus aetatibus scelus
hoc horribiliter punitum est. Sed maior et difficilior quaestio
nascitur. An recte faciant filii Iacob respondendo dolose, inscio patre
Iacob, qui tacet. De Sichem et Haemor non est dubium, quin sint iniusti,
cum non agnoscant peccatum, non poeniteant, non confiteantur, non
satisfaciant. Obiicitor ergo peccatum peccato, iniuria iniuriae,
contumelia contumeliae, ratio rationi. Et neutra pars sequitur, quod
iustum et rectum est.

[Hebr. 10, 30] De caede Sichimitarum Iureconsulti et sacrae scripturae
sententiae congruunt: ‘Mihi vindictam, ego retribuam’, inquit vox
divina, Item: Quod iustum est, iuste exequaris.1� Nemo enim sibi
potestatem aut iudicandi aut vindicandi illatam iniuriam sumere debet.
Germani dicunt: Wer widerschlegt, ist unrecht.2� Multi tamen in hac
quaestione explicanda anxie laborarunt, et Lyra et Burgensis acerrime
contendunt inter se, utra pars sit iusta. Infra autem Iacob ipse factum
hoc repraehendet, quando [1. Mose 49, 5 f.] ait: Turbastis me, et
odiosum fecistis Chananaeis et Pherezaeis etc. Ibi videtur damnare
caedem factam a filiis. Et cap⌊ite 49. Cum esset benedicturus Simeon
et Levi, non obliviscitur nec excusat factum, sed inquit: ‘Simeon et
Levi fratres, vasa iniquitatis bellantia. In consilium eorum non veniat
anima mea: quia in furore suo occiderunt virum, et in voluntate sua
suffoderunt murum’. Ibi secundum omnes doctores intelligit caedem
factam in Sichem, et ideo maledicit eis ante mortem, et damnat eos, cum
habeant tamen iustissimam causam caedis.

[Seite 150]

Rursus vero cum venit ad benedictionem Ioseph, inquit: ‘do tibi partem
unicam extra fratres tuos, quam tuli de manu Amorrhaei in gladio et arcu
meo’. Ait se eam acquisivisse gladio, et tradit eam tanquam bene
partam Ioseph pro benedictione, sicut eius quoque Iohan⌊nis mentio
fit: [Joh. 4, 5] ‘iuxta praedium, quod dedit Iacob Ioseph, filio
suo’. Iam hoc loco dicit Moses, filios Iacob dolose locutos esse, et
infra ob hoc facinus maledictionem accipiunt. Et tamen Ioseph accipit
possessionem istius terrae, tanquam iuste acquisitae. Quomodo haec
concordabimus?

Responsionem et textu et verbis Mose sumemus, et ea sequemur, quantum
fieri potest, ad expediendam hanc quaestionem. Responderuut, inquit
Moses, cum dolo, ad petitionem Haemor, satis iustam, ut videbatur, id
est, simulabant, mentiebantur verbo et facto, non iocose, non officiose,
sed perniciose, ad perniciem et interitum Sichimitarum. Id profecto est
peccatum mortale, nec potest aliter accipi. Non frustra igitur dicit
Moses: responderunt fallaciter et dolose, hoc est, Non hoc senserunt,
quod verbis sonabant, sed contrarium. Simulabant se velle eos sibi
adiungere, et servare salvos et incolumes, et tamen cogitabant eos
occidere. Sicut factum ipsum ostendet.

Et additur: ‘Et locuti sunt, eo quod sororem ipsorum Dinam
polluisset’, hoc est, disputaverunt, altercati sunt, expostulaverunt,
haben sich gezancket. Tu rapuisti, dixerunt, et stuprasti filiam
Pontificis et sanctissimi Prophetae, quem Deus constituit in hac terra
doctorem et patrem Ecclesiarum. Exaggerarunt atrocitatem iniuriarum ab
omnibus, quibus potuerunt, circunstantiis. Aliud enim est, et longe
gravius viciare filiam regis, quam rustici filiam. Et fuerunt Simeon et
Levi filii Prophetae habentes promissionem istius terrae. Ideo certam
spem conceperant ex concionibus paternis, se fore dominos et sacerdotes
terrae promissae. Haud dubie enim docuit Iacob promissionem magna
diligentia, et propagavit ad posteros. Cumque promissionibus simul
tradidit mandata Dei de vita et moribus pie regendis. Hanc doctrinam et
fiduciam hauserunt filii ex doctrina patris, et inde ratiocinati sunt:
Nos sumus domini huius terrae, licet iam peregrini simus: tamen divino
iure debetur nobis eius promissio. Num igitur in ea patiamur tam
insignem et notoriam iniuriam a vobis, qui nunc tenetis alienam
ditionem. Haec magna insolentia et fastu ex promissione patris
iactarunt, wir sinds, sicut infra audiemus eos admodum superbe patri
repraehendenti caedem factam respondere. Nunquid ut scorto debuere abuti
sorore nostra? Et fuit talis superbia perpetuo in populo Iudaico. Nos
sumus populus Dei, nos sacerdotium regale etc.

Locuti igitur sunt et disputarunt superbe de oppressa ut polluta sorore,
tanti viri filia, genere, forma, pietate omnes alias virgines huius
regionis antecellente. Sic enim aggravarunt iniuriam hanc, quae specie
et differentia multipliciter discernitur a genere facti. Non enim civis
aut rustici filia est, sed Prophetae summi in hac terra. Nec privata
tantum 

[Seite 151]

�

Sed quare ex insidiis, et non aperte eos adoriuntur? Etsi enim videntur
excusari posse hac ratione, quod licitum sit hostem fallere, iuxta
communem sententiam: Dolus, an virtus, quis in hoste requirat2�: Tamen
non recte utuntur simulatione in colloquio et disputatione familiari et
amica. Nec dum hostes se illorum declaraverant. Non igitur iudico eos
sine peccato esse, sicut pater ipse damnabit. Et tamen mirum est, quod
Iacob retinet possessionem terrae: occupavit enim eam post caesos cives,
et habuit ibi pascua gregum, cum habitaret apud patrem Isaac in Hebron,
et dicet infra non pecunia emptam, sed gladio et arcu suo acquisitam
esse. Id vero Iureconsultis amplissimam materiam quaestionum et
disputationum praebet.

Moses autem significat non recte fecisse filios Iacob, quod dolose cum
Haemor et Sichem locuti sunt, et fefellerunt eos cum pernicie et
interitu ipsorum. Quanquam enim culpa videtur esse par poenae, tamen
differunt ius et executio iuris, peccatum et poena, quae infligitur
propter peccatum. [5. Mose 32, 35] Scriptum enim est: ‘Mihi vindictam,
et ego retribuam’. Item: Quod iustum est, iuste exequaris. Non iniuste
plectitur Sichem. Sicut nec Troiani iniuste expugnantur et vastantur,
propter Helenam raptam. Sed nondum constat, an vero et iusto ordine
exequantur suum ius, Deest enim iudex, ac simpliciter rependunt malum
pro malo, et iniuriam alia iniuria ulciscuntur, stuueck umb stueck.

Primum autem satis aperte et sincere loquuntur. ‘Non possumus,
inquiunt, dare filiam nostram incircumciso’, unde apparet eos non
solitos fuisse elocare filias, nisi illis, qui circumcisionem
acciperent. Sed ista simplicitate struunt dolos, et hoc praetextu
utuntur, ut habeant causam et occasionem eos invadendi. Addunt igitur:
‘veruntamen in hoc consentiemus vobis, si volueritis esse similes
nostri etc.’ Hoc est initium fraudis, qua peccant, atque hoc est, quod
damnat pater. Rectum et simplex fuisset, si sic dixissent: Reddite
sororem, aut eripiemus vi, non enim licet eam elocare habenti
praeputium. Sed hic dolus est, cum inquiunt: ‘Si fuerit cirumcisus
omnis masculus in vobis, dabimus vobis filias nostras’.

Ac mirum est tantam fuisse confidentiam in filiis Iacob, ut ausi fuerint
hoc postulare, aut tam atrocem vindictam in animum inducere. Aetatem
enim eorum vide. Isaac centum et octo annorum est. Ruben circiter
novemdecim annos habet, qui est maximus natu. Simeon minor est anno, 

[Seite 152]

� Isti adolescentuli praesumunt tantam vim contra universam civitatem,
qui nullum usum nec scientiam rei militaris, aut aliarum rerum habebant.
Est mirabilis audacia. Quanquam eo tempore magis viguit natura hominum,
cum adolescens quatuordecim annorum aptus esset coniugio. Nostro seculo
puer octodecim annorum nullis rebus idoneus est, nedum ad labores
militares sustinendos.

Quare igitur superbiunt? Accessit magnitudo iniuriae ad magnitudinem
fiduciae, qua se habere patrem sciverunt, cui essent factae promissiones
de possessione terrae. Nec fuerunt soli tantum facinus ausi, sed
habuerunt adiutores famulos pastores, et forte etiam aliquos ex vicinis,
quos accersiverunt. Et verisimile est, habuisse Isaac in sua familia
circiter centum viros. Ad tot enim greges opus est magno numero
pastorum, quos, habuerunt amicos et socios. Porro centum viri armati et
animosi, sicut de istis dicitur, quod ingressi sint urbem confidenter,
subito impetu facto, facile alios sexcentos caedere possunt, praesertim
si connivet Deus propter peccata, quae vult punire hoc modo.

Cum igitur non videretur satis esse virium ad opprimendos illos, utuntur
fraude, et postulant, ut circuncidantur omnes masculi, atque ita
debilitentur, ne possint esse parati ad resistendum. Id est fraudulenter
et dolose agere. Etsi enim praetextus est satis honestus in speciem,
tamen est inanis, et non necessarius. Quia postea tamen oportuit eos
elocare, filias non circumcisis.

[34, 18.19] Placuerunt vero verba illorum cum ipsi Haemor, tum Sichem,
filio eius. Et iuvenis quidem nihil cunctatus est facere rem istam:
deperibat enim filiam Iacob, eratque honoratior omnibus, qui erant in
domo patris sui.

Adolescens insaniens amore puellae avide accipit conditionem, et sic
arte in fraudem illicitur ad accipiendam circumcisionem. Quin etiam
totum populum eidem peccato et periculo involvunt, pater et filius. Si
enim sapuissent tum Sichem et Haemor, recusassent tam duram et
difficilem conditionem, vel ob hanc causam, quod non expediret
Reipub⌊licae mutari religionem et mores maiorum ac patriae. Reddemus
potius, dixissent, vobis sororem, peccatum confitebimur et deprecabimur
culpam, ita non coniecissent se et totum populum in hoc discrimen.

Sed ita solet fieri: quando imminent alicui civitati aut regioni poenae
peccatorum, dementiantur prius et gubernatores et subditi, ut communibus
peccatis et poenis impliciti haereant. Sicut testantur omnes omnium
gentium historiae. Sic regnum Israel et Iuda, cum esset vastandum per
regem Babilonium, occidebantur Ierosolimis et alibi Prophetae,
fundebatur sanguis innocens, et replebatur tota terra avaricia,
caedibus, peccatis et 

[Seite 153]

furoribus omnis generis. Cum impenderet extrema vastitas Ierosolimorum,
et totius gentis Iudaicae, prius oportebat crucifigi filium Dei. Ita
hodie, cum Turcici exercitus vastaturi sint Germaniam, oportet prius
impleri omnia loca usuris, perfidia, malicia, proditione, persecutione,
ut compleantur iniquitates Amorrhaeorum, Jn summa, wir muessens also
machen, das unsere suend reiff werden.

Ita in hoc exemplo impendebant poenae civibus: propter varia flagicia.
Ideo totus populus implicatur stultitia principis peccato et poena
horribili. Quemadmodum apud Ethnicum poetam dicitur1�: Quicquid
delirant Reges, plectuntuntur achivi, das die principes Narren sind, das
muss das land tragen. Sic populus Israeliticus percutitur propter
peccatum Davidis numerantis populum. Nobis quoque insania principum
accersit poenas, quas dudum meruimus, das die Fuersten toll und toericht
sein, unnd lassen den Tuercken ins land kommen. Et ut utrique puniantur,
subditi et magistratus, oportet eos stultitia aliqua finali augere et
multiplicare peccata. Sicut hic Sichem primus author et inchoator est
stolidi huius consilii. Circumciditur enim ipse, et idem persuadet toti
populo.

[34, 20 –22] Venit itaque Haemor, et Sichem, filius eius, ad portam
civitatis, locutique sunt cum civibus dicentes: Viri isti pacifici sunt
erga nos, et volunt habitare in nostra regione, in eaque negociari. Et
terra quidem satis ampla est coram eis. Filias eorum accipiemus nobis in
uxores, et dabimus eis filias nostras. Verum in hoc consentiunt nobis
viri illi, ut nobiscum habitent, coeantque nobiscum in unum populum, si
circumcidatur apud nos omnis masculus, sicut ipsi circumcisi sunt.

Pulchrum vero Rhetorem. Sed nihil dicit de restituenda puella, de
placanda ira et mitigando dolore patris. Adhuc perseverat in contemptu
Dei et hominum. Ideo venit ira super eos. Simul autem stolidus populus
in errorem inducitur ad consentiendum, et ad probandum raptum ac stuprum
Dinae. Hoc efficit stultus et insipiens Princeps propter peccata populi,
quae puniuntur deliriis Regum. Sicut omnes historiae et poëmata omnia
ostendunt. Hic enim est cursus mundi ab initio usque ad finem.

Sic hodie grassantibus impune tot sceleribus in populo, securitate et
contemptu Dei et hominum, fiet tandem, ut stultitia alicuius principis
accersantur poenae et calamitates, quibus oppressi pereamus: Dieweil es
das volck so arg macht, wirt ein Princeps ein torheyt thun, wirt ein
unglueck anrichten, darueber werden wir alle mit gehen muessen, Quia non
audimus, nec emendamur voce et comminationibus divinis. Ideo venient
tandem poenae.

[Seite 154]

Horribile peccatum fuit Haemor et Sichem, peccatum tacere, et non
agnoscere, imo secure contemnere sanctissimum virum. Quid Iacob? Quid
filia? Et qui ad tantum scelus non expavescit, nec movetur dei aut
hominum iudicio, ille sane audebit vitae parentis, sicut antea
pudicitiae filiae insidiari. Hanc securitatem sequitur caecitas et
amentia, ut insidias et pericula impendentia non attendant nec
intelligant. Sichem insanit cupiditate et amore puellae, huic indulget
parens et totus populus: neque quisquam est, qui cogitet de expiatione
peccati, Sind toll und toericht, thut keiner die augen oder ohren auff,
das doch einer gesagt het, ey last uns gemach thun. Reddamus puellam,
mitigemus iram patris et fratrum. Sicut apud Troianos aliqui consulebant
restituendam esse Helenam, et parcendum saluti patriae, quae neutiquam
in discrimen adducenda esset ob unius cupiditatem. Alii dissuadebant et
indulgebant libidini et furori suo. Ideo sequebatur excidium et
vastitas. Sicut hic populus acquiescit principi suo, ac propterea
patiuntur et pereunt simul, et quidem iuste.

[34, 23] Pecora et facultates illorum, atque omnia eorum iumenta, nonne
nostra erunt? Si tantum acquieverimus illis, ut nobiscum habitent.

Hoc nimium est. Et disputant Lyra et Burgensis, an etiam Sichem et
Haemor dolose egerint. Sic enim apparet eos fraudulenter agere, vel
saltem fallere cives suos. Quia non erat in pacto, quod omnia quae
haberent filii Iacob, futura essent cum ipsis communia. Si igitur serio
hoc dixerunt, manifesta fraus est et malicia, qua non solum filiae
raptum et contumeliam prius factam non agnoscunt, sed etiam de
opprimendo Iacob et bonis eius rapiendis cogitant. Ita vere augeretur et
cresceret peccatum. Sin rhetoricantur tantum, et non ex animo loquuntur,
tum voluerunt fallere populum, ut facilius eis persuaderent, spe
acquirendorum pecorum et facultatum Iacob. Videntur tamen spectare ista
ad tyrannidem et oppressionem vicinorum. Quorsum enim attinebat dicere:
pecora ipsorum nonne nostra erunt? si tantum societatem vicinorum
quaesivissent, et non cogitassent de occupandis eorum bonis? Agunt
igitur dolose, sive fallendo filios Iacob, sive mentiendo civibus suis.

Et fuit fortassis haec ratiocinatio, sive suspicio filiorum Iacob. Si
ausi sunt rapere et violare filiam nondum nubilem, quid nobis aut patri
non facient? Ratio enim sic colligit: Qui audet maius, audet et minus.
Minus est eripere bona, redigere in servitutem, quam rapere puellam. Et
in hanc sententiam videntur supra cum eis expostulasse et disputasse.
Sed dissimulatis his omnibus asini isti, Haemor et Sichem (Haemor enim
asinum significat) concionantur populo, et promittunt eos fore dominos
non tantum puellae, sed et fratrum eius, ac omnium facultatum.

[Seite 155]

�

[34, 24] Obsecuti sunt itaque ipsi Haemor et Sichem, filio eius, omnes,
qui egrediebantur portam civitatis suae, et omnis masculus circumcisus
est, quicunque egrediebatur portam civitatis suae.

⌊licae et civitatis illius, qui ingredi et egredi in agrum solet.

Atque ita miseri cives stolido principi obediunt, qui impoenitentia sua
totum populum involvit, ut omnes rei fiant huius delicti. Quia faciens
[Röm. 1, 32] et consentiens pari poena plectuntur. Sicut dicitur
Rom⌊anorum 1, quoniam, qui talia agunt, digni sunt morte, non solum,
qui ea faciunt, sed etiam qui consentiunt facientibus. Steler und heler,
theter und verrheter, gehoeren unter eine straff.3� Reges delirant et
peccant contra Deum et homines, nec anguntur de peccato: sed sunt
securi, tanquam re bene gesta: non putant se deceptos esse, sed se
potius circumvenisse peregrinos et hospites. Sequitur igitur horribilis
poena.

[34, 25.26] Tertio itaque die, quum essent in dolore cives, duo filii
Iacob, Simeon et Levi, fratres Dinae, arreptis gladiis suis urbem
introierunt confidenter, et occiderunt omnem masculum. Quin et Hemor
atque Sichem filium eius trucidarunt in ore gladii, tuleruntque Dinam ex
domo Sichem, et abierunt.

Mirum unde illis adolescentibus tanta fuerit confidentia, aut ubi
didicerint uti gladio et arcu in hostem, opiliones et homines agrestes.
De tertio die Iudaei multa nugantur. Sed experientia docet in omnibus
morbis, 

[Seite 156]

tertio die esse dolorem gravissimum. Sic et mulieres post partum et
conatum naturae in pariendo tertio die maximam infirmitatem et dolorem
sentiunt. Sic quando natura laborat enitendo calculum, non sentitur
imbecillitas in ipsa lucta, sed postquam enixa est calculum, languent
omnia membra et totum corpus. An idem fiat in circumcisione, ex Iudaeis
quaerendum erit. Sed quia scriptura idem testatur, nihil dubitabimus
respondere experientiam.

Hanc igitur occasionem captant Simeon et Levi: cum decumberent
Sichimitae, et nullus ad pugnandum paratus esset, sed cura et quiete
omnes opus haberent, ibi invadunt inermes et languentes. Nec fuerunt
soli hi duo adolescentes Simeon et Levi, sed habuerunt adiunctos
pastores, famulos et aliquos etiam ex vicinis. Et dicit Moses eos
ingressos cum confidentia et superbia, non tantum propter illam
occasionem et opportunitatem opprimendi inermes, sed etiam quia
dignitate et gloria sua confisi sunt, quod essent filii Patriarchae, et
domini orbis terrarum. Nec pugnarunt solum pro sorore recipienda, verum
etiam tanquam hostes promissionis et populi Dei invaserunt.

Et occiderunt omnem masculum. Non tantum princeps Haemor aut filius, sed
omnes viri, etiam infantes in cunis vagientes trucidati sunt. Illud
nimis atrox et crudele est. Sed sic fiunt haec in rebus humanis, quando
hostis saevit in hostem. Sicut videmus crudelitatem Turcicam, qui aut
mactat aut rapit captivos viros et mulieres. Et est iudicium occultum et
ira Dei, qua permittit omnes cives trucidari. Fortassis didicerunt id a
maioribus, qui consueverunt omnes cives in oppidis captis interficere.
Et [4. Mose 31, 17 f.] in Numeris iubetur Iosue occidere omnes masculos
et mulieres Madianitarum, et solis virginibus parcere. Sauli mandatur,
ut totum populum Amalechitarum, adultos cum parvulis, excindat. Et
dicitur eadem hodie consuetudo esse Persarum.

� Sed populus meritus erat hanc poenam, quia comunicaverat cum
peccatis alienis, et propria securitate et malicia sibi accersiverat
exitium. Sicut nos hodie docemus et arguimus cives nostros, ut verbum
Dei gratis animis audiant, et amplectantur et desinant fraude, rapinis,
usuris irritare iram Dei. Sed nec modus nec finis est ullus avaritiae,
rapacitatis, fraudum in contractibus et omni vita. Ideo nihil promovemus
docendo et arguendo, sed peccata cumulantur et grassantur impune. Quando
igitur venit princeps, et imponit praesidium urbi, ubi milites furenter
in eos saeviunt, quos tueri et defendere debebant, tum clamamus nos
iniuste premi, querimur de tyrannide principum, Sed olim ista cogitanda
erant, et audiendus erat Dominus Deus praedicens 

[Seite 157]

ista, et invitans verbo suo ad poenitentiam. Sic eo tempore impletae
fuerunt iniquitates Sichimitarum. Ideo venerunt poenae per stultitiam
principum, qua involvebantur, ut communicarent cum peccatis, cum raptu
et stupro puellae, et simul perirent.

Nos quoque quia nullum modum facimus usurarum, furtorum et scelerum
omnis generis, non audimus verbum, non nostrae conscientiae testimonium
reclamantis cupiditatibus nostris, no evademus impune, sed haerebimus in
poenis iusto Dei iudicio, et sero ac frustra queremur de iniusta
oppressione. Simeon autem et Levi in alteram partem peccant. Etsi enim
Sichimitae iuste patiuntur, et habent illi iustissimam causam et dolorem
ex raptu Dinae: tamen iniuste faciunt, propterea quod pater non voluit,
nec approbavit caedem hanc. Sed propria temeritate et ausu, sine iussu
patris eam faciunt.

[34, 27 –29] Filii vero Iacob venientes super occisos diripuerunt
civitatem, eo quod polluerant suoorem suam. Oves quoque et boves atque
asinos illorum, et quicquid erat in urbe et in agro, rapuerunt. Sed et
cunctam substantiam illorum, et omnes parvulos atque uxores illorum
duxerunt captivas, et diripuerunt una cum omnibus, quae erant in domo.

Postquam sunt occisi cives, patet civitas predae cum mulieribus, puellis
et tota substantia. Et fiunt omnia inscio et invito patre. Si enim
scivisset, haud dubie prohibuisset. Existimo autem accessisse caeteros
filios Iacob ad direptionem. Praesertim ex Lea natos, praeter Ioseph et
Iuda: quanquam quidam ex iis adhuc fuerunt adolescentuli. Sed grandiores
natu coniunctis familiis et pastoribus vicinis diripiunt civitatem.
Simeon et Levi fuerunt duces, ideo appellat eos pater in postrema
benedictione vasa iniquitatis, et damnat eos tanquam homicidas: minatur
etiam se divisurum eos in Israel, id quod accidit postea. Levi spoliatus
est haereditate, pro qua datur ei sacerdotium, der bettelstab, non enim
vixerunt ex reditibus propriis, sed de sacrificiis et decimis. Simeon
etiam perpetua paupertate adflictus fuit. Ita dederunt poenas satis
graves huius peccati ad omnem posteritatem.

Iudaei extenuant hoc factum quoquo modo possunt, et sunt immodici et
effusi in gloriam suae gentis, sibi arrogant laudem iustitiae, gentibus
vero omnem commendationem adimunt. Et adeo sibi indulgent, ut locum [1.
Mose 49, 5] ex cap⌊ite 49. ‘Simeon et Levi vasa bellantia’ etc.
exponant de Ioseph, quod his duobus fratribus maledixerit, eo quod
vendidissent ipsum in Aegyptum. Hoc ideo faciunt, ut tegant ignominiam
suae gentis, et eam sanctitatis et iusticiae laudibus ornent. Quin etiam
Burgensis testatur Iudaeos hanc legem statuere, qnod sit licitum, imo
pium et Deo gratissimum, perdere et occidere gentilem, quacunque
occasione aut modo id 

[Seite 158]

fiat a Iudaeo. Ita insaniunt ambitione et odio adversus nos. Iosephus,
qui alioqui magnus vir fuit, tamen saepe studio gentis suae turpissime
mentitur, contra scripturam sanctam in historiis, ut cum facit ex Saulo
heroicum et sanctum virum.

Videntur tamen aliquam excusationem habere filii Iacob, quasi recte
fecerint: Quia Deus tacet, et terruit civitates gentilium hoc exemplo,
ne persequerentur Iacob. Item Iacob tantum dicet, quod turbarint se, et
fecerint nomen suum foetere coram gentibus. Sed infra moriturus
maledicit eis. Ideo testatur aperte eos malefecisse.

Et post factum primum sequitur disputatio de iure, sicut germanico
proverbio dici solet, urlaub kam hernach.1� Et ut apud aliquas gentes
consuetudo fuit, ut prius suspenderent furem, postea de iure quaererent.
Item Iureconsulti dicunt, multa facto fieri, quae iure non fiant. Et si
hoc tolleretur, Iureconsultorum professio esset ociosa. Quia ante factum
nihil opus est eorum professione. Sed post factum quaeritur, utrum iure
aliquid sit factum an non. Ibi eorum officium est, ut dent consilium,
quo quis ius suum tueri possit. Quaeritur ergo, an filii Iacob possint
excusari, qui non iure, sed dolo, mendaciis et vi egerunt? Nos
simpliciter statuimus eos peccasse, quia non postulaverunt iudicium de
hoc facto, quod potuisset fieri apud vicinas civitates, sicut Iacob eos
damnat, et toti posteritati satis duras poenas irrogavit Deus.

Ex hac autem nascitur alia et longe difficilior quaestio. Quare Iacob
non iubet restitui omnia, quae rapuerunt, praesertim ea quae poterant
restitui, uxores, virgines, servos, iumenta et reliquam substantiam
civitatis? Ed quod plus est, Iacob infra hanc partem Sichimitarum
attribuit Ioseph, et in ea dicitur sepultus Ioseph, ut mortuus etiam
occuparet hanc haereditatem. Si igitur iniuste egerunt, quare non
reddunt vi ablata? Hic recte respondere possumus. Sanctis multa licere
impune, quae aliis non licent. Deinde miscetur hic iudicium divinum cum
iniustitia hominum. Haereditas et bona Sichimitarum vacant, occisis
possessoribus propter peccatum. Merito igitur Deus tribuit ea his, qui
passi sunt iniuriam: et ea causa est filiis Iacob, ob quam permittente
et connivente Deo invadunt bona eorum, et retinent occupata. Sicut
filiis Israel non licebat sua sponte spoliare Aegyptios. Sed ideo
spoliabantur Aegyptii, quia hanc poenam erant meriti, et debebant
Israelitico populo mercedem pro servitute multorum annorum. Postremo
accedebat mandatum Dei, qui volebat punire Aegyptios et remunerari
Hebraeos.

⌊ite 15. dictum est: ‘Nondum sunt completae iniquitates
Amorrhaeorum’. Quid autem retribuetur 

[Seite 159]

Iacob pro tanta contumelia? Respondet Deus: accipe hanc praedam in
compensationem ignominiae, quam tulisti tu et liberi tui. Ita fit Iacob
authoritate divina dominus horum bonorum, nec disputatur de iure
possidentis.

⌊o 17. dicitur: ‘Cum perversis perverteris’. Postea vero sinit nos
clamare et queri de iniuria et iniustitia, quam patimur ab iis, qui
iusto iudicio Dei nos adfligunt. Quare occidimur? Quare diripiuntur bona
nostra? Respondeo: Hoc licet Deo facere, et invertere ordinem, quia nos
iuri anteponimus factum.

Quanquam igitur iniuste agunt filii Iacob: tamen Deus non iniuste punit
Sichimitas, quos antea monuit, ne quid contra ius et mandata sua
facerent, ne stuprarent, ne raperent aut retinerent puellam alterius.
Huic quia non sunt obsecuti, ideo dant poenas, et Iacob intelligens
iudicium et ultionem divinam in adversarios, qui ipsum laeserant,
autoritate divina retinet praedam, quanquam non sine gemitu et
lachrimis. Sicut testantur verba ipsius, quibus expostulat cum filiis.

[34, 30] Dixit vero Iacob ad Simeon et Levi: turbastis me, putidumque me
reddidistis coram habitatoribus istius regionis, nempe coram Chananaeo
et Pherizaeo, et ego quidem parvo sum numero. Illi ergo congregabuntur
adversum me, et trucidabunt me, deleborque ego et domus mea.

Hinc apparet quomodo placuerit Iacob facinus filiorum. Iudaei conantur
eludere haec verba, et fingunt glosas, quod sint timoris, non
repraehensionis verba, ac propterea contendunt non damnasse eum filios.
Sed infra vocabit Simeon et Levi vasa violentiae et iniuriae, a quibus
vis et iniuria illata sit Sichimitis, et maledicet eis, et toti
posteritati eorum. Itaque certum est eum non trepidatione aliqua sic
locutum esse: ‘Turbastis me’ etc. sed displicuisse ei violentiam et
crudelitatem hanc. Ideo enim appellat eos homicidas, violentos,
raptores, et valde amplificat facinus hoc, quod talis sit stultitia,
quae vergat in maximum periculum et ignominiam suam. Duplicata dementia
est, inquit, primum iniusta contra Sichimitas, secundo mihi periculosa.

Et haec nova tentatio est. Primum filia stuprata est, cum habitasset
octo annis in ista regione, unde gravissimum cepit dolorem. Iam cum
aliquomodo superavit dolorem et aegritudinem istam, et cogitat quomodo
huic malo mederi queat, filii alias et longe atrociores turbas cient, et
sunt authores, quantum in ipsis est, exitii parentum et totius familiae.
Sic enim questus est optimus Patriarcha: Amisi filiam, iam vos
effecistis, ut et de vita in dubium veniam, vosque omnes mecum una
deleamini. 

[Seite 160]

Est igitur acerrima repraehensio et accusatio: non sunt verba quae
expressit timor et trepidatio. Non solum aliis vim attulistis, sed et
mihi et uxoribus meis, toti familiae et substantiae nostrae, quin vobis
haec violentia exitio erit. Quid agam? habeo dilectissimas coniuges
Rahel et Leam, ex quibus vos mihi nati estis, habeo familiam et
Ecclesiam domesticam. Si vicinae civitates coniunctis viribus nos
invaserint, tanquam authores huius tragoediae et caedis crudelissimae,
quomodo resistemus tantae multitudini, nos qui sumus exiguo numero? Non
debebatis talem vindictam exigere, quae nobis et fortunis nostris exitio
futura est: Occident me, inquit, et delebor cum tota domo.

Non igitur extenuat, sed horribiliter exaggerat scelus filiorum. Et in
extremo agone eis exprobrat, nec potuit oblivisci, et appellat eos vasa
violentiae et iniuriae. Fuit enim certum et ingens periculum. Quod autem
Deus id a domo Iacob mirabili bonitate avertit, singulare et plane
divinum beneficium est. Sic saepe in Repub⌊lica cives turbam concitare
possunt, quae exitium adferat toti civitati. Sed quando declinatur
periculum cum aliquo etiam lucro et commodo, da ist ein ander Meister,
qui est adiutor in opportunitate, qualem hic etiam se exhibet Deus
Iacob. Saepe aliquis in periculum coniicitur alterius stultitia et
temeritate. Sicut Iacob adducitur in discrimen vitae et totius domus
dementia filiorum. Dei autem opus et beneficium est, qui elicit bonum ex
malo et vertit malum in bonum, et ex malo initio facit laetam
catastrophen.

� da. Sicut inquit Eliseus ad regem [2. Kön. 3, 13] Israel: ‘Quid
mihi et tibi est, vade ad Prophetas patris tui’ etc. Vivit Dominus
exercituum, in cuius conspectu sto, quod si non vultum Iosaphat, regis
Iudae, erubescerem, non attendissem quidem te, nec respexissem. Ibi
praesentia regis Iosaphat salutaris est tribus exercitibus, ut propter
ipsum detur salus et victoria divinitus, et tanta copia aquarum, ut non
solum reficiantur homines et iumenta, sed et victoriam praeclarissimam
ab hoste reportent. Cuius merito id fiebat? Num regis Israel aut Edom?
Nequaquam, sed quia pius rex Iosaphat eo pertractus fuerat temeritate
duorum regum, propter ipsum dat Deus salutem et victoriam. Sic propter 

[Seite 161]

Ioseph servatur Aegyptus, Syria propter Naaman. Ad eundem modum hic
omnia deplorata sunt, ut Iacob simpliciter de se et tota familia
desperet. Sed habet promissionem, ideo necessario sequitur auxilium, et
necesse est ipsum cum familia eripi ex medio dentium vicinorum populorum
et civitatum.

Neque tamen fiducia huius auxilii et promissionis tentandus erat Deus,
sicut filii Iacob superbe de hoc gloriabantur, quod haberent patrem
Patriarcham, qui haberet promissionem, et ideo licere sibi quidvis
audere et ulcisci illatam iniuriam putabant. Id enim est temeritate et
praesumptione quadam Deum tentare. Et Iacob quantumvis certus de
praesidio divino: tamen prohibuisset facinus hoc. Quod autem propulsatur
periculum, quod imminebat a vicinis gentibus, non sane filiorum, sed
patris merito fit.

⌊um 27. Ad eundem modum propter Ecclesiam in mundo durat mundus,
alioqui uno momento conflagraret coelum et terra. Quia mundus non est
dignus uno grano tritici, siquidem plenus est blasphemiis et impietate.
Quia vero Ecclesia est in medio impiorum, permittit Deus propter eam, ut
etiam illi communibus bonis huius vitae fruantur. Et quicquid habet
mundus, habet beneficio Ecclesiae. Sicut inquit [Apg. 27, 24] Angelus in
Actis ad Paulum: ‘Et ecce donavit tibi Deus omnes, qui navigant
tecum’, qui certe erant idolatrae et impii.

Sic foecunditatem terrae et proventum annuum omnium terra nascentium non
merentur Papa, Turca, etc. sunt enim impii: sed quia Deus habet in mundo
parvulum et dilectum sibi gregem, propter eum largitur omnia beneficia
et commoda huius vitae. Hoc coetu sublato mundus in [Jes. 1, 9] nihilum
redigeretur, et fieret similis Sodomae et Gomorrae, sicut Isaiae 1
dicitur.

Discamus ergo ex hoc exemplo Deum propter sanctos adesse etiam impiis,
et saepe temeritatem stultissimorum hominum, quibus concitant turbas et
pericula, sua benignitate corrigere, et vertere in melius. Ita enim
honorat sanctos suos. Sicut Syria propter unum Naaman, Aegyptus propter
Ioseph, Israel propter Iosaphat servantur. Et tamen habebunt impii suas
poenas, sicut filios Iacob, Simeon et Levi, manserunt poenae, cum pater
maledicit eis et posteritati eorum.

[Seite 162]

Deinde ostendunt haec verba Iacob sanctissimum virum rursus luctari cum
maxima tentatione spiritus et fidei, quae propemodum extinguitur. Linum
fumat, arundo conquassata et pene fracta est. Non enim fidei verba sunt,
sed simpliciter carnis murmurantis et fidei luctantis ac valde infirmae.
Propemodum ei exciderunt magnificae illae promissiones: Benedicens
benedicam tibi etc. Illi soles et stellae verbi et promissionum
obscuratae sunt, et tectae nubibus atris harum trepidationum,
dubitationum et pene desperationum. Ait enim: occidar et vastabor ego et
domus mea, plenus timore et diffidentia: et tamen non est desperatio.

⌊mus 29. ‘Ad te, Domine, clamabo, et ad Deum meum deprecabor. Quae
utilitas in sanguine meo, dum descendo in corruptionem’? Hae videntur
esse voces desperantium, sicut dicit: [Ps. 30, 4] ‘Domine, deduxisti
ab inferno animam meam, salvasti me a descendentibus in lacum. Iam actum
erat de me’.

Ad hunc modum luctatur fides cum infirmitate, cum Diabolus et caro
dominantur, et apparet ipsi luctanti, non adesse amplius fidem. Sicut
queritur hic Iacob: Ego factus sum abominabilis omnibus vicinis,
coniectus sum in extremum periculum. Nec aliud sentio quam interitum.
Ubi hic fides et memoria promissionum? Cur non illud animum inducit:
adversus Deum praevaluisti: quanto magis contra vicinas gentes? Omnia
haec exciderunt. Tentatio absorbet magnificas illas promissiones et
victorias gloriosissimas fidei. Et tamen nondum desperat, quanquam
desperanti est similimus. Non diffidit, nec est incredulus, quanquam sic
apparet. Sed est [2. Kor. 1, 8 f.] tentatio: Sicut Paulus de se dicit:
‘Ne simus fidentes, responsum mortis habuimus in nobis’. Oportet
sanctos sic exerceri, descendere ad infernum et abyssum, atque inde
revocari in coelum.

Adhuc enim retinet Iacob linum fumigans in corde suo. Cum nunciaretur
Simeon et Levi percussisse et diripuisse totam civitatem, non potuit non
vehementer commoveri propter tot homicidia. Ideo fuit haud dubie
infirmitas maxima, querelae, eiulatus et clamor ad Deum: et in conclavi
solus et cum lachrimis oravit: Domine Deus, adiuva me, qui dedisti mihi
promissionem, versor enim in summo periculo. Haec oratio exaudita est
iuxta promissionem: habuit enim spiritum fidei, sive gratia et precum.
Ideo rursus oritur ei Lucifer et aurora, fides erigitur, et vincit omnia
pericula. Tegitur enim peccatum filiorum, et defenditur optimus pater a
vicinis: neque quisquam est, qui se ausit ipsi opponere, sicut in
sequenti capite audiemus. Hanc defensionem duo fratres Simeon et Levi
non erant meriti. Sed seni parenti Iacob condonantur omnia peccata
filiorum cum praeda Sichimitarum. Ita tamen, ut utrique puniantur, hic
excidio, illi maledictione patris.

[Seite 163]

[34, 31] Illi vero responderunt: An ergo ut scorto abuti sorore nostra
debuit?

� Non agnoscunt peccatum, nec dolent de caede et violentia iniusta,
sed defendunt. Quasi dicerent: Iuste egimus occidendo Sichimitas: quia
atrocia peccata merentur atroces poenas: ideoque tragice amplificant
raptum Dinae, cum tamen Sichem eam non pro scorto, sed pro coniuge
habere cuperet. Neque etiam venerandum senem consolantur, nec dolorem
ostendunt propter perpetratam caedem, nec leniunt agnitione et
deprecatione culpae: non agunt poenitentiam, nec petunt sibi ignosci,
quod caedibus et rapinis irritaverint vicinos, et animum patris
vehementer conturbarint.

Ipsi seni tam superba responsio et defensio sceleris ferenda fuit, quae
animum moestum et languidum trepidatione priore magis adflixit et
contristavit. Jacob muss tragen, portat peccatum filiorum suorum, et
propter ipsum differtur poena, et tolerantur superbi et violenti filii
usque ad suum tempus.

Lucet autem mirabilis bonitas et misericordia Dei in hoc exemplo, qui
adiuvat et liberat pios, etiam tum, cum videntur omnia desperata esse.
Si modo linum manet fumigans, et non vertitur ad stultitiam et
blasphemiam, sed suspirat, gemit, clamat: ille clamor replet coelum et
terram. Huius Patriarchae nostri res omnes ita deploratae erant, ut non
viderentur in integrum restitui posse. Sed non deserit eum Deus, cui
toties auxilium et defensionem promisit. Miserabile fuit coniici eum in
tantum periculum et angustiam, et in periculo quasi rideri a filiis, et
dolorem dolori addi. Sed tolerat haec omnia mirabili pacientia, et
liberatur divinitus, unser Herrgott greifft darein, so wirts alles gut,
sicut sequitur.

Caput XXXV.

[35, 1] Dixit autem Deus ad Iacob: Surge, et ascende in Bethel, et
habita ibi: Faciesque ibi altare Deo, qui apparuit tibi, quando fugiebas
Esau fratrem tuum.

Hactenus Patriarcha Iacob in summo dolore et angustia fuit, tentatione
alia post aliam ingruente. Filia unica viciata est, caesi sunt
Sichimitae, et ex ea caede ingens periculum creatum, quo periisset ipse
et tota domus, nisi Deus texisset et liberasset periclitantem. Deerant
enim auxilia et praesidia humana omnia, nec erat, qui consolaretur
miserrimum et adflictissimum patrem. Filii ad obiurgationem respondebant
superbe, 

[Seite 164]

et iustificabant causam suam pessimam. Sic igitur curis saevisque
doloribus aeger pendet inter coelum et terram. Et accedit infirmitas
fidei, cum qua adeo duriter conflictatur, ut obliviscatur omnium
promissionum, quae profecto erant magnificae, et priorum etiam
liberationum, in quibus manum et auxilium Domini expertus fuerat.

Porro haec exempla patrum proponuntur Ecclesiis legenda et discenda, ut
videant pii eos mirabiliter exercitatos esse per infirmitatem et per
fortitudinem, per triumphum et abiectionem, per fortunam et infortunium,
ut variis iactationibus fierent tandem martyres in odorem et virgulam
fumi, [Hohel. 3, 6] sicut in canticis dicitur, suavissimam, et caro in
eis perfecte mactaretur. Deinde docent nos haec exempla, nostras
passiones pueriles et leves esse, respectu istarum aerumnarum. Ideo
petamus inde consolationes, et praeparemus animos nostros ad pacientiam.
Nondum enim tantis difficultatibus et aerumnis conflictati sumus,
quantas hic unus Patriarcha in sua vita pertulit.

�, quarum comparatione Eremitarum exempla plane obscurantur. Vixerunt
illi quidem secundum praecepta Dei et in fide, ac propterea magni viri
fuisse merito iudicantur. Sed nullo modo similes sunt illorum, quibus
occurrit Deus in tribulatione, et facit eis oriri solem novum. Aliae
Legendae tumultuantur magnis et inusitatis miraculis. Sed historiae
patrum non sunt aestimandae ab illis operibus, sed potius a sanctitate
hac, quae est verbum Dei.

Postquam ergo videt Deus desertum Iacob, et a suis filiis contemni et
rideri, nec angi eos magnopere, quod patrem in maximum discrimen
adduxerunt et vehementer contristarunt, opportune adest et consolatur
eum. 

[Seite 165]

Gemitus enim implevit coelum et terram. Oratio et lachrimae tuae, vult
dicere, cogunt me, ut tibi succurram. Quae tibi videntur minari exitium,
nihil prorsus nocebunt. Ego sum Dominus Deus tuus. Me permittente
Sichimitae interfecti, et tota haec tragoedia concitata est, ideo ut te
probarem, ut te exercerem et redderem te probatum et electum. Sed bono
animo esto, ego coercebo et reprimam omnem furorem et fremitum populi,
et convertam moerorem et planctum tuum in gaudium. Et tu eris dominus in
Sichem. Sic enim a me ordinatum est.

Sicut Roboam cum vellet reducere decem tribus, prohibetur id facere, [2.
Chr. 11, 4] et dicit Dominus ad Semeiam: ‘non ascendetis, neque
bellabitis contra fratres vestros, filios Israel: revertatur unusquisque
in domum suam. A me enim factum est verbum hoc’: nimirum ut punirem
patrem Salomonem et filium eius Roboam. Sic sinit aliquando Deus
grassari Turcam et Pontificem, et rursum, cum vult, reprimit utrunque.
Qui enim posuit terminum mari, ille etiam certos limites furoribus
Diaboli et mundi constituit, sicut [Luk. 22, 51] Christus in horto dicit
Lucae 22: ‘Sinite usque huc’

Haec omnia autem ideo permittit Deus fieri, ut doceat nos invocare,
clamare, gemere. Haec enim est virgula fumi ascendens e deserto. Ad hunc
modum sedatur hic maxima tempestas, et accipit Iacob gratissimam
consolationem et tranquillitatem cordis. Non obruent te, inquit,
finitimarum urbium cives. Contemne istam tempestatem et furores
populorum. Vade, concionare, lege, exerce sacra, ora, lass mich sorgen,
quomodo tempestas haec et fluctus ingruentes sedentur.

� de nomine disputavimus. Ierosolima habet decem nomina, et multi
existimant Bethel esse Ierosolimam, aut esse montem Morija, in quo fuit
conditum templum et adhuc hodie vetus nomen retinet apud Turcas. Emit
David collem istum ab Arafna, et ibi aedificavit altare. Quia ibidem
immolavit Abraham Isaac, ac nomen habet a reverentia et cultu Dei, quod
in eo monte Adam, Heua, Cain et Habel obtulerunt, et postsequentibus
Patriarchis perpetuo sacer fuit, et destinatus usibus et exercitiis
cultus divini. Postea vero a Iebusaeis occupatus fuit. Sed David eum
recuperavit et instauravit.

Moriiam autem non esse Bethel inde liquet, Quia Bethel fuit locus
vicinus Hai et Sichem. Non fuit in tribu Iuda, nec in tribu Beniamin. Et
inde extiterunt idolatrae, cum quibus Hoseae et aliis Prophetis
perpetuum certamen fuit. Iactabant enim illi Deum hoc loco patribus
locutum esse. Ideo potiorem et digniorem esse templo Hierosolomitano.
Lyra in ea opinione est, quod Bethel sit Morija. Id mihi non fit
verisimile. Aut si est unus et idem locus, necesse est nomen postea
mutatum esse. Secundum 

[Seite 166]

Cosmographos Bethel non est Morija, nec Ierosolyma. Aut per
agnominationem sic dicta est, quod esset domus Dei.

Iubet autem Dominus Patriarcham aedificare altare in Bethel, et admonet
eum tribulationis superioris, et consolatur eum exemplis praecedentium
tentationum et liberationum. Quasi diceret: Recordare promissionum tibi
ante hoc tempus factarum, et cogita quid antea tibi acciderit, cum
fugeres fratrem Esau, et quanta passus sis, et quam benigne te
liberaverim et defenderim. Porro a fuga Iacob usque ad hoc tempus sunt
circiter triginta anni. Viginti enim annis fuit in Mesopotamia. Octo
habitavit in Sichem: duobus annis fuit in itinere, ac toto illo tempore
fere odio fraterno vexatus est. Memineris igitur te antea quoque in
Bethel habuisse promissionem de defensione, et quam paterne ex multis et
magnis tentationibus te eripuerim, et fideliter premissa servarim. Ad
hanc vocem respirat Iacob, et recipit animum, vulnusque inflictum a
filiis subito sanatur. Quia verbum Dei vivificat et consolatur.

Caeterum in textu non exprimitur, quomodo Deus locutus sit cum Iacob,
utrum per somnium, an per manifestam visionem, an vero per personam
propheticam. Nam his tribus modis solet uti Deus. Verum eo tempore non
adfuit ullus Propheta aut Patriarcha: quia omnes erant mortui, nisi
forte pater Isaac miserit ad Iacob filium nuncium, aut literas, quibus
iusserit eum reverti, et ascendere in Bethel. Sed quoquo modo id factum
est, satis est, quod audivimus Deum locutum esse, qui quocunque modo
loquitur, certum est esse id verbum Dei: nisi quod ea perversitas est
humanae naturae, ut non credamus nos audire verbum Dei, si quando per
hominem loquitur. Ponderamus enim verbum secundum autoritatem et pondus
dicentis: Loquentem hominem audimus ut hominem, et cogitamus esse verbum
hominis. Ideoque negligimus et fastidimus: cum tamen gratias Deo agere
deberemus, quod authoritatem verbi ponit in os hominis, sive ministri,
qui per omnia similis nobis est, qui nobiscum colloqui, consolari et
erigere nos verbo potest.

Sed non agnoscimus huius beneficii magnitudinem, nec sumus grati. Ideo
et hac parte Legendae patrum praestantiores sunt: non solum propter
verbum, sed etiam propter fidem Patriarcharum, qua firmiter et certo
adsensi sunt verbo. Nos non possumus hoc statuere, quando audimus
ministrum docentem et absolventem, quod docti et absoluti simus, et
consolationem acceperimus per maiestatem divinam. Dicimus quidem esse
verbum quod audimus in templo, sed verbum pastoris. Atqui non pastoris,
nec Petri, nec ullius ministri, sed divinae maiestatis verbum est.
Itaque nostrae historiae frigidiores sunt propter fidem frigidiorem. In
patribus autem multo fuit ardentior, sicut lucet mirabilis fides in tota
vita eorum. Ideo merito dicuntur, et sunt sacrae patrum historiae.

Quod si crederemus Deum nobiscum loqui per parentes, per pastores 

[Seite 167]

et ministros verbi, mirabili gaudio accendi corda nostra sentiremus. Sic
enim gloriaremur: Ego sum baptisatus: a quo? num a Pastore? Nequaquam:
sed a spiritu sancto. Sum absolutus a spiritu sancto, a Deo ipso. Cur
igitur metuam, a quo trepidabo? cur angar de meo peccato? Itaque nos
comparatione patrum vix parvuli et lactentes sumus. Illi enim multa
scandala idolatriae apud vicinas gentes viderunt: et tamen firmiter
amplexi sunt verbum Dei. Nos infinita exempla fidei et nostro et
superioribus seculis ob oculos posita habemus, et tamen non credimus.

⌊mi 106. sed propter verbum veniens et consolans, et fide, qua
adhaeserunt [1. Joh. 5, 4] verbo. Quia ‘fides nostra est victoria quae
vincit mundum’. 1. Ioan⌊nis 5. Deus efficit nos victores et
triumphatores per suum verbum, quo nos erigit et confirmat. Magnifica
igitur haec consolatio est quam exhibet Deus Iacob. Perinde enim est, ac
si dicat: Ego habeo mortem et vitam omnesque tempestates in manu mea. Tu
tantum crede et salvaberis.

Addit autem praeceptum de erigendo altari, hoc est, de instituendo
cultu, ubi notanda est regula haec: Sine Spiritu sancto non est
suscipienda ulla ratio aut modus colendi Dei. Sicut Iacob non suo
arbitrio fingit hoc loco domum Dei esse, sed habet ex revelatione, cum
supra dormiret ibi, [1. Mose 28, 16] et videret angelos ascendentes et
descendentes, tum addebat: ‘Vere hic nihil aliud est quam domus
Dei.’ Non igitur propria temeritate erigenda altaria et cultus
fingendi sunt, sed respiciendum est ad mandatum Dei. Hieroboam
posterioribus temporibus erexit vitulum in Bethel, ut ibi sacrificaret
et adoraret populus. Et ut mandatum Dei de aedificando templo
Hierosolomitano, quod habuerat Salomon, obscuraret, magnifice
praedicabat hoc mandatum patriarchae Iacob datum de excitando altari et
instituendo cultu in Bethel. Id enim antiquius multo, ac propterea
praestantius esse, quam novum illud de templo Hierosolomitano condendo.

Sicut ante haec tempora cum Deus in Verbo et Sacramentis quaerendus et
agnoscendus esset: Papa, illis abiectis, reliquias et monumenta
sanctorum effinxit, quibus miserae plebi imposuit, ut his cultum divinum
alligatum crederent. Et eo dementiae perventum est, ut alicubi caligas
Ioseph, Lac Mariae virginis, Bracam S. Francisci pro reliquiis
ostentarent. His accesserunt opera commentitia et prodigiosa sanctorum,
Francisci, Dominici et aliorum, quorum sanctitatem ex operibus et vita
aestimabant. Sic enim fuerunt decipiendi et infatuandi homines a
veritate alieni. Sed si diligenter evolveris scripturam sanctam, videbis
nihil placere Deo sine Verbo.

[Seite 168]

[35, 2] Et dixit Iacob ad domum suam, et ad omnes, qui secum erant:
Abiicite Deos alienos, qui in medio vestri sunt, et mundamini, ac
mundate vestimenta vestra.

Iacob acquiescit consolationi, quam audivit in verbo Dei. Itaque silet
tempestas, et tranquillitas magna facta est in mari, hyems abiit, flores
apparuerunt, die nachtigal singet. Laetus igitur agit gratias Deo.
Benedictus Dominus Deus: tristitia et angustia cessant, quoniam solis
lumen exortum discutit tenebras tribulationis. Ac repetit et verba ipsa,
quae audivit Deum loquentum, et tentationes triginta annorum circiter.
Sed nondum defunctus est omnibus miseriis. Restat enim adhuc horribilis
tempestas in filio Ioseph. De superioribus tamen superatis gratias agit,
et parat profectionem ad Bethel, ubi primum eum consolatus fuerat
Dominus.

Ait autem Moses locutum esse Iacob ad domum suam, et omnes, qui cum ipso
fuerant. Ubi distinguit inter domesticos et extraneos. Domestici fuerunt
uxores, liberi, servi et ancillae. Alios vero, qui cum ipso fuerunt,
intelligit, quorum corda tetigerat Deus, ut adiungerent se domui Iacob,
sive connubiorum spe, sive quod ex preda et spoliis Sichimitarum
accesserant. Saepe enim dixi maxime credibile esse, quod, docentibus
Patriarchis, multi ex gentibus confluxerint ad eos, qui viderunt
Patriarchas esse viros pios et sanctos, et Deum cum ipsis esse, ideoque
doctrinam eorum audiverunt et amplexi sunt.

Cum enim essent legati et precones verbi divinitus in orbem missi, non
cogitabimus ministerium eorum sine fructu abiisse. Nec illi tantum
adiuncti sunt, qui de sanguine Patriarcharum erant, sed etiam extranei,
quales fuerunt supra confoederati Abrahae, Eschol et Aner, qui omnes
haud dubie audiverunt verbum, item Abimelech. Et postea Ioseph in
Aegypto, Daniel in Babilone, Ionas in Ninive tradiderunt doctrinam de
Deo. Collegit igitur Deus Ecclesiam in mundo non ex una tantum familia
Patriarcharum, sed ex omnibus gentibus, ad quas pervenit verbum.

Ad hunc modum multi ex Cananaeis adiunxerunt se Iacob, et crediderunt
verbo eius, qui sunt divinitus erepti ex malis impendentibus et
idolatria. Sicut Rahab meretrix Iosuae 2. cum videret totam civitatem in
periculo esse, adiungit se exploratoribus, et petit, ut se et familiam
suam servare velint. Semper enim aliquorum corda tanguntur, ad quos
veniunt pii in mundo. Et tales existimo fuisse eos, quos Iacob secum
duxit. Quia verbum non docetur sine fructu, sed colligit coetum aliquem
in mundo, non tantum ex iis, qui vocaliter audiunt, et qui sunt in
Ecclesia Patriarcharum, sed etiam exteros et alienos, qui sunt
praeordinati, adducit.

Deinde accessit adfinitas Chananaeis propter connubia duodecim
Patriarcharum, qui duxerunt gentiles. Iuda duxit Thamar Chananaeam.
Ioseph sacerdotis Aegyptii filiam. Haec fuit coniunctio sanguinis
gentilis 

[Seite 169]

et Israelitici. Ita ut etiam Ruth Moabitis fieret mater Christi. Non
enim Iudaeorum solum, sed et gentium Deus est: licet per Iudaeos tanquam
ministros invulgarit gratiam et verbum suum in orbem. Postremo fuerunt
etiam commercia Patriarchis cum Ethnicis, inde saepe occasio nata est
colloquendi de Deo et de religione. Non enim fuerunt ligna et saxa muta,
sed in conversatione cum hominibus singulari comitate invitarunt ad se
alienos, ut fierent doctrinae et religionis socii.

Pulcherrima autem concio est Patriarchae Iacob ad familiam et Ecclesiam
suam, collectam ex domesticis et extraneis, qua hortatur eos ad
emendationem viciorum, quae haerebant in Ecclesia. Ac primum peccatum,
quod arguit, pugnat cum primo praecepto, videlicet idolatria, hanc vult
corrigi et repurgari. Abiicite, inquit, Deos alienos, qui inter vos
sunt. Hoc enim caput et fons est, unde omnia alia vicia promanant, et
irrita est omnis reformatio, si non repurgetur primum doctrina. Vide
enim stultitiam Pontificis et omnium conciliorum posteriorum, quae
primum ordinant aliquas ceremonias, iubent sacerdotes longis vestibus
uti, diligenter legere horas canonicas et Missas, prohibent aleam,
scortationem. Hanc ipsi reformationem Ecclesiasticam appellant. Et tale
aliquid statuetur in Concilio, si quod unquam futurum est. Sunt enim
Cardinales et Episcopi homines stolidi et insulsi, qui nihil cogitant de
verbo et doctrina, nec eam intelligunt aut curant.

Necesse igitur est, ut securis ad radicem arboris admoveatur, et caput
serpentis petatur. Ictus enim corporis quantumvis graves sustinere
potest sine periculo. Sed si caput vel minima virgula ferias, statim
extinguitur. Praecipua autem vis Sathanae posita est in oppugnando et
delendo verbo ac doctrina, quae continetur in primo praecepto, eam petit
acerrime. Itaque danda est opera ante omnia, ut doctrinam veram et
certam habeamus de Deo, ibi tum vera reformatio et ordinatio Ecclesiarum
institui potest. Ferdinandus cum parat defensionem adversus Turcicas
incursiones, indicit ieiunia, processiones, supplicationes divorum. Haec
ad quid aliud prosunt, quam ut sint ludibrio Sathanae? Id potius agendum
erat, ut fides sincera et doctrina pura de cultu Dei traderetur. Sed
illi invertunt ordinem, defendunt errores manifestos doctrinae, et
stabiliunt idolomaniam, postea ritibus et supplicationibus externis
student placare iram Dei. Ita dupliciter irratur et irredetur Deus.

Meminerimus ergo praeceptum Iacob, qui ait: Auferte deos alienos, hoc
est, tollite scandala doctrinae, scandala impietatis, et populus vere
discat timere Deum, et fidere Deo. Tum demum longis vestibus, rasuris et
similibus locus erit.

Porro duo vocabula Dii alieni in Hebraeo non efferuntur eodem numero.
Dii pluraliter ponitur: Alienum vero singulariter in genitivo casu, Deos
alieni, vel alienae rei. Est autem antiphrasis in vocabulo 

[Seite 170]

� Ita et novus cultus initio mirabiliter adficit, et videtur esse
certissima et ipsa veritas, apparet esse merum nectar (Sic enim Sectarii
solent promittere et iactare, nihil esse certius, nihil melius aut
praestantius.) Sed in fine experimur fuisse meras tenebras, errores et
ignorantiam. Dicitur igitur (Neker) hoc est cognitum, quasi dicas:
minime notum.

Eiusmodi phrases admonent studiosos Theologiae, valde necessariam esse
cognitionem Hebreae linguae. Quare hortor eos, ut aliquid operae in hac
discenda ponant. Caeterum quando semel aberravit humana mens a vero et
uno Deo, necesse est sequi infinitam multitudinem et confusionem deorum.
Qui semel deseruerit Deum, hunc impossibile est manere in aliqua certa
divinitate, hoc est in una religione aut certo cultu Dei. Perinde ut per
incredulitatem, sive fidem amissam infinita est peccatorum consequentia.

� Quia non poterat ulla ratione satisfieri cupiditati humanae. Itaque
ab unitate Dei deflectere est immergi in multitudinem deorum ignotorum.
Et ob hanc causam vocabat Iacob deos alieni, hoc est, ignoti et stulti
cultus, qui tamen videbatur cognitissimus et sanctissimus. Referamus
igitur mentes nostras et omnia studia ad unum Deum, qui est pater,
filius et spiritus sanctus, et maneamus in mediatore Christo. Haec prima
pars est reformationis.

[Seite 171]

Iudaei deos alienos hic intelligunt statuas, sive imagines Idolorum,
quibus ipsi quidem perpetuo abundarunt, et tot Deos habuerunt, quot sunt
Daemones in inferno. Quemadmodum et sub Papatu vidimus. Iacob autem non
intelligit tantum imagines aureas et argenteas. Sed accidens sive
adfectum illum, qui est tanquam caput in argentea aut aurea statua,
videlicet adorationem. Alioqui enim in statua nihil peccati est, sed
possum ea uti, sicut Rahel supra usa est idolis Laban patris, cum
poneret ea subter anum. Sed hoc est peccatum damnans, fiducia cordis,
quae adhibetur statuae: quanquam imago ipsa est occasio mali. Sed in
corde prius est adfectus et idolum. Sicut populus ante haec tempora, et
etiamnum Reges currunt ad statuas, et colunt Mariae Ratisponensis aut
aliorum divorum statuas, id revera est adorare ligna et lapides. Quia
fides, quae uni Deo creatori debetur, transfertur et exhibetur statuae
argenteae, non creatori. Quid possit autem dici aut fieri stultius? Cur
enim eadem ratione non adoras Taleros1� et pecuniam in loculo? Iacob
igitur non solum spectat imagines externas, sed vult, ut ante omnia Deus
sincere colatur, et doctrina pura sit, atque ita inchoat reformationem a
primo praecepto.

Altera pars (Mundamini) continet peccata secundae tabulae. Ea etiam vult
corrigi. Primum enim, quos vos putatis esse deos cognitos, inquit, sunt
maxime incogniti. Eos itaque abiicite, postea etiam agite poenitentiam
de peccatis contra proximum. Non sint inter vos fures, scortatores,
adulteri, ut sit corpus et animus integer, castus et innocens ab
offensione proximi. Haec est externa iustitia.

⌊rum 14. Qui vero negligunt ista, significant se nihil credere, et
contemnere Deum et Ecclesiam. Neque enim in coetu Ecclesiastico perinde
nos gerere, ac in taberna debemus. Sed requiritur ibi gravitas aliqua.

Haec pulchra reformatio est, qua primum doctrina repurgatur. Deinde
expurgantur peccata, usurae, furta, rapinae, libidines. Postremo
monetur, ut vestiat populus et sacerdotes in templo honeste. Nostri
reformatores pervertunt ordinem. Incipiunt enim a calceis et vestibus,
et superiora ac 

[Seite 172]

potiora negligunt. Illud efficiendum potius erat, ut cor intus esset
purum per fidem. Extra autem corpus et membra per charitatem et per
ceremonias etiam in vestitu et moribus.

Postremo in mandato, quod datur Iacob, phrasis notanda est. Debemus enim
hanc diligentiam in lectione Bibliorum adhibere, ut ex Hebraeo textu
quaeramus patrocinium et testimonia doctrinae nostrae de pluralitate
personarum in Deo. Sic enim habent verba: ‘Dixit dii, fac Deo
altare’. Haec phrasis diligenter observanda est, quando Deus de Deo
loquitur. Etsi enim eam eludunt Iudaei, et dicunt esse mutationem
personarum usitatam in scriptura sancta, quod sane verum esse nos quoque
fatemur: tamen nihil moramur Iudaicas cavillationes, quas non poterimus
convertere, sicut nec alios pertinaces. Et quia consentit cum novo
Testamento retinemus hoc loco τὸ ῥητόν.

Ubi igitur Deus, aut dii loquitur de deo, ibi exprimuntur tres personae,
et unus Deus. Deum autem, cui faciendum est altare, intelligimus filium
Dei, qui est unus et verus Deus cum patre et spiritu sancto. Sicut supra
de viro luctante cum Iacob diximus. Haec noc erudiunt et confirmant
egregie. Moses enim non fuit ebrius, cum haec traderet, nec spiritus
sanctus, qui per eum locutus est. Et sive Angelus, sive Moses loquatur
nobiscum, est Dei verbum. Hoc igitur vult dicere Dominus: Si
celebraveris illum Deum, qui apparuit tibi in Bethel, celebrabis patrem
et filium et spiritum sanctum. Quando enim dicitur Elohim, dii locutus,
significatur pluralitas personarum in divinitate.

[35, 3] Surgite et ascendamus in Bethel, ut faciamus ibi altare Deo, qui
exaudivit me in die tribulationis meae, et adfuit mihi in via quam
ambulavi.

Diligenter observandum est, quod in tot Patriarcharum historia non
descriptae aut celebratae sunt ullae mactationes hostiarum, cum tamen
saepe scriptura sancta supra de Abraham et Isaac et de Iacob dicat
aedificasse eos altaria. De Noah, Adam, Cain, Habel legimus, usos eos
esse sacrificiis, et quidem holocausta obtulisse, quae haud dubie
fecerunt patres secundum ritum, quem postea describit Moses, ita ut
agnos, boves, capras mactarint et coxerint, et partem aliquam cremarint
in holocaustum Domino, partem ipsi comederint. Quis enim fuisset alius
usus altarium? Ubicunque igitur eorum meminit scriptura, ibi nihil
dubium est, fuisse sacrificia holocaustorum, et oblationes placentarum,
farinae, thuris et aliorum quae in Levitico describuntur. Hoc vero
dignum est notatu, quod hi Patriarchae quoque excitarunt altaria, neque
tamen Moses mentionem facit sacrificiorum et oblationum. Relinquit autem
lectori consequentiam illam et ratiocinationem, 

[Seite 173]

quod ibidem sacrificia, holocausta, libamina etc. fuerint, ubi sunt
conditae arae.

Rursus vero quando Moses de sacrificiis et holocaustis Leviticis agit,
tam diligenter exequitur istas mactationes, ut ne pilos quidem et pelles
aut excrementa praetereat. Nihil ibi invenias praeter thurificationes et
mactationes etc. Non dicit, quid locutus sit Deus, quid ipsi passi sint,
quid egerint, qui sacrificant. Sicut econtra in historiis patrum nihil
prorsus dicitur de mactationibus boum aut ovium etc. utram partem
asservarint, utram cremarint. Sed principale additur, videlicet
conciones, quae habitae sunt a patribus ad altaria. Moses kocht, brett,
siedet, In his legendis nihil nisi altare ponitur, sine ulla mentione
thuris, vini aut ullius oblationis.

Iacob igitur vult aedificare altare. In quem usum? Deo, qui exaudivit me
in die tribulationis meae etc. Haec sunt vera altaria, ad quae
sacrificia illa bovina et hircina tantum umbrae quaedam sunt, et signa
externa. Sed concionari, audire verbum, gratias agere, orare, haec sunt
vera sacrificia. Haec describit Moses in patribus. Externa illa
sacrificia vix verbo attingit. Praedicabo ibi, inquit Iacob, quomodo
mecum fuerit Deus, ubicunque ambulavi, quomodo exaudiverit me. Proinde
offerre et sacrificare revera nihil aliud est, quam confiteri et laudare
Deum, quod sit noster Deus, qui velit exaudire secundum promissionem
suam, et esse nobiscum in omni tribulatione, et educere ex morte. Id
enim est esse nostrum Deum: et huic gratias agere, quod nos curarit
hactenus et servarit et porro curaturus sit, tametsi sinat nos tentari
pene supra vires.

Ad hunc modum et finem recte conduntur templa. Quando autem sacrificia
haec desunt, rectius stabula ferarum aut harae porcorum, quam arae et
templa nominantur. Ad hoc enim ordinati sunt congressus Ecclesiastici,
ut doceamus de Deo, esse eum nostrum Deum, qui permittat nos adfligi,
nobis in salutem. Haec est praedicatio de fide, de pacientia nostra et
de misericordia ac gubernatione divina. Ubi haec non sonat, ibi non
statues esse templum aut aram. Sicut sub Papatu templa fuerunt tantum
theatra Diaboli deridentis et occidentis animas miserrime.

Caeterum mactationes et sacrificia levitica Deus ordinavit ad tempus in
externum signum, ut populus rudis aliqua specie traheretur ad verum
cultum et agnitionem Dei. Sicut nobis dedit Baptismum, claves,
absolutionem, coenam dominicam: Non propter opus ipsum operatum, ut
Papistae somniant, sed ut recordemur beneficiorum Christi, qui inquit:
Hoc facite in mei commemorationem, ut sonet inter vos doctrina
coelestis, ut invocetis me, ut agatis gratias, ut speretis in me et
sitis pacientes in ferenda cruce, donec veniam, et eripiam vos ex
omnibus malis. Haec diligenter docemus et exercemus publice in coetu, et
privatim apud aegrotos, non mactamus boves, oves etc. sed laudamus Deum.
Sic enim Iacob hic non ideo excitaturum se dicit altare, ut sacrificet,
quanquam illud quoque includitur. 

[Seite 174]

Sed ut celebret et laudet Deum, qui exaudivit in die tribulationis, cum
scilicet fugeret a facie Esau, fratris sui.

Agnoscit Deum fuisse auditorem. Fuit igitur assiduus in orando,
quaerendo, pulsando, invocando. Esau et Sathan waren seine meister, qui
urgebant et cogebant clamare ad Deum, et eius opem implorare. Vult enim
Deus, ut invocemus, et vult exaudire et esse noster Deus. Sic saepe in
summis difficultatibus constitutum fuisse Iacob supra audivimus, et in
trepidatione quodammodo amisisse Deum. Sicut in fuga in Mesopotamiam
erat miserrimus. Postea apud Laban infinitis et indignis malis
conflictatus est. Tandem in reditu ex Mesopotamia luctandum erat cum
filio Dei.

Tota igitur vita fuit calamitosa, et hoc vult, cum dicit: In diebus
tribulationis meae: Quia circiter triginta annis aliud ex alio malum
sustinendum fuit. Num hic Deus videtur misericors esse et benignus? Est
profecto talis. Quia additur, quod exaudiat preces. Sicut Psalmus 66.
[Ps. 66, 16 –20] idem de eo praedicat: ‘Venite, audite et narrabo,
omnes, qui timetis Dominum, quanta fecit animae meae. Ad ipsum ore meo
clamavi, et exaltavi lingua mea etc. Propterea exaudivit Deus, attendit
voci deprecationis meae. Benedictus Deus, qui non amovit orationem meam
et misericordiam suam a me’. Ipse est promptissimus ad audiendum, modo
nos prompti simus ad clamandum. De exauditione certa res est. Ipse [Joh.
16, 23.24] enim dixit: Ipse mandavit: ‘Petite et accipietis. Amen amen
dico vobis. [Joh. 15, 7] quicquid petieritis patrem in nomine meo, dabit
vobis’. Item: ‘Si in me manseritis, et verba mea in vobis manserint,
quodcunque volueritis, petetis, et fiet vobis’. Repraehendendi igitur
sumus, quod non petimus, non clamamus, non instamus. Invitet autem nos
exemplum Iacob, qui celebrat Deum non de suis operibus aut sacrificiis,
quae etiam fiebant ad declarandam gratitudinem pro liberatione divina.
Sed quod habeat Deum promissorem, auditorem, defensorem, liberatorem ex
omnibus malis, quae interdum videbantur desperatissima.

Hoc nobis diligenter discendum et observandum est. Et idem docet
exemplum primorum parentum. Illi enim post lapsum cum vocarentur a Deo:
Adam, ubi es? constituti erant in agone mortis aeternae. Postea vero cum
dicit Deus: Semen mulieris conteret caput serpentis, et testatur
mansuram generationem, et servaturum se genus humanum, et nascendum
etiam esse semen, quod conterat caput serpentis, rursus eriguntur et
exhilarantur. Neque expavescunt ad vocem illam: ‘In sudore vultus
tui’ etc. ‘In dolore paries’ etc. Libenter enim feram dolores
partus et mortis, dixit Heua: modo cesset iudicium, et ira Dei, quam
incurrimus morsu pomi et transgressione mandati. Si corporalis poena
succedit aeternae, aequissimo animo eam tolerabo. Sic tota vita nostra
miserrima et vere 

[Seite 175]

pomum acerbissimum est, sed tamen vitale et vivificum. Illud alterum
pomum Heuae erat dulcissimum, et maxime delectabile in speciem: Sed
inferebat mortem aeternam. Satius igitur est tolerare aerumnas cum spe
liberationis aeternae, quam eas defugere et ruere in aeternum exitium.
Videmus Prophetas et Patriarchas eadem prorsus passos esse, et gloriari
in adflictionibus. Sicut testantur Psalmi et multae sententiae
Apostolorum. Rom⌊anorum 5. et alibi. Et nos igitur ita animos nostros
inducamus, ut nullius mali metu abiiciamus cultum et invocationem Dei.
Cum enim tutus sim, et salvus ab aeterna morte et damnatione, sine modo
ingruant Turci et Tartari, Papa et pestes omnis generis: non frangar
animo, cum habeam illam compensationem et permutationem foelicissimam,
qua scio mortem in vitam, exitium in salutem aeternam, peccatum in
iustitiam commutatum esse. Scio enim, quod piis omnia in bonum
cooperantur.

Deploranda autem est ingratitudo nostra, qua non agnoscimus, nec gratias
agimus Deo, quod filius Dei mutavit mortem aeternam in temporalem
poenam. Cupimus enim in hac vita suaviter et delicate vivere, et
quamlibet vel exiguam crucem exhorrescimus et defugimus. Atqui opus est
carni mortificatione, et haec obedientia in cruce praestanda erat aequo
animo, ut essemus grati, quod scimus Christum mortuum esse pro peccatis
[Matth. 11, 30] nostris. Et testatur ipse iugum suum suave, et onus leve
esse. Denique cum Iacob tanto gaudio praedicet Deum liberatorem ex
corporalibus tentationibus: quanto magis nos decebit confessio et
gratiarum actio pro aeternis et temporalibus beneficiis.

Addit autem ad exauditionem: ‘Qui fuit mecum in via, quam ambulavi’:
Revera ei adfuit, et ipso opere et liberatione testatus est. Sed valde
[Kl. Jer. 3, 22] occulte, non apparenter. Sicut Hieremias inquit:
‘Misericordiae Domini, quod non consumpti sumus’. Quod enim ad
apparentiam et speciem externam attinebat, Diabolus, Laban et desperatio
cum eo erant. Sed Iacob ait: hisce totis triginta annis fuit mecum
Dominus.

Haec est vera ratio scrificiorum, quae fuit usitata patribus, et valuit
etiam eo tempore, cum pompa sacrificiorum Leviticorum regnaret. Moses
enim non spectavit praecipue templum, aras, oves, boves, quos David et
Salomon obtulerunt. Sunt enim quisquiliae tantum et cortices, sive
putamina verorum cultuum, quae Deus ad tempus requirit, et utitur istis
tanquam externis notis propter nos, ut excitet stuporem sensuum
nostrorum. Sed verus cultus in novo Testamento expressus est: ‘Hoc
facite in mei commemorationem: Baptisate in nomine meo’ etc. Horrendum
vero est, quod Papa ex Missa facit sacrificium et opus operatum, et
nucleum ipsum abiicit, qui est gratias agere, invocare, sperare,
confiteri in cruce et calamitatibus. Corticem retinuit, nimirum: Opus
manuum nostrarum et sacrificium. Cum tamen carnem nostram et sanguinem
nostrum hic non edamus aut bibamus.

[Seite 176]

⌊mo 50: ‘Immola Deo sacrificium laudis, et redde altissimo vota
tua’. His serviant externi ritus, et excitent te ad laudandum
exauditorem, liberatorem, gubernatorem, salvatorem, ut confidas ei,
feras eius manum, discas mortificari et mori, et in his omnibus
pacientiam dignam piis praestare. Hoc est sacrificium nostri corporis et
hostia rationalis.

[35, 4] Dederunt ergo ei omnes Deos alienos, quos habuerunt in manu sua,
et inaures, quae erant in auribus eorum. At ille defodit eos subter
quercum, quae erat iuxta Sichem.

Vides Patriarcham habuisse obedientem Ecclesiam, et credentem verbo Dei.
Quia statim abiiciunt deos alienos, et admittunt reformationem sui
doctoris. Itaque totum corpus Ecclesiae repurgatum et pulchre
constitutum fuit. Ac Moses postea quasi Rhapsodus aliquis multa collegit
ex ritibus et ceremoniis patrum. Inter alias autem imagines fuerunt
etiam Traphim1�, quae Rahel supra furata est patri. Et Deos
appellarunt idola sive statuas, non quod tanta fuerit insania, ut
lignum, aurum, argentum pro Deo haberent et adorarent. Sed ad statuas
argenteas aut aureas alligarunt exaudientem Deum, et respicientem ad
cultum illum, excogitatum humana temeritate eo loco. Qualibus idolis
argenteis, aureis, igneis, saxeis plenus fuit papatus. Etsi enim notamus
ea omnia manibus artificum sculpta et ficta esse: tamen ea opinione
procidimus coram statuis, et adoravimus, quod Deus respiceret hanc vel
illam imaginem. Ac fingebamus S. Barbaram, Annam, Christophorum,
singulos ad suas statuas respicere, et exaudire preces nostras. Hae
fuerunt tenebrae Aegyptiae, ac prorsus eadem insania et furor fuit, qui
olim apud Ethnicos in effingendis infinitis numinibus. Sic enim illi
Iunonem, Bacchum, Cererem, Priapum etc. colebant.

� etc. Ac tales puto fuisse inaures, ita ut referantur ad statuas, non
ad cultores statuarum. Quanquam Lyra eo inclinat, quod intelligat Moses
ornamenta sive mitras et vestes sacerdotales, quibus usi sunt adoraturi
aut sacrificaturi, sive sacerdotes, sive alii. Talia enim in omnibus
cultibus, falsis et veris, usurpata fuerunt. Mihi tamen haec verior
sententia videtur, quod fuerint inaures ornamenta idolorum.

Vox ipsa (Nezem) significat lunulam vel semicirculum aureum, instar 

[Seite 177]

� Postea iisdem Reges usi sunt, et inde fecerunt diademata. Fuit ergo
usitatum eo tempore, statuarum capita exornare talibus lunulis, propter
reverentiam divinitatis, ut haberent aliquam sanctitatis speciem.
Quanquam etiam, iuxta Lyrae sententiam, fieri potest, ut et sacerdotes
iis uterentur.

Iacob vero omnia haec in unum acervum congesta sepelit. Ac fuit sane
insignis probitas et obedientia illorum hominum, qui tam prompte et
libenter tradiderunt ea, quae habebant praeciosissima. Maxima pars fuit
rapta in preda Sichimitarum, qui fuerunt idolatrae. Persuasit autem
domesticis et extraneis egregia illa oratione, ut ea amoverent, et ipse
cum Ecclesia repurgata ab idolatria descenderet in Bethel. Sed cur
defodit subter quercum idola, sive aurea et argentea, sive lignea et
auro exornata, et non potius conflavit, preciumque in elemosinas
pauperum, aut in alios usus collocavit? Quis enim erit usus auri et
argenti defossi in terram? Respondeo, propter abusum, quem sciebat Deum
vehementer aversari. Et voluit ipse purissimus contemptor esse rei male
acquisitae, cum haberet alias ex benedictione divina, quod erogaret in
pauperes.

[5. Mose 7, 5; 25 f.] Moses in Deuteronomio iubet omnia sculptilia
gentium exuri, nec vult ea appeti a populo Israelitico, nec domi
asservari, ne et ipsi fiant abominabiles Deo, sicut erant sculptilia.
Unde liquet fuisse lignea quaedam simulachra, ornata fibulis, pileolis,
palliis ex auro et argento fabricatis. Aurum enim non crematur. Reges
vero forsitan aurea et argentea idola habuerunt. Et Moses ex patribus
habet mandatum hoc de idolis simpliciter abiiciendis et cremandis,
tanquam re impia et abominanda, quanquam posset esse usus aliquis auri
argenti. Adeo puram voluit Deus esse primam tabulam illo tempore, ut
etiam aurum et argentum, ex quo conflata fuerant idola, non vellet
servire usibus sanctorum, licet per se sint bonae creaturae Dei,
propterea quod contaminatae essent idolatricis cultibus, quibus
offenditur Deus. Ad hunc modum Iacob simulachra in terram defodit, ut
testetur se esse purum a peste illa, quae vocatur idolatria. Et idem
servatum est in lege Mosi in terrorem rudi populo, ut disceret fugere et
execrari hanc abominationem.

Nos in novo Testamento scimus quod idolum nihil est in mundo, [1. Kor.
8, 4] sicut testatur Paulus 1. Corinth⌊iorum 8. Ideo sancti Martyres
et Episcopi simulachra conflaverunt et converterunt in pios usus, sive
ad ministros Ecclesiae, sive alios pios et pauperes alendos. Et recte
fecerunt, quia cessaverunt leges ceremoniales rudis populi, cui opus
fuit illa severitate, cum non haberet spiritum, sed simpliciter
regeretur lege, et externa disciplina 

[Seite 178]

coerceretur, quo minus in idolatriam prolaberetur. Sic enim pueros
terriculamentis quibusdam a viciis, aut a rebus illicitis absterrere
solemus: ut cum exhibemus pictos dracones, aut monstra deformia, et cum
his conferimus res turpes, ut eorum etiam mentionem aut aspectum discant
exhorrescere. Talis paedagogia quoque illius populi fuit. Neque enim
expeti, neque inferri in domos idola Moses voluit, ut discerent
vehementer Deo invisa et abominanda esse.

⌊lica est, quae alit suos ministros Ecclesiae aut Scholarum propriis
et novis stipendiis. Quanquam etiam de bonis Ecclesiasticis honeste
quaedam acquisita et donata sunt Ecclesiae ad conservationem studiorum
et scholarum. Sed quae ad missas, vigilias et cultus sanctorum
contributa sunt, nihil aliud sunt, quam merces meretricis et turpissima
idolatria. Illud argentum et aurum omne est Nezem, hoc est, sunt
inaures, sunt fibulae idolorum collatae ad superstitionem et impietatem
retinendam. Utimur autem libertate Euangelica, ne abiiciamus aut
defodiamus aurum, sed hoc agimus, ut transferatur ad pium et legitimum
usum, et quae hactenus data sunt sacrificulis idolatricis, deinceps
distribuantur in pios doctores et ministros Euangelii. Atque utinam hoc
possemus impetrare ab harpiis illis, quae ad se per nefas rapiunt
reditus Ecclesiasticos, et vix relinquunt pastoribus et scholasticis,
quantum satis est ad depellendam inediam.

In ducatu Electoris Saxoniae sustentantur inde Parochiae et Scholae.
Quod reliquum est concessimus, ut aut retineret princeps, aut
destribueret pauperibus scholasticis. Quando ergo quaeritur, quare nos
quoque non abiiciamus male parta bona meretricis Babilonicae,
respondemus conferri ea in pios usus, et id nos effecisse, ut pecunia,
quae antea Diabolo serviit, deinceps serviat Deo. In populo legali
requirebatur severior disciplina, propter pericula a vicinis gentibus,
cum nondum esset tanta lux verbi, quanta nunc est, nec haberent ipsi
tempus illud gratiae, quod Dei beneficio nobis hodie illuxit. Ideo non
obligant nos leges ceremoniales.

[35, 5] Cumque emigrarent, terror Dei invasit omnes per circuitum
civitates illas, ut filios Iacob non insequerentur.

Haec foelix et tuta profectio fuit, tali duce et Imperatore, quem
habebat Iacob. Estque insigne et memorabile exemplum, quod testatur
credentes et adhaerentes verbo Dei habere defensionem Dei, conditoris
omnium rerum, adversus omnes portas inferorum. Vere enim illud dictum
[2. Kön. 6, 16] est a Propheta: ‘plures sunt nobiscum, quam cum
adversariis’: si modo satis firmiter id statuere et credere possemus.
Nam haec imbecillitas fidei et diffidentia valde debilitat et frangit
animos piorum. Semper tamen 

[Seite 179]

aliqui sunt, qui utcunque hanc consolationem retinent. Ipse Iacob in his
periculis infirmior fuit in fide, sicut aliquoties audivimus, quam
domesticorum aliquis. Et tamen gemitus ineffabiles in corde ipsius
impleverunt coelum et terram, Deumque excitarunt ad exhibendam
consolationem et auxilium.

Pertinent igitur haec ad doctrinam et consolationem nostram, ut certo
statuamus nos non posse deseri, sive firmiter, sive infirmiter credamus.
Nam et infirmi defenduntur: sicut Paulus iubet infirmum et in fide
suscipi: Quanquam ea infirmitas fidei est in neophytis, qui adhuc
exercentur in rudimentis doctrinae Christianae percipiendis. Sed
infirmitas magnorum virorum, ut Iacob et aliorum sanctorum, non est in
verbo aut doctrina, sed in tentatione, quando videntur pene amisisse
fidem. Ea est fides laborans, non infirmitas rudium: et tamen hos quoque
suscipit et tuetur DEUS, sicut hoc exemplum et alia infinita testantur.
Ita vero [2. Kor. 1, 9] temperat vitam sanctorum, ne superbiamus,
‘neve simus fidentes in nobis, sed in Deo, qui vivificat mortuos’ 2.
Corinthiorum 1. Creatoris enim opus est ditare pauperes, excitare a
mortuis, erigere adflictos, et deiicere superbos. Primum igitur verbo
eum confirmavit, cum iuberet eum ascendere in Bethel, et addidit signum
defensionis et auxilii divini, mandatum de excitando altari. Cum enim
deberet aedificare altare et offerre, oportebat eum vivere. Quasi
diceret: Non deleberis a vicinis gentibus, sed ascendes et offeres in
Bethel. Tertio accedit factum ipsum et experientia. Incutit enim pavorem
vicinis, qui fremebant et indignabantur ob caedem factam a peregrinis in
vicinia et conspectu suo, ut non possent insequi filios Iacob, et senem
parentem cum misera et imbelli turba. Quia Dominus est dux et Imperator
huius exercitus, quem ducit, et hunc confortat verbo suo. Estote forti
et hilari animo. Ego dimicabo pro vobis, sine armis, sine vi: tantum
perterrefaciam corda eorum, ut non ausint vos adoriri aut persequi.

Quis, obsecro, cum hoc duce ausit congredi, qui primum vincit et
prosternit robur animi, quo prostrato omnes vires et membra totius
corporis labascere et frangi necesse est? Nam hoc solent periti rei
militaris observare, et divinare de eventu pugnae, quando sunt
instructae acies contrariae, statim vident uter exercitus sit futurus
victor. In eo enim dicunt eminere singularem quandam alacritatem cum in
hominibus, tum in equis. Econtra qui vincendus est: in eo languida et
quasi mortua apparere omnia. Hoc exercitati milites adfirmant, et
congruit cum sententiis [Ps. 143, 10] sacris: Quia victoria de coelo
est, iuxta Psalmum 143: ‘Qui das salutem [Ps. 33, 17] regibus’.
Item: ‘Non salvatur equus in multitudine virtutis suae’. Quando Deus
vult dare victoriam, simul etiam alacritatem et robur animis addit, wens
Gott gibt, so ists gegeben1�, Sed cum aufert aut frangit animum
hostis, [Ps. 76, 7] illico et arma manibus excidunt. Sicut dicitur
Psal⌊mo 76: ‘Ab increpatione 

[Seite 180]

tua, Deus Iacob, dormitaverunt, qui ascenderunt equos’. Dormierunt
somnum suum, et nihil invenerunt omnes viri divitiarum in manibus suis.

Ad hunc modum Deus consolatur Iacob, verbo et opera in summa tentatione.
Proficiscentibus enim ipsis ita consternati sunt vicini, ut nemo ne
mutire quidem, ne dum gladium stringere auderet. Quia ibi confregit
potentias arcuum, scutum, gladium, et bellum: ut non possent prompti et
fortes esse ad dimicandum, cum essent alioqui potentissimi et
bellicosissimi. Nec factum est beneficio aut dolis Simeon et Levi, sed
promissionis virtute et fide, quamlibet infirma, Patriarchae et suorum.

Monet ergo nos spiritus sanctus hoc exemplo, ut recte discamus articulum
creationis, nimirum quod omnia sind in manu Dei, et adsuefaciamus atque
exuscitemus nos ad fiduciam creatoris nostri, quae in nobis sane adhuc
perexigua et imbecillis est. Si enim firmiter statueremus Deum esse
creatorem, certe crederemus eum habere in manibus suis coelum et terram,
et omnia, quae his continentur. Quin si videremus fractum ruere orbem
cum omnibus elementis, et imminere cervicibus nostris: tamen diceremus,
etiam ruendo non rues, nisi Deus velit. Et si capiti incumberet: nihil
nocebis, nec opprimes me, diceremus: Aut si sic visum est Deo, ut [Ps.
31, 16] obruar mole tua, fiat sane, quod bonum est in oculis Domini.
‘In manibus eius tempora mea.’ Sin aliter visum est: insultabo tibi,
o coelum et terra, cum Turcicis et Pontificiis aliisque furoribus
omnibus totius mundi.

Sic enim domui Iacob certa et extrema vastitas impendebat. Neque enim
vires, nec voluntas Chananaeis deerant, nec consilia, nec arma, nec
[Hiob 38, 11] manus. Sed quid obstabat? Dominus inquit: Nolo. ‘Huc
usque venient tumentes fluctus tui, et confringentur’, sicut inquit
Hiob, et Psal⌊mus 65: [Ps. 65, 8] ‘Qui compescit strepitum marium,
strepitum undarum eorum et fremitum populorum. Turbabuntur gentes, et
timebunt, qui habitant terminos a signis tuis’. Nos vivimus in ipso
mari, et sicut aquae Diluvii quindecim cubitis superiores fuerunt
altissimis montibus, Ita etiamnum Oceanus superat terram trium ulnarum
altitudine. Sed quare uon obruit nos? Quia Deus posuit terminum mari.
Tument quidem fluctus eius, et alliduntur littoribus, veluti iam iam
erupturi in terram. Sed cohibetur et reprimitur impetus ille divinitus.

Idem videre est in omnibus furoribus mundi tumultuantis adversus
Ecclesiam. Turca est instar pelagi tumentis et turgentis fluctibus, qui
si nostris viribus reprimendus esset, iam diu de nobis actum foret. Quia
nos Germani stertimus somno vinoque sepulti, et sumus destituti ducibus,
qui sapientia, consiliis, robore animi tantis rebus gerendis pares esse
possent. Ac si procederet Turca, iamdudum totam Germaniam occupasset.
Nemo enim est qui possit nos tueri, nec Imperator, nec Reges, nec
Principes, Solus Deus pugnat pro nobis. Nec grassabitur in Germaniam,
nisi iuxta definitam Dei sententiam et voluntatem: alioqui sine omni
negocio iam 

[Seite 181]

diu oscitantes oppressisset. Nam et principes et nobiles luxu,
voluptatibus et avaritia sunt perditissimi. Quod autem servamur, id fit
virtute et bonitate Dei, et hanc defensionem impetrat oratio et fides
Ecclesiae. Sic imperator in Belgico non progredietur, nec saeviet
ulterius quam Deus praefinivit. Haec igitur traduntur nobis in
consolationem et ad fidem nostram excitandam, ut maiore ardore invocemus
et credamus.

Et lucet providentia et gubernatio Dei etiam in Ethnicorum historiis.
Hannibal potuisset potiri Roma sine omni negocio et difficultate, caesis
bellicosissimis ducibus et exercitibus Romanorum. Sed reprimebatur
divinitus, quod cum alii non intelligerent, clamabant: Vincere scis,
Hannibal, victoria nescis uti1�, aber er solts nicht hoeher bringen.
Carolus regem Galliarum ingenti prelio ad Ticinum superatum cepit, anno
1525. Altero ab hoc Romam expugnavit et diripuit exercitus eius: ita
duos potentissimos Monarchas in sua potestate habuit. Nec defuit occasio
et vires, rem praeclare gerendi adversus Turcicum Tyrannum anno 1532
contracto exercitu lectissimo ab extremis oris Romani imperii. Verum ea
non est usus, et frustra olim eam captabit. Quia Deus est, qui aufert
spiritum principum, et est terribilis regibus terrae. Hic uno verbo aut
nutu frangit animos magnorum bellatorum Pyrrhi, Hannibalis etc.

Haec est vera cognitio et fides creationis, quae doctrina diligenter
meditanda et exercenda est, ut nos ad invocandum et credendum
exuscitemus. Impia enim et inanis fiducia est in munitionibus, vallis,
bombardis. Et si quando Deo ita fuerit visum, ut Turca grassetur in
Germaniam, non tuebuntur nos aggeres isti magno sumptu et labore
congesti, nec liberet sane mihi tum in hoc oppido commorari, wolt ehe
hinauß kriechen.2� Sed quando genua flectimus, et clamamus ad
creatorem nostrum, is poterit [Ps. 125, 2] igneos muros nobis
circundare. Sicut testatur Psalm. 124: ‘Montes in circuitu [Ps. 34, 8]
eius: et dominus in circuitu populi sui, ex hoc nunc et usque in
seculum’, item: ‘Angelus Domini in circuitu timentium eum’. Ego
odi molem istam vallorum et munitionum. Quia nihil aliud est quam
perditio pecuniae et ostentatio extremae stultitiae. Id potius agendum
est, ut firmiter statuamus, nos esse in manu creatoris, et non tantum
nos, sed etiam hostes et diabolos cum omnibus portis inferorum. Si enim
diabolus potestatem liberam grassandi haberet, nemo nostrum uno momento
superstes maneret.

Discamus igitur fiduciam collocare in Deum creatorem et protectorem: non
in munitiones, bombardas, sapientiam, potentiam. Es ist lauter torheyt,
Turca et Diaboli sine omni negocio perrumpunt et vastant haec omnia.
Quia Deus non vult suos in aliud quicquam confidere, quam in se.
Propterea quod professi sunt hanc fiduciam in creatorem per filium, per
quem suscepit nos in gratiam, et iniit foedus nobiscum, quod est
confidere, vitam 

[Seite 182]

� allen Tuercken, tod und teufeln in der Hell.

Meminerint igitur hi, qui habent promissionem divinam, confidendum sibi
esse, quod Deus velit esse noster curator, defensor, pastor et pater
[Joh. 16, 27] propter filium. Sicut testatur Christus: ‘Pater amat
vos, quia me amastis’. [Joh. 16, 33, Joh. 15, 18] ‘In mundo
pressuram habebitis, sed confidite, ego vici mundum’. ‘Si mundus vos
odit, scitote, quia me prius, quam vos odio habuit’. Et tamen etiam
vita vestra huius corporis peccati est in manu mea. Quare ergo
trepidamus et exhorrescimus hostium minas et potentiam, quin potius
laetamur in Domino, qui vocavit nos vocatione sua sancta, et docuit nos
confidere et vincere in ipso?

Haec est doctrina huius loci, quem Moses singulari diligentia annotavit,
quod pavor incessit populos tam potentes, ex quibus haud dubie multi
fremuerunt et dixerunt: Hanccine contumeliam vicinorum tam insignem
inultam relinquemus? Num iste manipulus furum et mendicorum impune
grassabitur in vicinia nostra? Sed dux castrorum Iacob est dominus
exercituum et totius militiae coelestis. Sicut Elisaei famulus videbat
montem plenum equorum et curruum igneorum in circuitu Elisei, et vox
Psalmi [Ps. 91, 11] dulcissima est: ‘Angelis suis mandavit de te, ut
custodiant te in omnibus viis tuis’. Et haec qidem nos vera esse
scimus, et toties repetuntur in scriptura sancta, et tamen non credimus.
Adeo magna et deploranda miseria est incredulitas. Res est certissima,
verba fidelia, et cor tamen non credit.

[35, 6.7] Venit igitur Iacob Luzam, quae est in terra Chanaan, ipsa est
Bethel: ipse et omnis populus, qui erat cum eo. Et aedificavit ibi
altare, appellavitque locum illum EL Bethel: ibi enim apparuit ei Deus,
cum fugeret fratrem suum.

Iacob salvus et incolumis cum toto populo pervenit Lusam. Quia protectio
Dei et castra angelorum in circuitu tegunt eos, ut ne ungulam quidem
amittant. Vicini sunt offensi gravissime, praeda mulierum et puerorum
abacta est. Sed non audent mutire fortissimi et bellicosissimi gigantes.
Quare? Quia Domino Deo sic placet.

In itinere autem haud dubie viduae Sichimitarum caesorum lachrimis et
eiulatu orbitatem et dolorem suum significarunt, ibi Iacob moestitiam et
luctum earum verbis quantum potuit levavit, et postea aliquae iunctae
sunt Patriarchis connubio. Iacob non duxit uxorem ex Chananaeis, sed
filii et domestici eius iunxerunt sibi aliquas ex his. Simeon autem,
Levi, Iuda et Ruben fuerunt tum coniuges. Et hac spe viduas clementer
consolatus est Iacob, quod vellet eas elocare domesticis et aliis. Sicut
fuit 

[Seite 183]

in regibus Israel oriundis ex Iacob similis clementia erga exteros.
Postea enim Salmon duxit Rahab, Booz duxit Ruth, atque ita venerunt
viduae istae in possessionem et societatem Ecclesiae, quae fuit
pulcherrima compensatio orbitatis et malorum corporalium.

Haec clementia in Iacob et in patribus praedicanda est, qua sexum hunc
honorifice et amanter tractarunt, ut haberent consolationem in exilio et
captivitate sua. Sic enim eas solatus est: suavissimae filiae, feratis
hanc iacturam pacienter et aequo animo. Sic enim Deo placuit. Ac
quicquid damni fecistis corporaliter, illud pulchre sarcietur aliis
spiritualibus et longe maioribus beneficiis. Non enim fuit barbarus et
immanis hostis, quales Turci et Hispani sunt. Sed omnibus consulere, et
salutis rationem monstrare voluit. Fuit plenus fide, pacientia,
clementia. Et eaedem virtutes luxerunt etiam in coniugibus Lea et Rahel,
quae amanter complexae sunt viduas, et studuerunt omni officio et
pietate dolorem earum lenire, et adiungere sibi socias omnium
beneficiorum et salutis aeternae.

⌊ite 28. Iacob primus nomen mutat, et appellat Bethel. Supra
prophetavit, quod esset ibi domus Dei. Iam vero appellatio haec
confirmatur divinitus. Sicut angelus quoque Iacob appellavit Israel, sed
non haesit nomen illud. Ideo repetitur a Deo, ut sit perpetuum et
firmum. In libris Iudicum et Iosue extat historia, quomodo filii Ephraim
eiecerint incolas Luzae. Postea retinuit nomen Bethel. De quaestione
hac, an Luza et Ierosolima sint una civitas, supra1� dictum est. Omnes
historiae regum testantur fuisse diversas. Sub Abraham et Iosua Bethel.
Ai et Hai fuerunt vicinae civitates. Luza autem est Bethel, et per totam
scripturam ponitur in vicinia Ai. Ab Hiericho abfuit 12. lapide sicut
Hieronymus testatur, et fuit in descensu et Hiericho. Eo autem pervenit
Iacob incolumis et onustus auro, argento et praeda Sichimitarum, et
retinuit possessionem huius ditionis. [1. Mose 37, 12 ff.] Quia sequitur
infra Ioseph missum esse ad fratres, qui pascebant greges patris in
Sichem.

De aedificatione altaris, quae supra dicta sunt, hoc loco repetantur.
Moses enim omissis aliis ceremoniis et sacrificiis, quae in Levitico
copiose describit, tantum unum illud recitat, quod est laudare Deum,
consolari infirmos, corrigere errantes, docere rudes et simpliciter
exercere verbum. Ibi enim destruitur peccatum et mors, et iusticia ac
vita aeterna recuperatur, conculcatur Diabolus et exaltatur Deus. Hic
cultus est Deo gratissimus. Postea accedit invocatio et preces
Ecclesiae, quibus petimus nos confirmari et servari in hac doctrina et
fide, et defendi a Deo in omni tribulatione. Hi duo veri et summi cultus
sunt, doctrina et invocatio, quos sequitur mortificatio carnis et
expurgatio veteris fermenti in carne 

[Seite 184]

nostra. Et Moses praecipue respicit ad verbum et ad salutem animarum. Ad
altare autem aedificatum consentaneum est non tantum domesticos Iacob,
sed et vicinos accessisse. Non enim Iudaeorum tantum, sed et gentium
Deus est.

Appellatio loci EL BETHEL, nova et singularis est. Praeponitur enim
nomen EL, quod est in ipsa compositione nominis Bethel. Porro non ubique
retinuimus propria nomina Hebraea, sed interdum appellativa fecimus in
translatione germanica. Sicut hoc loco latinus interpres vertit, domus
Dei. Sed hanc vocem retinemus, quia est admodum mirabilis propter
adiectum El: cum locus antea vocaretur Bethel, hic appellat Deum Bethel.
Et valde usitatum est in Hebraea lingua, ut propria nomina componantur
cum nomine Dei, ut Isaia, Gabriel, Daniel, Ezechiel, Ieremia, exaltatio
Dei. In Germanica lingua pauca habemus, in Graeca plura, ut Theodosius,
Theodorus etc.

Iam vero locus iste Bethel non potest esse Deus, et tamen sic nuncupatur
EL Bethel. Disputamus igitur cum Iudaeis de eiusmodi appellationibus
[Jer. 23, 6; 33, 16] propter locum Ieremiae capite 23. et 33.: ‘Et hoc
est nomen, quod vocabunt eum Dominus iusticia nostra’. Unde nos
studemus probare et convincere, quod germen Davidis sive Messias, de quo
omnes concedunt hunc locum intelligendum esse, necesse sit esse verum
Deum. Quia dicit: hoc est nomen eius, quod vocant eum Dominus, et
ponitur nomen Tetragrammaton, Iehova, quod soli Deo competit.
Contendimus ergo Christum, quia habet nomen, quod soli Deo tribuitur,
esse verum Deum, qui nos iustificat.

Hic locus pro nobis satis firmus et fortis est, sed non possumus
lubricis calumniis Iudaeorum occurrere, quin elabantur. Obiiciunt enim
similia testimonia, quibus nomen Dei etiam aliis rebus tribuitur, sicut
hic locus appellatur El Bethel, ubi El est nomen proprium Dei. Et supra
33.: [1. Mose 33, 20] ‘Iacob aedificavit altare, et id vocavit Deum
deorum Israel’. Non autem sequitur, inquiunt, Res habet nomen Dei:
Igitur est Deus. Aliud enim est habere nomen Dei, et aliud est esse
Deum. Moses in Exodo altare appellat: [2. Mose 17, 15] ‘Dominus
vexillum meum’, triumphus, victoria, exaltatio, cum tamen altare non
sit Dominus, nec victoria, nec triumphus. Talia exempla opponunt nobis,
et oppugnant locum Hieremiae.

Lyra valde sudat et sic respondet: Christus dicitur iusticia, et Dominus
noster in persona sua. Verum aliae res aut loca non sunt persona, nec
capacia huius nominis, sed significant tantum divinum quendam effectum,
qui importetur per illud nomen. Sed Iudaei nihil moventur, quin
contendant Christum esse purum hominem. Et ego sane nondum constitui,
quomodo lubricae istae anguillae praehendi et teneri queant. Nobis
quidem 

[Seite 185]

satis est, quod congruit hoc testimonium cum novo Testamento, in quo
manifeste dicitur, Christum esse iusticiam nostram, et esse verum Deum,
donec ex aliis locis eos convincamus. Sed impossibile est sectis omnes
vias praecludere, quin elabantur, sicut nec Christus ipse potuit
Pharisaeos et Sadducaeos convincere, etiam victos.

Sic tamen respondebimus. Hoc nomen de Christo praedicandum et
invulgandum esse, tametsi proprio nomine non sit appellatus Iehova,
sicut Iudaei calumniantur. Nomen enim eius fuit Iesus a Nazareth, filius
Mariae. Sic autem nos Christiani interpretamur. Hoc erit nomen eius, id
est, praedicabitur, celebrabitur et invulgabitur de Christo, quod sit
Dominus iusticia nostra Iudaei tantum in syllabis haerent, quod non sit
sic appellatus. Sed est diversa ratio huius appellationis ab aliis, ut
in Bethel et altari, quod sit Deus noster. Id enim non est nomen
praedicabile, quod celebratur de altari, sed est tantum nomen literale,
vel historicum et memoriale. Nunquam enim de altari dictum aut
praedicatum est, quod sit Dominus noster.

[Jes. 9, 5 f.] Sic reliqua nomina, quae ab Isaia Christo tribuuntur,
praedicativa sunt. Et vocabunt eum Admirabilis, consiliarius, pater
futuri seculi etc. Hoc si non accipiunt Iudaei, valeant cum suis
cavillationibus. Nihilominus tamen certum est aliud esse nomen vere
proprium, ut quod Christianis imponitur in Baptismo, aliud esse nomen
laudis aut virtutis, quo quis celebratur.

Sed quare excitat Iacob altare? Quia revelat se ibi Deus. Vult Deo
gratias agere pro aedito verbo, et celebrare memoriam et confessionem
revelati Dei. Id significat El Bethel, hie wonet Gott, sive sit domus
lignea, sive lapidea. Quando sonat ibi confessio et ministerium verbi,
aut laudatur et invocatur Deus, tum est Templum et Ecclesia, tametsi sit
sub dio, aut arbore, ut sub quercu illa, subter quam defodit Iacob
idola. Et hunc morem postea idolatrae secuti sunt et impii sacerdotes.
Elegerunt enim amaenissima loca in montibus, vallibus, aut ad flumina et
arbores, quo pertraxerunt populum ad sacrificandum sub dio, iuxta ritum
patrum.

In Hebraeo autem expresse dicitur. Quoniam ibi revelati Dii. Ac tales
loci diligenter observandi sunt, quando scriptura loquitur de Deo [1.
Mose 1, 26] pluraliter. Sicut supra capite primo: ‘Faciamus hominem ad
imaginem et [1 Mose 3, 22] similitudinem nostram’. Item: ‘Ecce Adam
quasi unus ex nobis factus’. [1. Mose 11, 7] Item: ‘Venite,
descendamus et confundamus ibi linguam eorum’. Item: [1. Mose 18, 2
f.] ‘Abraham vidit tres viros, et dixit ad eos: Domine, si inveni
gratiam in oculis tuis, ne transeas servum tuum’ etc. Haec loca valde
insignia sunt. Testantur enim patres habuisse eandem cognitionem et
fidem de divinitate, quam nos hodie docemus. Et ineptum est obiicere,
quod nusquam in veteri Testamento promulgata sit doctrina de Trinitate,
cum ex tot testimoniis manifestum sit pios etiam tum statuisse
pluralitatem personarum in 

[Seite 186]

divinis. Quod vero non per singulos apices est expressum hoc mysterium,
id fuit reservandum novo Testamento, ubi sunt revelationes clarissimae.

Sed patribus non fuit inusitatum docere, quod essent plures personae in
unitate essentiae. Quanquam maior pars non est adsensa. Sicut nec hodie
Turci et Iudaei adsentiuntur. Imo eorum, qui nos audiunt, plurimi non
curant nec credunt. Accidit enim eis, quod Isaias de suis auditoribus
[Jes. 6, 10] dicit: ‘Excaecatum esse cor eorum, aures aggravatas, et
oculos clausos, ne videant’. Quia homines, aut cupiditatibus suis aut
opinionibus dementati, etiam videndo et audiendo nec vident nec audiunt,
vivunt cum viventibus velut trunci et stipites.

Multi iam audiunt nos docentes, legunt nostra scripta, sed animis
interea peregrinantibus in culina aut alibi. Inde fit, ut, cum adstant
arrectis auribus, tamen nihil intelligant: qui est stupor quidam non
naturalis, sed voluntarius, quo abducit quis animum a rebus
praesentibus, et aliena aut grandia speculatur et concupiscit. Eiusmodi
corda appellat Isaias incrassata, sive limo obducta, et oculos gravatos,
quales erant discipulorum [vgl. Matth. 26, 36 ff.] in horto, qui non
attendebant, quid loqueretur Christus. Et talis est maxima pars inter
Iudaeos pariter et Christianos. Paucissimi serio curant doctrinam
patrum, aut fidem eorum imitantur.

Nos autem meminerimus hic clare dici: Revelati Elohim, plurali numero.
Verbum etiam notanter ponitur, Dii detecti, significat enim apertum
fieri, detegi et apparere, qualis sit, auffdecken, quod fuit tectum. [3.
Mose 18, 7] Levitici 18.: ‘Non revelabis turpitudinem patris’ etc.
Sic Deus factus est ei apertus, detectus, et apparuit ei, qualis est
pater, filius, spiritus sanctus in filio incarnando, ut supra Iacob in
scala vidit tres personas, et quod Deus futurus esset homo de semine
suo, qui benedicturus esset omnes cognationes terrae. Ita dicuntur
revelati Dii, et tamen est unus Deus. Quorsum enim opus fuisset Mosi hoc
scribere, cum posset aliis verbis uti, nisi voluisset tantum mysterium
patefactum patribus describere?

Iacob autem hanc revelationem multis illustribus concionibus celebravit.
Ideo enim excitatum est altare in memoriam tam excellentis doni, quod
esset ei revelata trinitas, et incarnatio Christi, et traditae
spirituales et corporales promissiones simul. Nec defuerunt, qui haec
oscitantes et auribus aggravatis audirent. Patriarcha autem magnam lucem
et consolationem inde accepit, et cum evaserit periculum, in quod a
filiis coniectus fuerat, iam securus in pace agit, et acquiescit
promissionibus et revelationibus divinis. Sed mox sequetur alia
calamitas, adeo nihil est durabile in vita sanctorum, et plena sunt
omnia variis certaminibus, quanquam non sine vicibus liberationum.

[Seite 187]

[35, 8] Mortua vero est Debora nutrix Rebeccae, et sepulta est ad
radices Bethel, subter quercum: vocatumque est nomen loci illius:
Quercus fletus.

Haec tentatio aliquanto levior et tolerabilior est, quam ea quae
sequitur ex obitu Rahelis. Sed quorsum attinuit scribere et extare huius
aviculae mortem? Ideo, ut sciremus vitam et omnes actiones sanctorum
nostris fuisse similimas. Fuerunt illi quidem homines pleni fide, sed
interdum tamen vehementer infirmos sese praebuerunt in tentationibus:
nobis in consolationem, ut non desperemus in infirmitate nostra, cum
eadem carne induti fuerint, quam nos hodie circumferimus. Antecelluerunt
nos donis, sed in communione gratiae et salutis, item defensione Dei
aequalitas est. Introducitur autem Debora nutrix ut mulier sancta, et
admodum chara Patriarchae Iacob, quod fortassis et aetate, et singulari
pietate ad confirmandum ipsum in gravissimis tentationibus fuerit
aptissima. Ideo luget Iacob eius mortem, et a fletu appellat quercum,
subter quam conditur.

ἀστόργους, quales monachi fuerunt. Nam hi laudi sibi ducebant
contemptum parentum, fratrum, sororum, et abutebantur dicto Christi:
[Luk. 14, 26] ‘Qui non odit aut relinquit patrem et matrem’ etc.
Inde fingebant singularem et Euangelicam sanctitatem, si odissent et
contemnerent parentes. Verum hoc quid aliud fuit, quam suam ipsius
carnem et universum genus humanum odisse? quemadmodum alicubi refertur
de quodam, qui non potuerit ferre ullius hominis conspectum.

Sic illi docebant, qui amat conversationem cum hominibus, non poterit
frui consuetudine angelorum. Hanc enim vitam solitariam angelicam
dicebant. Sed revera Sathanica fuit. Quia ademerunt hominibus adfectus
conditos a Deo in natura humana. Deus non vult, ut proprio consilio et
temeritate sine vocatione urgente contemnas, aut relinquas patrem et
matrem: sicut Hieronymus hortatur ingressuros coenobia. Id enim
electitium opus est. Sed si Tyrannus aliquis velit te cogere ad
abiiciendam confessionem sanae doctrinae, aut ad eam rem te adigant
parentes, tunc iubet te vitam et fortunas in discrimen adducere, et
relinquere potius parentes, quam confessionem verbi. Ibi locus est huic
dicto Christi. Quando aut negandus est Deus, aut deserendus pater, tunc
dicendum est patri et matri: Nescio vos, non habeo patrem aut matrem.
Idque faciendum est non electione propria, sed vocatione divina urgente.

Haec dico propter historias, aut ut vocant, vitas patrum superioris
seculi, in quibus multi tales furores et haereses reperiuntur. Sed
scriptura sancta ita describit sanctos, quod sint homines parati ad
omnis generis 

[Seite 188]

pericula et omnium bonorum desertionem. Sed ubi necessitas non postulat,
pleni sunt στοργαῖς et adfectibus, quos Deus indidit naturae,
ut amore coniugum, liberorum, propinquorum, misericordia erga
calamitosos etc. Sic enim patriarcham Iacob pinxit Moses amantissimum
uxorum et liberorum, quibus nihil est carnalius. Scribit eum flevisse et
doluisse propter obitum huius sanctae mulieris Deborae. Sed in his
adfectibus cor fuit subiectum voluntati divinae, et paratum ad
obedientiam in vocatione. Sic alii homines morte amicorum, propinquorum,
multo magis coniugum aut liberorum vehementer commoventur, nec est
peccatum, sed sunt boni adfectus et στοργαὶ φυσικαί,
quando pater flet defunctum filium, luget coniugem amissam. Ibi non est
repraehendendus, imo contrarium vicium ἀστοργία a Paulo
damnatur, [Röm. 12, 15] qui vult nos flere cum flentibus, et gaudere
cum gaudentibus, hoc est, adfici aliorum adversis aut secundis rebus.

�, multo magis vero Christianum, et moveri communibus malis et
interitu tot corporum et animarum. [Luk. 6, 36] Et Christus ipse
praecipit φιλοστοργίαν, cum ait: ‘Estote misericordes,
sicut pater vester coelestis misericors est’, et Paulus Rom⌊anorum
[Röm. 12, 13] 12,: ‘necessitatibus sanctorum communicantes’.

Detestandum igitur est ἄστοργον illud Monachorum genus, ab omni
pietate et societate generis humani alienissimum. Si enim eos imitari,
et e conspectu hominum in angulos se abdere omnes volent, quis praeerit
aliquanto post Ecclesiae, Reipublicae, oeconomiae? Deus nos in hunc
mundum vocavit et collocavit, non extra mundum. Et Ioannes Baptista et
CHRISTUS ex Eremo vocantur ad docendum et praedicandum in mundo. Eodem
autem pertinet descriptio sanctissimorum patrum, quae testatur eos
fuisse homines φιλοστόργους, amantes communis societatis, et
affectibus tenerrimis erga suos et alienos praeditos. Impium enim et
inhumanum est non condolere et collachrimari aliorum miseriis, aut eorum
desiderio 

[Seite 189]

adfici, qui ex hac vita decedunt, cum fuerint nobis in vita carissimi.
Videmus quam tristis et acerba sit Patriarchae Iacob huius optimae
mulieris mors, cuius sermonibus et consolationibus existimo eum
recreatum nonnunquam in summis angustiis. Habent enim mulieres sua dona,
et Deus saepe hoc sexu usus est ad ingentia miracula exhibenda. Sicut
Agatha, Anastasia, Agnes, Lucia, etiam magnorum virorum legendas
obscurarunt fide et constantia in confessione et Martyriis. Spiritus
sanctus accendit et roboravit corda ipsarum, ut riderent tormenta et
cruciatus atrocissimos.

Ita hanc Deboram iudico fuisse sapientem et piam matronam, cuius opera
et consiliis usus est Iacob ad regendam familiam, et in magnis periculis
et difficultatibus voce et consolationibus eius saepe acquievit. Solet
enim singularis quaedam gratia esse in mulieribus amantibus pietatis ad
consolandum, ad fovendum, ad mitigandum dolorem, et fere magis adficiunt
colloquia mulierum quam virorum. Ideo addidit Deus in paradyso Haeuam
sociam Adae, non tantum ad operas oeconomicas obeundas, sed etiam in
solatium communium aerumnarum.

Fuit autem grandaeva Debora, et loco aviae in familia habita, quia fuit
nutrix Rebeccae, eoque nomine cum ipsi Iacob, tum nepotibus charissima,
eos enim fovit ipsa, et curavit suavissime, et solet maior στοργὴ
esse aviarum erga nepotes, quam matrum, propterea quod amor in illo
adfectu descendit, et descendendo praeter communem rationem fit
ardentior. Aetas eius ex supputatione annorum facile potest colligi, cum
fuerit nutrix Rebeccae. Hoc enim anno Iacob est 106. annorum ad minimum.
Mater eius Rebecca trigesimo anno nuptum data est Isaac quadragenario.
Is anno aetatis suae 60. genuit Esau et Iacob. Rebeccae autem 50. his si
iungantur anni 106. a nativitate eorum usque ad hoc tempus, prodeunt
156. anni Rebeccae, quos excessit nutrix quadraginta circiter annis.
Habuit igitur tum 186. vel 190. annos. Propter aetatem autem et alia
dona a tota Ecclesia et familia reverentur culta est. Vidit enim et
audivit summos Patriarchas longo tempore. Sem amplius 100. annis, cum
quo vixit Iacob quinquaginta, Rebecca 100. Nutrix 130. Talis matrona
fuit instructa doctrina et exemplis plurimarum rerum. Ideo merito loco
aviae eum habuerunt.

Verisimile est et Rebeccam hoc tempore, vel paulo ante e vivis
excessisse, forsan aegritudine animi et curis confectam. Tametsi eius
obitus nulla fit mentio. Apparet autem exactis annis servitutis Iacob
missam esse deboram ad revocandum Iacob ex Mesopotamia, sicut promisit
[1. Mose 27, 45] Rebecca supra 27. ‘Postea mittam, et adducam te
inde’ etc. Fuit enim oriunda ex Syria, addita comes Rebeccae a fratre
et matre sua, cum [1. Mose 42, 59] elocanda esset Isaac, supra 24.
Mansit itaque aliquandiu cum Iacob, ut 

[Seite 190]

ipsi et familiae solatio et recreationi esset. Postquam autem redeunt
domum, moritur in itinere. Et testatur monumentum in quercu, cui nomen
indit a fletu, Iacob et familiam in magno luctu fuisse, lachrimisque
dolorem suum testatos, quod ideo recitat spiritus sanctus, ut sciamus
fuisse eos homines φιλοστόργους, et impium esse aliorum
calamitatibus non adfici, non dolere, non flere. Nam ne bestiae quidem
hoc adfectu carent. Proinde in signum reverentiae, amoris, desiderii
optimae nutricis appellat locum sepulturae quercum fletus, ut significet
se cum tota familia suavissimam nutricem lachrimis et luctu prosecutum
esse. Libentius eam domum ad parentem Isaac reduxissent. Sed Deo aliter
visum est. Discamus ergo gaudendum esse cum gaudentibus, flendum cum
flentibus: ne fiamus stipites et trunci, qualia exempla multa extant in
vitis patrum, qui extra vocationem in loca deserta se subduxerunt a
consuetudine et cura rerum humanarum.

[35, 9.10] Rursus apparuit Deus Iacob, postquam reversus est de
Mesopotamia Syriae, benedixitque ei, dicens: Nomen tuum est Iacob. Non
vocaberis ultra Iacob, sed Israel erit nomen tuum. Vocatumque est nomen
eius Israel.

Saepe dictum est Deum subinde erigere et consolari sanctos, nec [1. Mose
28, 13] pati, ut supra vires tententur. Ideo repetit et confirmat iam
promissionem [1. Mose 32, 28] supra factam capite 28. Ubi apparuit ei in
somnis, in scala. Idque ideo, ut leniat dolorem et moestitiam eius, qua
fuerat adfectus ex obitu Deborae. Vita enim sanctorum nihil aliud est,
quam descensus ad inferos et ascensus. Siquidem lux et tenebrae,
tentatio et consolatio sibi mutuo succedunt. Nondum autem defunctus est
Patriarcha omnibus malis, sed restant longe graviora ferenda. Itaque
confirmatur divinitus cum ad praesentes, tum ad futuras calamitates
maiore animo ferendas.

Porro diserte hic dicitur, Deum apparuisse Iacob. Initio autem huius
capitis tantum, Dixisse: Surge, ascende etc. Haec duo videntur aliquam
habere differentiam. Potuit enim Deus loqui per Isaac patrem, vel per
Deboram nutricem, quam non frustra celebrat scriptura sancta, quod
fleverit eam Patriarcha Iacob. Et verisimile est fuisse sapientissimam
matronam, et Prophetissam plenam spiritu sancto, quae de multis rebus
monuerit Iacob. Quae autem loquuntur sancti, ea Deum ipsum loqui
sentiendum est, ut cum docemus Euangelium, cum Baptisamus, aut vocamus
ad ministerium verbi, et ordinamus ministros, non concionamur, non
baptisamus, nec ordinamus ipsi: sed Deus loquitur per nos. Ideo vocatur
Dei verbum, Dei Sacramentum, Dei ministerium. Et recte dicitur: Deus
loquitur, Deus baptisat, quando id facit per ministros, siquidem omnia
ea tribuuntur Deo, quae dixerunt sancti homines.

[Seite 191]

[1. Mose 2, 23] Exempli gratia. Adae haec verba sunt: ‘Nunc os ex
ossibus meis’. [1. Mose 2, 24] Item: ‘Relinquet homo patrem et
matrem, et adhaerebit uxori suae’. Et tamen Christus inquit, Deum
dixisse. Quando igitur loquimur verbum Dei, non pro verbo hominis id
accipiendum est. Et hoc modo verisimile est iussum esse Iacob ascendere,
sine apparitione, tantum spiritu Prophetico, sive per Isaac patrem, sive
per Deboram, quae plena spiritu sancto consuluit, ut fugeret de Sichem.
Hoc loco autem sic dicit scriptura sancta: Apparuit Deus Iacob,
scilicet, Christus ipse in specie angeli. Ea fuit manifesta apparitio,
et longe alia, quam cum per hominem loquitur.

Mortua igitur Debora, optima monitrice et consolatrice, extincto organo
Prophetiae, Deus succedit in locum eius, et non deserit Iacob, sed ipse
apparet, postquam Debora disparuit, ut accedat nova apparitio ad eas
quas supra habuit, praesertim in scala, quia videt Iacob lugere et
lamentari ob amissam optimam Prophetissam, et valde amanter eum
alloquitur. Benedictio autem intelligenda est de spirituali, de futuro
semine. Quia corporalis tantum data est propter spiritualem. Sicut tota
haec vita vivitur eo fine, ut baptisemur, ut credamus, ut sanctificemur
et salvi fiamus. Haec est ordinatio Dei in parentibus, doctoribus,
ministris, qui ad hunc finem condidit ministerium totius creaturae,
etiam angelorum, ut regnum Dei adveniat, nomen Dei sanctificetur, nosque
salvemur et haereditatem vitae aeternae consequamur.

Itaque principaliter includitur benedictio spiritualis, cuius
expectatione et fide vult eum niti: quasi dicat: Bono animo esto. Etsi
enim omnes morerentur, tamen ego vivo, et ideo tibi moerenti et flenti
repeto promissionem meam, ut certo statuas venturam posteritatem et
semen benedictum ex carne tua, sicut promisi Abrahae et Isaac. Et ut
certum pignus et testimonium voluntatis divinae habeat, mutat nomen
Iacob, et nominat eum Israel. Quae mutation nominis ostendit Deum non de
rebus vulgaribus, sed maximis et singularibus cum eo agere. Usitatum
nomen est, quod sortitus est ex nativitate carnali per parentes. Id vero
insigne est et plenum consolationis, quod novum imponit.

Sicut nos nascimur in hanc vitam filii et filiae parentum carnalium,
[Eph. 4, 3] et, ut Paulus inquit: ‘Filii irae’, adferentes nobiscum
nomen peccatricis et corruptae naturae vicio originis. Sed quando
baptisamur, tum novum. nomen adipiscimur: nec amplius vocatur baptisatus
filius Ioannis aut Petri etc. quanquam inter homines in hac civili vitae
consuetudine his nominibus opus est: sed coram Deo mutatur et aboletur,
et novo nomine ex Baptismo et fide appellatur Christianus. Id nomen
admonet nos de Baptismo, quem in quotidianis tribulationibus exerceri,
et effectus suos producere oportet, ut crescamus in novum et perfectum
virum, atque ita nomen Christianum perficiatur, donec nomen et Adam
vetus aboleatur.

[Seite 192]

Notandum igitur est, quod DEUS ipse indit Patriarchae Iacob nomen, quo
novo nomine constituitur differentia inter carnem et spiritum. Israel
enim divinum nomen est, et Deus habet diversam rationem nominandi ab ea,
quae usitata est parentibus, cognatis, vicinis, patriae, conditioni. Sed
singulare nomen est, quo appellat et agnoscit nos Deus. Sicut ad Mosen
[2. Mose 33, 12] inquit: ‘te ipsum novi ex nomine’. Exodi 33. Et huc
respexit Paulus, [Röm. 9, 6] cum ait: ‘Non omnes, qui ex Israel sunt,
ii sunt Israelitae. Non omnes sunt Israelitae, qui descendunt ex carne,
et nomen Israelis gerunt’, sed veri Israelitae sunt spirituales, et
habent nomen spirituale a Deo impositum. Sicut copiose et erudite id
explicatur Rom⌊anorum 9.

Hoc autem vult Deus dicere: Hactenus nondum revelavi tibi nomen tuum,
quo apud me nominaris, sed sivi, ut paterno nomine et iuxta carnem
vocareris. Iam vero nomen tibi impono secundum ea, quae tecum egi, sicut
mirificavi te, non tanquam filium carnis, sed sicut duxi, gubernavi,
adflixi, purgavi et sanctificavi te multis vexationibus, ut facerem te
novum hominem et creaturam novam, iamque novum nomen, non carnis, sed
spiritus tibi imponerem.

� (Sara) significat confligere, vel potius vincere, superare. Non
multum ab eo differt Iacob, nam id quoque supplantatorem, hoc est,
victorem sonat. Sed hic dicit eum superare Deum. Tu eris victor Dei.
Idque commune nomen est omnibus Christianis. Non solum enim victores
sumus Diaboli, peccati, mortis, hominum et huius vitae, sed etiam Dei.
Quia ipse promisit se nobis opitulaturum, imo donavit se nobis. Absque
hoc si esset, non essemus victores Dei. Quia autem noster est per
promissionem, et dixit: Ero Deus tuus, confide etc. Inde fit, ut
evadamus victores Dei.

Data enim promissione simulat se esse a nobis alienissimum, sinit nos
tentari, et simpliciter abscondit faciem suam, tanquam oblitus sit
omnium promissionum. Ibi tum petendum, quaerendum, pulsandum est. Et cum
videmur nobis adhuc negligi et succumbere, perseverandum est et
instandum in fide, in oratione et pacientia. Ad hunc modum vincimus
Deum, non deserentes promissiones seu Deum promissorem. Et in ista
perseverantia orationis et fidei fit Deus nobis ex abscondito apparens,
[Ps. 145, 7] consolans et faciens, quae volumus, sicut scriptum est:
‘voluntatem timentium [Joh. 15, 19] se faciet’, item: ‘si
manseritis in me, et verba mea manserint in vobis, quodcunque
volueritis, petetis, et fiet vobis’. Haec vere Israelitica sunt et
victricia Dei, quibus superatur Deus. Requiritur autem hoc, quod
Christus [Joh. 14, 13] addit: ‘Si manseritis in me, et verba mea in
vobis manserint’. Item: ‘Qui diligit me, sermones meos servabit etc.
et veniemus ad eum, et mansionem apud eum faciemus’. Tum enim est
victus Deus, et tum constituit et pronunciat 

[Seite 193]

nos Israelitas, cum propter fidem in promissionem nos exaudit et servat.

Tales autem non sunt carnales Israelitae, neque enim possent hoc
praestare, quod requiritur ad Israelem, qui ideo est victor, quia est,
ut ita dicam, mansor in verbo, et perseverans in petendo, quaerendo,
pulsando, instando. Hanc ergo constantiam et victoriam Deus tribuit
Iacob, et sic eum alloquitur: Satis diu multumque exercitatus es, saepe
abscondi faciem meam a te. Sed quia tam firmiter adhaesisti promissioni,
coactus sum tibi cedere, te exaudire et iuvare, et iam Israelem te et
victorem Dei pronuncio et declaro. Non quin multo ante talis fuerit. Sed
in consolationem Iacob hanc gloriam eius nunc manifestat. Supra enim
Prophetice dictum [1. Mose 32, 29] est: ‘Non ultra vocaberis Iacob’
etc. Sed hic impletur et invulgatur Deo ipso apparente. Talis fuisti
hactenus, inquit, nunc etiam sic vocaberis.

Iam vero oritur quaestio. Quare dicat Dominus um ultra non appellandum
esse Iacob, cum tamen a Mose, ut in hoc capite et omnibus Prophetis
promiscue nominetur Iacob et Israel? Lyra praeter rem disputat de vita
activa et contemplativa, et dicit propter vitam activam appellari eum
Iacob, quod conculcet passiones carnis. Israel autem propter
speculativam, quia iam videat Deum. Quamvis non adferat hanc etymologiam
vocabuli, quam Eusebius et Grammatici habent, Israel, hoc est, vir
videns Deum. Sed quasi directum ad Deum interpraetatur, id est,
versantem cum Deo in iucundis speculationibus et contemplatione futurae
vitae, de qua re allegat Gregorium. Sed omitto ista, opinor enim ne
ipsos quidem patres, quae docuerunt de duplici vita intellexisse.
Monachi enim appellarunt vitam activam, quae consistit in frenandis
cupiditatibus et regendis moribus externis per ieiunia et macerationes
carnis, per habitum sordidum et similia, quod fanaticus ille Monetarius
entgroben1� dicebat, hoc est, emendationem viciorum crassiorum.
Ethnici externam disciplinam appellarunt, quae est utilis et necessaria
in hac vita, praesertim primae aetati, quae opus habet institutione et
doctrina, ne fiant prorsus barbari et inculti, et ad omnia officia
communis vitae inepti.

Sed Theologice activa et speculativa vita multo aliter definienda est.
Ea enim praesertim hoc tempore talis est, da einem die augen uber
gehen.2� Non sunt iucundae speculationes et consolationes, quales
monachorum erant. Sed qui vult esse Israel, et vincere Deum, eum
oportebit versari in his exercitiis, de quibus antea diximus. Videlicet
in petendo, quaerendo, pulsando, retinendo verbum et promissionem. Haec
vere est vita speculativa piorum, ubi deficit ratio et imaginatio,
mortificatur sensus et intellectus cum omnibus viribus, et vivit homo
solo verbo Dei. Sicut scriptum 

[Seite 194]

[5. Mose 8, 3] est Deut⌊eronomii 8.: ‘Adflixit te penuria, et dedit
tibi cibum Manna, quod ignorabas tu et patres tui, ut ostenderet tibi,
quod non in solo pane vivit homo, sed in omni verbo, quod egreditur de
ore Domini’.

Aliae speculationes monachorum sunt imaginationes frigidae, mortuae et
periculosae, quia procedunt ex proprio arbitrio et ratione, sine verbo
et promissione. Ideo fugiendae sunt. Et qui volet pie et foeliciter de
DEO speculari, non faciat id sine verbo: sed appraehendat filium
incarnatum, incipiat a praesepio et fasciis, quibus involutus est, donec
veniat ad ascensum in coelum. Ita fide accipiet, et manebit in verbo et
promissione data. Novi quosdam, qui gloriabantur de suis
speculationibus, quarum suavitate ita capti essent, ut viderentur sibi
quodammodo rapti et sublati in coelum. Tales ego non amo, nec unquam
mihi exoptavero. Quia sunt sine verbo, et qui eos sectantur, sunt
homines ignari legis et Euangelii.

Vera autem speculatio, quae facit Israelitam, est mortificatio omnium
virium, quae sunt sensuum et rationis nostrae, et haerere in sola fide
et expectatione promissionis. In agone mortis verus usus harum
speculationum conspicitur, tum enim nihil consilii, nec auxilii
sentimus. Necessaria ergo est speculatio, id est appraehensio puri et
solius verbi, abstracta a [Joh. 8, 51] sensibus, iuxta sententiam:
‘Qui sermonem meum servaverit, mortem non videbit in aeternum’.

Activam vitam constituit et ordinat Lex Dei, non traditiones monasticas,
sed ea, quae sunt vocationis nostrae in externa vita. Considerent
singuli, in quo genere vitae versentur, et in eo serviant suae
vocationi, et diligenter exerceant officia mandata in Decalogo. Postea
in tentationibus fies Israelita, retinendo et exercendo fidem in
promissionem. Sicut in Decalogo fuisti Iacob, ita eris Israel in
promissionibus, quae urgebunt te ad invocationem. Cuius rei insigne
exemplum est Cananitis Matth⌊aei 15., quae pulcherrime exercetur in
vita speculativa. Et ita instat, ut nulla atrocitate verborum patiatur
se repelli. Tam diu pulsat et impellit fores, donec Christus cogatur
cedere, et cum insigni praedicatione fidei et perseverantiae eam
exaudire.

Ad hunc modum recte docetur de doctrina et speculativa vita, si
discernantur iuxta decalogum et promissiones, quod Monachi non
intellexerunt. Decalogus enim monstrat unicuique opera vocationis suae.
Tentationes autem non docent intelligere decalogum, sed Deum
appraehendere fide, non iactare merita et promissiones. Sicut Pharisaeus
Lucae 18, et [Jes. 58, 3] apud Isaiam: ‘Quare ieiunavimus et non
aspexisti nos’? etc. Quia haec gloriatio damnata est a Deo. Extra
promissiones possum eorum, quae aut feci aut passus sum in
persecutionibus meminisse. Sed non ad exemplum monachorum, qui fingunt
meritum vitae aeternae in operibus. Atque haec ex patribus repetenda
putavi, ne videamur eorum scripta prorsus abiecisse: 

[Seite 195]

Non enim negligenda, sed legenda sunt cum iudicio. Lyra et Gregorius non
videntur intellexisse, quid sit activa aut contemplativa vita, utrunque
enim collocant in Monasticis ceremoniis et traditionibus. Sed actio
maneat in decalogo: Contemplatio in promissione. Iacob fit conculcator
in lege et in promissionibus Israel.

Sed redeo ad quaestionem, quare non retinuerit Moses aut historiae
sequentes ubique appellationem Israelis? Respondeo. Deus loquitur de
principali nomine, scilicet de promissionibus, in quibus Iacob
exercitatus et exercendus erat. Praecipue et proprie propter has debet
esse et dici Israel. Iacob autem vocatus fuit communi consuetudine
hominum, et propter opera. Id non est principale nomen, sicut opera,
quae faciunt pii secundum legem, non sunt principalia, licet ad hanc
vitam requirantur, sed sunt Iacobitica. Deus utrunque exigit, ut
credamus et operemur, atque ita Israelitae et Iacobitae simus. Sed a
fide et promissione denominamur potissimum Israelitae: Ab operibus
autem, quod obedimus magistratibus et parentibus, quod honeste et caste
vivimus etc. Iacobitae. Quae obedientia cum sit imperfecta, non
iustificat, sed est necessaria tanquam fructus. Fides autem appraehendit
immaculatam et irrepraehensibilem iustitiam filii Dei, quae facit
Israelitas.

Haec de benedictione spirituali, quae imponit nomen Iacob a fide, qua
appraehendit benedictionem hanc. Quae sequuntur, ad corporalem
pertinent.

[35, 11.12] Dixit vero ad eum Deus: Ego sum Deus omnipotens, cresce et
multiplicare, gentes et gentium congregatio ex te prodibit. Reges de
lumbis tuis egredientur. Terramque quam dedi Abraham et Isaac, dabo
tibi, et semini tuo post te.

Est repetitio praecedentium promissionum in consolationem Iacob. Et
congruunt fere singulae res et verba cum superiore historia, cum datur
circumcisio Abrahae, ubi et ipsi et Sarae mutatur nomen. Et eandem
appellationem, Schadai usurpat Deus, qua hic usus est: eius quoque
explicationem ex superioribus require. Quare autem dicat nascendos esse
reges ex lumbis eius, et postea tamen, cum petit populus sibi dari
regem, gravissime a Deo repraehenditur, non est huius loci disserere.
Addit: Et semini tuo post te, ne quis de certitudine promissionis
dubitet, cum constet Abrahamum et Iacob fuisse peregrinos in hac terra,
et ne vestigium quidem pedis in ea tenuisse praeter portionem Sichem,
quam arcu et gladio suo possedit Iacob, ut infra dicet. Exponit igitur
promissionem, quod daturus sit terram hanc posteritati Iacob. Nam id
quoque pater sibi iure vendicat, quod filio datur. Interea autem
aqcuiescit promissione longe 

[Seite 196]

meliore de Israelitico nomine. Deus enim erat terra et possessio eius:
et sic mitigatus est dolor ex stupro Dinae et obitu Deborae. Sed restant
graviora.

[35, 13] Ascendit itaque Deus ab eo, in loco ubi loquutus fuerat cum eo.

Sancti Patriarchae assidui et diligentes fuerunt docendo et orando, et
his exercitiis tribuerunt quotidie matutinum tempus, praesertim vero
Sabbatho convenit populus ad concionem et ad communem invocationem
Ecclesiae. Post dimissam concionem oravit Iacob solus, oculis in coelum
sublatis, et meditatus est in verbo. Ibi apparuit Deus, et non per Isaac
patrem aut Deboram locutus est, sed praesens adfuit, ut supra, cum
diceret: [1. Mose 32, 31] ‘Vidi Dominum facie ad faciem’. Fuit talis
visio, qualis antea in lucta, nisi quod intellexit esse Deum ipsum, qui
loquebatur, quod in lucta non perspiciebat statim. Et fuisse
revelationem divinam Moses ipse testatur, cum inquit: ‘Ascendit Deus
ab eo’.

[35, 14.15] Posuit autem Iacob statuam lapideam in eodem loco, in quo
cum eo loquutus fuerat, libans super eam libamen, et fundens super eam
oleum. Vocavitque nomen loci illius, in quo Deus fuerat cum eo loquutus,
Bethel.

Notanda est singularis celebratio huius loci prae aliis. Iam enim tertio
vocatur Bethel, solt aber das nicht Pseudoprophetas und Idolatrias
machen? Hieroboam sane abusus est ista celebritate, et totius cultus
divini religionem eo convertit. Quamobrem Hoseae et Prophetis coaetaneis
tantum certaminum et difficultatis fuit in damnanda et abolenda
idolatria in Bethel. Et adimebant loco tam augustum nomen, et
appellabant Bethaven, hoc est, domum doloris et adflictionis, et tamen
parum proficiebant. Obiiciebant enim Pseudoprophetae piis sacerdotibus
et Prophetis. Quid est, quod gloriamini de templo Ierosolomitano? legite
Genesin, ibi invenietis Deum apparuisse Iacob hoc loco, et propterea
dictum Bethel et El Bethel. Quid posset adferri certius et firmius? Ac
videtur sane argumentum insolubile. Quid est, quod opponitis Mosen aut
novum mandatum Salomonis? an putatis eos potuisse aut voluisse ex loco
tam sancto transferre cultum in Ierusalem? Hic enim Abraham, Isaac,
Iacob patriarchae sacrificarunt, et laudanda est pietas regis Hieroboam,
qui fuit religiosissimus rex, et ad eundem locum reduxit populum, quem
Patriarchae celebrarunt. Ad quem Deus ipse descendit, quem approbavit,
et ubi locutus est patribus.

Haec fuit tum occasio et causa persequendi et trucidandi pios doctores
[Amos 7, 12f.] et Prophetas. Sicut Amasias acerbe obiurgat Amos:
‘Fuge, inquit, in terram Iuda: et comede ibi panem, et prophetabis
ibi. Et in Bethel 

[Seite 197]

non adiicies ultra, ut prophetes: quia sanctificatio regis est, et domus
regni’, id est, domus Dei est, quam fundavit rex Hieroboam.

Vera autem solutio ad obiectiones illas speciosas Pseudoprophetarum haec
fuit. Locutus est Deus cum patribus suo tempore et suis locis. Sed [2.
Mose 20, 24b] postea clare per Mosen dixit: ‘In quocunque loco memoria
fuerit nominis mei, veniam ad te, et benedicam tibi’. Non in quolibet
loco, monte, prato, flumine, sed ad illum locum respicias, quem elegerit
Dominus. Ac propterea dedit tabernaculum, altare, sacerdotium Leviticum,
ut ad ea alligaret mentes hominum, et diem Prophetae diligenter
inculcarunt: sed frustra, propter maximam illam speciem, quam habebant
idolatrae ex cultu patrum, et celebritate huius loci. Quin amplius
colligebant: Si Bethel est locus sanctus: ergo eadem ratione Gilgal,
Mizpa. Silo, Thabor sancti sunt, ubi res praeclaras gesserunt patres.
Inde infinita multitudo idolorum, ut apud nos peregrinationum, orta est,
quia nolebant respicere ad praeceptum Mose, qui tabernaculum et
ceremonias alias iussu divino ordinaverat, et propterea tabernaculum
Moed appellabat, hoc est, certum, statutum et fixum, ut animos errantes
ad certam rationem cultus divini deduceret.

Porro Iacob postquam erexit lapidem, eundem ritum servat, quo supra usus
est, fundit enim oleum desuper, ac fortassis eundem lapidem accepit.
Libatio autem est liquidorum, ut vini praecipue et olei. Fuit ritus
initiandi et ungendi, postea a Mose etiam receptus. Is enim ungit
sacerdotes et vestes etc. sicut Iacob lapidem ungit, ut sit locus
consecratus et dicatus Deo, in quo conveniret Ecclesia ad audiendum
verbum Dei, ad invocandum, ad agendas gratias. Mysterium omitto. Haec
benedictio corporalis est et constitutio Ecclesiae, et credo Patriarcham
Iacob plus fecisse hoc loco, quam scripsit Moses. Supra enim votum fecit
se oblaturum decimas, si rediret incolumis. Ideo puto eum dedisse
decimas filiis Eber ad conservationem Ecclesiae.

[35, 16.17] Et profecti sunt de Bethel, cumque abessent iugerum arvi ab
Ephrata, peperit Rahel, et ob difficultatem partus periclitari coepit:
cumque sic graviter haberet in partu suo, dixit ad eam obstetrix: Ne
timeas, nam et hunc habebis filium.

[vgl. 1. Mose 48, 7; 2. Kön. 5, 19] Vocabulum (Kibrat) unum est ex
illis, quae nec Iudaei, nec nos intelligimus. Et tota lingua multo esset
obscurior, si nos Christiani Latina et Germanica translatione Bibliorum
eam non illustrassemus. Iudaei enim cum dubitant de vocabulo,
aequivocant, et multiplicant significationes, et magis obscurant suis
glossematis. Certant igitur grammatici etiam de hac voce, et adhuc sub
iudice lis est. Hieronymus satis copiosus est, licet 

[Seite 198]

male interpraetetur. Ait per 70. interpraetes redditum esse Hippodromum,
hoc est, locum, ubi certatur cursu equorum, cum nulla sit ratio
etymologiae. Nec intelligo quid voluerint, nisi hoc fortassi, quod
tantum intervallum fuerit a loco partus Rahel usque ad Bethel, quantum
sit spacium Hippodromi, ein roß lauff weit.

�

Iam tentationem videamus, quae sequitur pacem et securitatem
conscientiae, quam adeptus est Iacob ex apparitione et promissione
divina. Sed nondum integre explicare possumus hunc locum, donec
venerimus ad cap⌊ut 48. Ubi Iacob significat se hoc tempore non
intellexisse verba promissionis, quanquam plena essent consolationis.
Huius obscuritatis causae sunt sequentes tentationes: promittitur enim
benedictio et posteritas: ‘Cresce et multiplicare’: et tamen
contrarium in speciem et diversum fit ab eo quod promittitur. Ideo
differemus tractationem usque ad caput 48. ubi primum discet Iacob
experientia, quomodo intelligenda fuerit promissio. Nunc eo acquiescit,
quod Deus ad ipsum descendit, et promisit consolationem et auxilium, sed
quomodo intelligere debeat, experietur infra.

Post apparitionem animo tranquillo reditum ad patrem parat, et iam
appropinquaverat ad Hebron. Bethel enim sita est inter Ierosolimam et
Hebron, quae distant invicem circiter sex milliaribus Germanicis. Abest
Iacob ab Hebron trium aut quatuor milliarum spacio. Et verisimile est
eum relictis gregibus ac tota familia praecessisse et properasse ad
patrem, paucis comitibus sibi adiunctis. Dum ergo tendunt ab aquilone et
Bethel versus Hebron, accidit haec insperata et prorsus contraria
promissioni 

[Seite 199]

calamitas, cum propemodum esset in limine paternae domus. Ferebat secum
gaudia et consolationem ex promissione, ipsamque coniugem dulcissimam et
gravidam gestiebat ad patrem adducere, et huius conspectu eam
exhilarare. In hoc itinere parturit, et superata laboribus partus
extinguitur.

Num haec consolatio est? an benedictio, aut multiplicatio, eripere
primariam et dilectissimam uxorem, quae optime instituta et morata
fuerat, et administrationis oeconomicae peritissima? Nam domi apud
patrem Laban ad operas domesticas et curam pecuariam adsuefacta suo
etiam labore parce et duriter sibi victum cum marito quaesierat. Orbatur
itaque Iacob fidelissima socia, quam sperabat se collocaturum in domo
patria, in gremio grandaevi patris Isaac, praesertim gravidam, ut
exhilararet senectutem parentis pulchra prole. Ipsa quoque ex animo
videre socerum optavit. Sed subito omnes spes et gaudia concidunt, et
plurimum suavissimorum desideriorum et expectationum in Iacob, Isaac et
Rahele fallitur.

Estne hoc crescere et benedici a Deo? Imo maledictio pessima est, aber
unser Herrgott hat ein Hebraische sprache, das hinderst zu forderst1�,
priores passiones, posteriores glorias. Oportet crucem et passionem
praecedere, [1. Petri 1, 11] iuxta illud 1. Pe⌊tri 1.: ‘Praenuncians
eas, quae in Christo sunt passiones, et posteriores glorias’. Et ad
Mosen dicit Dominus, in novissimo intelligetis consilium meum. Sicut
Iacob infra in Aegypto intelligit novissima reviviscente Ioseph, quem
putabat amissum et mortuum. Interea vero destituitur omni solatio, et
tota domus repletur luctu et moestitia, tristissimae tenebrae ingruunt
post occasum Solis, cum moritur ei carissima coniunx, quae primis sex
annis fuerat sterilis, post natum vero Ioseph 10. erga quam ob assiduam
expectationem et desiderium prolis auctus fuerat amor mariti, cum esset
impregnata. Deinde toti familiae erat carissima domina, spes et solatium
domus. Ea vero praeter omnem spem et expectationem evocatur ex hac vita,
et moritur loco incommodo et infoelici. Si enim ante hoc tempus in Syria
diem suum obiisset, aliquanto fuisset tolerabilius. Iam crescit dolor,
quia in ipso limine paternae domus occumbit.

Taceo iam moerorem et luctum ex avulsione piae uxoris, qui per se longe
est acerbissimus. Nihil enim praestantius et dulcius est in hac vita
quam concordia et benevolentia mutua inter coniuges. Sicut inquit Syrach
25.: [Sir. 25, 1] ‘In tribus beneplacitum est spiritui meo, concordia
fratrum, et amor proximorum, et vir et mulier, bene sibi
consentientes’. Ex obitu uxoris morosae et improbae nullus admodum
dolor est. Sed inter has coniuges fuit summa et ardens benevolentia, ac
στοργὴ suavissima. Ipsa pudica, sancta, sedula, grata vicinis et
familiae, amans mariti, morigera in rebus omnibus. Fuit igitur ingens
dolor et moestitia Patriarchae Iacob. Iamque omni spe et gaudio
suavissimo excidit, et cogitavit: Quid est, quod dicit Deus, meam 

[Seite 200]

familiam auctam et multiplicatam iri, cum auferat matrem, per quam
debebam crescere et multiplicari?

Non intellexit promissionem, nec potuit haec duo, quae revera
diversissima sunt conciliare, promittere semen ac posteros, et eripere
matrem familias, unde ipse et tota domus cum avo Isaac expectabat
prolem. Et praecipue ob consolationem recens exhibitam non poterat
vereri ullum periculum coniugis. Quin omnes uno ore praedicaverunt
foelicitatem Rahelis, quod futura esset mater complurium liberorum,
siquidem dixerat Deus, multiplicatum iri Iacob. Id nemo aliter, quam per
Rahelem futurum putabat. Et saepe ei dixit Iacob: Mea Rahel, agamus Deo
gratias, qui promisit denuo sobolem, nunc demum foecundaberis, et ob
hanc causam si unquam alias nunc maxime eam dilexit. Sed fallitur
suavissima spes coniugum et familiae. Sicut Heuae accidebat, edito Cain:
aiebat enim: [1. Mose 4, 1] ‘acquisivi virum Domini’. Dominus ipse
venit, qui conteret caput serpentis. Verum non modo spe sua fallebatur:
sed etiam aliud ingens malum ab eo imminebat.

Ita hic ait Deus ad Iacob: Cresces. Sed eripiam tibi uxorem. Haec sunt
prorsus contraria. Erat ipsa mater primogeniti Ioseph et mater familias,
iamque Beniamin et alii ex ea sperabantur. Parturit ergo in via, qua ad
avum Isaac tendebant, sed magna difficultate et cum periculo vitae, nec
potest, quod optabat maxime, infantulum in gremio avi deponere, sed
extinguitur laboribus partus, et cum ipsa gaudia et spes pulcherrimae.
Obstetrix videt eam laborare et turbari metu mortis, ideo eam
consolatur, et ait: Etiam hunc filium habebis, Sed frustra, sentit enim
Rahel deficere vires, et paulatim occupari a morte. Ideo vocat nomen
filii Benoni a dolore. Hic est exitus Rahelis miserabilis et tristis
profecto, cum ipsi marito, tum reliquae familiae. Obdormit in partu, in
vocatione et statione sua, in quam divinitus collocata fuerat, et
occumbit sub cruce, quae a Deo imposita est mulieribus. ‘Multiplicabo
aerumnas tuas et conceptus tuos’ etc. Non est exempta periculis et
calamitatibus impiarum mulierum. Atque id quoque miserandum est, tam
sanctae mulieri, quae fuit ornamentum istius domus et totius Ecclesiae,
easdem difficultates obiici, quae impiis obvenire solent.

Hoc exemplum diligenter considerandum est, et cogitandus luctus et dolor
optimi patriarchae, quem omnes circumstantiae huius historiae augent et
aggravant: neque adhuc finis est aerumnarum. Nam post amissam matrem,
mox et eodem fere anno amittit primogenitum huius matris, Ioseph. Tertio
stupratur Bilha, ancilla Rahelis, a primogenito alterius coniugis Ruben.
Num id est benedicere? Imo non Deus, sed Diabolus 

[Seite 201]

mecum locutus est, potuit cogitare Iacob. Et impaciens aliquis in has
voces facile prorupisset. Non pervenit ad patrem, nisi obiectis prius
duabus summis calamitatibus, morte Rahelis et incoestu Ruben cum Bilha,
quae successerat Raheli. Nimium profecto hoc fuit, tribus atrocissimis
tempestatibus admodum parvo intervallo obrui, quarum nna tantum enecare
posset hominem impacientem et carnalem.

Ac nos quidem sumus delicati martyres: non enim intelligimus, et multo
minus sustinere possemus magnitudinem horum malorum. Christi passio
sublimior est omnibus aliis adflictionibus: neque ita nos adficit, quia
Deus est. Sed patres nobis similes fuerunt, et humana omnia passi sunt,
ut Iacob amat Rahelem propter eximias virtutes, quibus praedita erat.
Ipsa sperat magnam posteritatem ex se nascendam: Sed in ipsa spe et
partu extinguitur. Eo igitur moderatior debet esse dolor aliorum, si qui
orbantur aut coniuge, aut liberis: quia videmus eadem passos patres,
quibus nos longe inferiores sumus, nec habemus promissiones de regno, de
posteritate, de sacerdotio, ut illi, quae omnia tum amisit Iacob.

� Sed talis sane est dilectio Dei, qualem exhibuit in proprio filio,
quemadmodum inquit [Joh. 15, 9] Christus: ‘Sicut pater diliget me, ita
dilexi vos’, scilicet secundum phrasin Hebraeam, de qua supra, hoc
est, adfligendo ante glorificationem: quam phrasin non intelligit
mundus. Quia impiis quos non diligit, replet ventrem [Luk. 6, 24 f.]
donis corporalibus. Sed addit: ‘vae vobis divitibus, vae vobis, qui
ridetis, et saturi estis’.

Ad hunc modum sanctorum patrum aerumnae nobis in exemplum proponuntur,
ut videamus eorum exercitia et insignem fidem in calamitatibus, et
discamus nos non amittere conspectum Dei ridentis, benedicentis,
promittentis, si quando aufert ea, quae nobis sunt dulcissima, et
promissione sua stabilita. Quin sic statuat fides: etsi haec calamitas
mihi est longe acerbissima, tamen credo Deum esse veracem. Sed in
eiusmodi inopinatis casibus admodum duriter concutitur, et vix emicat,
instar lini fumantis: Ideo talibus exemplis exuscitanda est.

[Seite 202]

[35, 18] Cumque efflaret animam, moriebatur enim, vocavit nomen eius
Benoni. Pater vero appellavit eum Beniamin.

Moses breviter omnia perstringit. Sine dubio autem multa verba, gemitus
et lachrimae intercesserunt, priusquam appellaretur Beniamin. Rahel ipso
commendavit Deo animam suam, et acquievit consolationibus propositis a
Iacob in extremo agone et in ipso labore partus. Quia fuit plena fide,
et antea satis duriter exercitata est communibus aerumnis mariti in domo
Laban, quarum fuit socia. Sicut Sara et Abraham communia pericula
sustinebant. Adficiuntur enim piae uxores maritorum tentationibus,
condolent, collachrimantur, talis στοργὴ etiam in Rahele
excellens fuit. Tristissimus igitur fuit obitus eius marito, familiae et
vicinis, quibus virtutes ipsius et pietas nota fuit.

Discenda autem est consolatio, qua in funeribus coniugum, liberorum,
amicorum nos sustentemus. Ut maxime enim et nostra et coniunctorum mors
tristis sit, certa tamen res est, nos in aeternum victuros. Melius sane
fuit Rahelem sic mori in invocatione et fide Dei, quam si frui licuisset
omnibus gaudiis huius vitae, etiam iis quae promiserat Deus. Post mortem
enim infinitis modis beatiores erimus, et plurium bonorum Domini, quam
in hac vita reliquimus. Ea enim momentanea et caduca sunt, pro quibus
aeterna adipiscimur. Caro autem non potest non eiulare et dolere. Sicut
hoc exemplum testatur, cum imponunt filio nomen a dolore. Et existimo
aliquandiu sic nominatum fuisse, donec luctu nonnihil levato Iacob
mutavit, et dixit: Non volo amplius lugubre monumentum domi meae habere,
quod perpetuo de extrema voce et dolore amissae coniugis me admoneat, et
dolorem renovet, sed appellat eum Beniamin, hoc est, filium dextrae
meae.

Disputant autem de ratione appellationis huius. Ego oeconomice sic
intelligi posse opinor. Lea fuit uxor sinistrae, Rahel dextrae, hoc est,
primaria et praecipua. Est ergo filius dextrae, quasi dicat, carissimae
uxoris. Et per hoc nomen potius amoris sui erga suavissimam coniugem,
quam doloris et luctus memoriam extare voluit. Ita mutat nomen tristius
in laetum. Alia ratio est politica, sive Ecclesiastica. Iste filius, qui
ex charissima uxore est natus, adibit haereditatem promissam et debitam
filio primariae coniugis, erit haeres regni et sacerdotii. Est enim in
ea sententia, quod ad Ioseph pertineat promissio et benedictio, sicut
ipse eam prae fratre Esau adeptus erat, et si Ioseph moreretur, putat
successurum Beniamin. Nondum intelligit Iudam fore patrem Christi, donec
in Aegypto primum discat, suggerente id spiritu sancto. Hoc magis autem
confirmatur in ea opinione, quia non sperat alium filium, ideo unice eum
diligit, et 

[Seite 203]

inde existit odium fratrum adversus Ioseph, quod cum exereret sese, et
venderetur a fratribus, pater incredibili dolore adficitur.

[35, 19] Mortua ergo est Rahel, et sepulta est in via, quae ducit
Ephratam, hoc est Bethlehem.

Decessit Rahel in fide et invocatione Dei, et sublata est ad coelum in
sinum Abrahae patris sui. Condita est autem non procul a Bethlehem, fere
quarta parte milliaris germanici. Ibi mortua et sepulta est in agro
vicino, aut in via, perinde ac si pastoris alicuius uxor in campo aut
inter pecudes moreretur, non fuit ibi domus, nec diversorium ullum
praeter tabernaculum Iacob. Haec est via sanctorum ad coelum.

Ephrata et Bethlehem diversa vocabula sunt, sed idem fere significantia.
Ephrata, fructifera, fertilis. Idem sonat Bethlehem, domus panis, cibi,
da ein gute schnabelweid1� ist.

[35, 20] Et collocavit Iacob statuam ad sepulchrum eius: haec est statua
monumenti Rahel usque in praesentem diem.

Patres magnifice ornarunt sepulchra. Non abiecerunt mortuos tanquam
cadavera bestiarum, sed statuerunt eis monumenta in perpetuam et
immortalem memoriam: Ut essent testimonia futurae resurrectionis, quam
credebant et expectabant. Retinendae igitur sunt ceremoniae et pompa
funebris, fletus item et commiseratio, non ut oretur pro defunctis, quod
Lyra vult, aut ut metuamus mortem, sed potius ut in ipsa morte discamus
exercere fidem luctantem adversus terrores mortis, et sic sentiamus nos
quidem mori et sepeliri ignominiose, sed in gloria resurrecturos. Sicut
Iacob hanc consolationem retinuit. Frustrata es spe gaudiorum tuorum in
hac vita, mea Rahel, sed o foelicem frustrationem, quia bona corporalia
et caduca cum aeternis commutasti. Ad hunc finem erectae sunt statuae,
ut exemplo patrum vitam praesentem negligere et contemnere discamus
propter alteram meliorem, quae restat. Deinde etiam fraeti
promissionibus aequo animo toleremus voluntatem Dei. Quid enim possunt
Diabolus aut Turca, si etiam vitiam eripiunt? Si enim credimus, quod
Iesus mortuus est et resurrexit, ita et Deus eos, qui dormierunt per
Iesum, adducet cum [1. Thess. 4, 14] eo 1. Thess⌊alonicensium 4.

[35, 21] Profectus ergo Israel tetendit tabernaculum suum ultra turrim
Eder.

Latinus interpres Eder fecit appellativum. Sed est proprium nomen arcis,
seu turris, quae fuit specula in agro Bethleemitico, quem certum est 

[Seite 204]

semper fuisse pascuum. Hieronymus scribit Eder postea mutatum in
templum, quod suo tempore dictum sit: Angelus ad pastores: quia ibi
apparuerunt angeli pastoribus ea nocte, qua natus est Christus. Semper
enim fuit ibi frequentia pastorum et gregum propter pascua ovium. Ideo
nomen habuit a pascendis gregibus. Fuit sita arx ultra Bethlehem versus
meridiem. Lyra eadem dicit, et sequitur Hieronymum.

Alii vocem Eder aequivocant, et interpraetantur ipsam Ierosolimorum
[Micha 4, 8] urbem, propterea quod Michae 4. dicitur: ‘Et tu turris
gregis nebulosa filiae Zion’ etc. qui error ortus est ex obscura et
viciosa translatione et negligentia Grammaticae. Micha enim loquitur de
turre gregis appellative per Metonymiam, quod ex sequentibus patet:
‘Tu turris gregis Ophel’, hoc est, munitio sive arx civitatis. Est
igitur nomen proprium loci in vicino agro Bethlehem, ubi hodie templum
est, quod vocatur: angelus ad pastores.

[35, 22a] Factumque est cum habitaret Israel in ea regione, ut abiret
Ruben, et dormiret cum Bilha, concubina patris sui, quod audivit Israel.

� Non minus igitur repraehendenda est Bilha, quam Ruben.

Appellat eam Moses concubinam, sive pellicem, sed fuit tamen vera uxor,
et mater duorum filiorum, Dan et Naphtali, quae fuerunt duae maximae
tribus, unde orti sunt Simson et Barac. Ab ipso autem patre Ruben
adficiuntur insigni et perpetua ignominia. Debora et Rahel vixdum
extinctae et sepultae fuerunt, et adhuc quasi tepebant ossa utriusque,
cum hoc scelus perpetratur. Fuerunt enim magistrae morum et disciplinae
domesticae, quibus sublatis relinquitur Bilha, Rahelis ancilla, et fit
subita mutatio et confusio disciplinae in tabernaculo Rahelis, quam ipsa
sua diligentia facile cavere potuisset, nec esset passa ancillam ita
lascivire. Diabolus tantae turpitudinis author fuit ad vexandum
sanctissimum virum, qui habuit promissionem ex se nascendos esse populos
et reges. Sed quod initium est huius benedictionis? Moritur uxor, in qua
omnis spes posteriritatis erat. Nunc tabernaculum primariae coniugis
foedissime polluitur. 

[Seite 205]

Non enim habuit Iacob deinceps consuetudinem cum hac pellice: nec mirum
fuisset, si magnitudine doloris fuisset oppressus. Ego sane sustinere
aut vincere non possem. Nimis enim durum et intolerabile prorsus est.

Et fuit tum adhuc recens vulnus et dolor ex obitu Rahelis et Deborae.
Ibi nondum finito luctu, sed manantibus adhuc lachrimis primogenitus
Ruben novum vulnus infligit. Bilha autem non invita aut coacta, sed
volens fecit. Neque est fornicatio, nec adulterium aut stuprum, sed est
incoestus turpissimus vivo patre dormire cum ipsius uxore.

Scribuntur autem haec ad consolandos nos, ut sciamus nostras
adflictiones et calamitates non esse extremas, et ne quidem conferendas
ad patriarcharum aerumnas. Deinde, quod peccata remittantur, sed non
sine poena. Nam haec tribus postea fuit infirma et abiectissima, et fex
totius populi Israelitici, et ablata est ab eo primogenitura, hoc est,
regnum et sacerdotium. Ita ut multo satius fuerit Ruben, vel septies
mori. Quia ad omnem aeternitatem ad finem usque mundi celebratur
historia haec, omnia templa et scholae personarunt commemoratione tantae
turpitudinis, ad quam omnes nepotes et posteritatem necesse fuit
erubescere. Neque ulla historia extat, quae insigniter aliquid a Deo in
hac tribu gestum celebret. Manet igitur superstes Ruben, et tribus ex eo
orta, sed in perpetua ignominia. Et haec quidem satis gravis poena est,
quod totam posteritatem patris turpitudinem resonantem per omnia pulpita
audire oportuit.

At ubi nunc fortes illi filii Iacob in ulciscendis iniuriis et
sceleribus? quare non trucidant incoestuosum fratrem. Sichem occisus
est, quod filiam Dinam stupraverat. Id vero tale erat, ut posset honesto
coniugio ornari, tegi et sanari. Non erat incoestus, nec prohibitus
gradus. Hic severitate singulari adversus incaestuosum opus erat. Et
satis iustam causam habebant Dan et Naphtali. Illis enim perpetuo hoc
potuit obiici, matrem eorum fuisse incoestuosam: quanquam ex incoestu
non erant nati, tamen mater postea incoestum commisit, quae macula eis
adspersa erat a Ruben. Fuit igitur seminarium maximi odii et perpetuae
simultatis.

Iudaei scelus hoc excusare conantur, ut solent esse in laudes suorum
effusissimi, quemadmodum et Graeci olim et Itali hodie omnes alias
nationes prae se contemnunt, et vocant Barbaros. Ita Iudaei, ubi etiam
manifesta sunt vicia suae gentis, tamen student extenuare, tegere,
ornare. Negant ergo Ruben esse incoestuosum, sed iniurium fuisse in
patrem dicunt. Mortua enim Rahele transtulisse Iacob lectum Bilhae in
cubiculum Leae, ob id filium Ruben indignatum, et abstulisse lectum
Bilhae, non concubuisse cum ea etc. Si depravant sacram scripturam
insulsissimis et vanissimis [1. Mose 39, 7] nugis. Sed in Hebraeo textus
aperte habet: ‘Dormivit, concubuit [1. Mose 49, 4] cum Bilha’, sicut
ait mulier ad Ioseph. Infra 36.: ‘Dormi mecum’. item 49.: ‘Effusus
es sicut aqua: non crescas, quia ascendisti cubile patris [1. Chron. 6,
1] tui, et maculasti stratum eius’. Item 1. Paralip⌊omenorum 5.:
‘Ipse fuit 

[Seite 206]

primogenitus eius, sed cum violasset thorum patris sui, data sunt
primogenita eius filiis Ioseph, filii Israel, et non est reputatus ille
in primogenitum’.

Non igitur tegi aut ornari tantum nefas potest: et quantus fuerit dolor
ex hac turpitudine filii et uxoris optimo patriarchae, cogitare
facilius, quam eloqui possumus. Ac mirandum sane est, hosce tragicos
casus accidere etiam sanctis hominibus, ubi habitat spiritus sanctus,
loquitur, regit, ubi est vera Ecclesia, sincera, sancta, et tamen
Diabolus ibi etiam tantum potest, ut tam atroces turbas excitet. Non
erat tum alia mulier in domo Iacob, quae succederet mortuae Raheli, ex
qua expectaretur promissa posteritas a Deo, praeter hanc: et haec
stupratur et polluitur a filio. Quid posset homini in vita accidere
tristius et horribilius?

Hactenus igitur nominatus est Iacob, hic primum appellatur Israel in
historia, cum ait Moses: ‘Et profectus Israel tetendit tabernaculum’
etc. Item: ‘cum habitaret Israel’ etc. Hoc nomen singulari studio
inculcat scriptura ad exaggerandum et aggravandum turpissimum incoestum.
Vult enim significare Ruben hoc scelus commisisse post glorificatum
patrem, post mutatum nomen et datam promissionem, quod deberet crescere
et generare reges. Post tantam gloriam abit Ruben, et stuprat Bilham, et
polluit tabernaculum primarium Rahelis. Non frustra igitur hoc loco
Israel vocatur, quia indigne fert spiritus sanctus patrem si exaltatum a
Deo foedissime pollui a filio in uxore, quae successerat Raheli
defunctae.

Mirum sane est potuisse eum tam diu vivere. Sed vixit in verbo
promissionis, alioqui impossibile fuisset ferre et superare tot et tam
graves calamitates. Iam discit, quid sit crescere et multiplicari,
nimirum hoc, quod ipse non amplius possit generare ullam prolem. Rahel
enim mortua est, ex qua sperabat numerosam sobolem. Bilham autem
polluta. Vixit igitur postea solus sine consorte thori, non habuit
amplius consuetudinem cum polluta, nec cum ulla alia muliere. Ideo
statim subiungit spiritus sanctus catalogum filiorum Iacob, ut
significet non fuisse plures quam duodecim, dabey sols bleyben. Sic
David propter incoestum Absolonis vixit celebs usque ad extremum vitae,
et Iacob non tam aetate quam dolore et indignatione motus continuit.

[35, 22b –26] Erant autem filii Iacob duodecim. Filii Leae,
primogenitus Iacob Ruben, Simeon, Levi, Iuda, Isaschar et Zebulon. Filii
Rahel, Ioseph et Beniamin. Filii autem Bilha, ancillae Rahel: Dan et
Naphtali. Filii Zilpa, ancillae Leae: Gad et Asser. Hi sunt filii Iacob,
qui nati sunt ei in Mesopotamia.

In Hebraeo est: Filii Iacob, qui natus est, ponitur singularis numerus
pro plurali: Prius Israel appellatus est propter atrocitatem criminis.
Iam rursus vocatur Iacob. Atque hoc vult dicere Moses: Sic est finita
generatio 

[Seite 207]

Patriarchae Iacob, habentis promissionem de multiplicatione sobolis, et
regum egressione ex lumbis ipsius: ad quem nihil sequitur. Quomodo
igitur impletur scriptura sancta? Post Beniamin aeditum et matrem in
partu extinctam desiit generare Iacob, et tantum duodecim filios habet.
Quomodo igitur crescit? Hic vides quomodo Iacob ex ista calamitate
sumpserit verum intellectum promissionis. Amissa enim Rahele, et
tabernaculo eius incoestato, intellexit iam natos esse, ex quibus
orituri sint reges, Ioseph et Iuda, quorum hic pater est regum in Iuda,
ille est pater regum in Israel. Hi descenderunt ex lumbis Iacob, et qui
ex iis nati sunt, etiam a Iacob orti intelliguntur. Ita Iacob calamitate
edoctus est, quod deberet abstinere a futuro coniugio: ideo cum Lea
quoque nullam habuit consuetudinem. Hactenus ergo insigne exemplum
summae calamitatis in Iacob et peccati in Ruben.

⌊iorum 5.: ‘Omnino auditur inter vos fornicatio, et talis
fornicatio, qualis nec inter gentes, ita ut uxorem patris sui aliquis
habeat’. Id vero accidit in Ecclesia sanctissimi Patriarchae Iacob.
Postea secuta sunt homicidia et mendacia horrenda. Nam reliqui filii
omnes praeter Ioseph et Beniamin, praesertim filii Leae, sunt matricidae
et parricidae. Quantum enim in ipsis est, occidunt patrem Iacob tam
diris sceleribus, quibus magis turbatus et contristatus fuit, quam
omnibus aliis calamitatibus. Necant et fratrem Ioseph, et mittunt patri
tunicam, ac si revera sit interfectus, et non modo non consolantur, sed
etiam rident optimum parentem.

� muessen buessen.

Pertinent ergo haec ad doctrinam et correptionem nostri, ut metuamus
iram Dei et poenas. Deinde ad consolationem, si qui habent filios
perditos et immorigeros, ut calamitatem eam moderate ferant, siquidem
non sumus meliores Patriarchis. Singuli enim atrocibus criminibus
contaminati 

[Seite 208]

fuerunt Asser, Dan, Beniamitae, ut testatur penultimus et ultimus
Iudicum, multo magis vero Ephraimitae. Quia Diabolus longe infestius
impugnat Ecclesiam quam exteros.

[35, 27 –29] Et venit Iacob ad Isaac, patrem suum, in Mamre in Kiriat
arba, quae est Hebron, in qua peregrinatus est Abraham et Isaac. Fuerunt
autem dies Isaac centum anni et octoginta. Et deficiens mortuus est,
collectusque ad populos suos senex, et satur dierum: et sepelierunt eum
Esau et Iacob filii sui.

Hic rursus ponitur nomen Iacob. Sed sceleri Ruben supra opposuit Israel.
Et apparet Partriarcham tardius processisse cum pecudibus et
impedimentis, aut ipsum vel peditem vel vectum camelo praecessisse, et
aliquoties visitasse patrem, antequam totam familiam adduceret. Mamre
proprium nomen est viri, unius ex tribus fratribus, qui fuerunt in
foedere cum Abraham supra 14. Ab hoc Mamre primogenito nomen habet
civitas, quia in Hebron aut ipse, aut aliqui ex posteris dominati sunt.
Isaac autem iam grandaevus et oculis captus non vidit Iacob et nepotes,
tantum audivit seriem tentationum et calamitatum, quas hactenus
sustinuit, quod Debora et Rahel essent mortuae etc. Ibi miseratus
magnitudinem aerumnarum consolatus est filium, et dixit haec esse
infernalia et Diabolica mala. Sed Deum potentiorem Diabolo non
permittere, ut supra vires tentemur. Maior enim est, qui in nobis est,
quam qui in mundo etc. et pater ipse similibus difficultatibus
conflictatus in tota vita singulari gravitate et fructu potuit filium
consolari.

Postquam autem domi voce et conversatione suavissima parentis aliquot
annis acquievit, moritur pater. Et iam solus Iacob superstes est, omnes
alii patres a diluvio usque ad hoc tempus mortui sunt. Itaque totum onus
gubernationis soli Iacob incumbit, qui vivit adhuc in tanta malicia
filiorum, et contra Diabolum grassantem perdurat orando, docendo,
exhortando, comminando. Sustinuit magnos labores in extrema senectute,
nec habet amplius socium Isaac aut ullum alium ex Patriarchis. Moritur
ergo Isaac tranquilla et placida senectute, satur dierum: non ut homines
voluptuarii, sed pertaesus hanc vitam, et exhaustus laboribus et
aerumnis. Jch bin des lebens müde, ich mags nicht mehr1�, ideo
oravit, ut Deus se liberaret, et tandem in portum et meliorem vitam
deduceret.

Hic modus loquendi: ‘collectus est ad patres suos’, testatur futuram
resurrectionem mortuorum, siquidem est populus aliquis, ad quem
colligimur. Non enim evanescimus in auras morientes. Ideo non dicit
spiritus sanctus: evanuit, postquam desiit vivere. Sed est collectus,
non dispersus, non disiectus aut adflictus, ut in vita misera et
calamitosa, sed liberatus 

[Seite 209]

ab omnibus malis, collectus est ad populum suum, sicut alii patres, qui
dormiunt in pace, quos collegit Deus in sinum suum, ubi suaviter
quiescunt. Haec est vis horum verborum, quae valde significanter
ponuntur. Est populus quidam mortuorum, in quo sunt Adam, Seth, Abraham,
Debora etc. ille populus est collectus in sinu et brachio Dei, ibi
fruuntur suavissima quiete, et suo tempore resurrecturi sunt. Hac igitur
figura ostendit scriptura sancta mortuos esse patres, non ut gentes
moriuntur, sed esse congregatos et conservatos in manu Dei. Sicut inquit
Isaias 57.: [Jes. 57, 2] ‘Veniat pax, requiescat in cubili suo, qui
ambulavit in directione sua’. Et veniet hora, qua apparebunt rursus,
et egredientur e monumentis pulchriores sole et stellis, hi scilicet,
qui recte ambulaverunt. Ruben non venit ad hanc spem resurrectionis
futurae, nisi purgatus per poenitentiam. Sicut Paulus fuit persecutor et
hostis Christi, qui effudit multum sanguinis innocentis: Sed abstersit
hoc peccatum sanguine filii Dei.

Diligenter igitur tales loci notandi sunt cum vocabulis, quibus spiritus
sanctus utitur, et non abiicit aut dispergit sanctos, sed congregat, ita
ut ne unum quidem ex ossibus aut pilis eorum pereat. Conveniunt autem
fratres Esau et Iacob ad sepulturam, et ponitur Esau in textu ante
Iacob. Neque vero dubium est, quin etiam antea visitarit patrem, et
pater saepe eum amanter castigarit, et monuerit, ut deponeret odium et
vindictae cupiditatem. Ideo venit ad funus, et obedientiam et
reverentiam suam erga patrem declaret. Et est signum certum rediisse eum
in gratiam cum fratre, et se adiunxisse verae Ecclesiae, ut fieret
particeps promissionis spiritualis, si non ex promissione, tamen ex
gratia. Sicut nos gentes recipimur in gratiam, non ex promisso, sed ex
misericordia.

Caput XXXVI.

In hoc capite inspicienda est series historiae. Moses enim usus est
anticipatione, quam dicunt ὕστερον πρότερον. Nam quae
sequuntur hoc [1. Mose 35, 28] caput usque ad 40. priore loco poni
debuissent, ante verba illa (‘Fuerunt autem dies Isaac 180.’) Quia
omnia quae tribus sequentibus capitibus describuntur, gesta sunt ante
mortem Isaac, qui vidit stupratam Dinam, caesos Sichimitas et funestam
victoriam filiorum Iacob, item extinctam Deboram et Rahelem, et insuper
Ioseph venditum in Aegyptum et incoestum Iudae cum Thamar.

Haec omnia ex Chronographia colligi possunt. Alioqui enim apparet Isaac
statim obiisse, postquam venit ad eum Iacob, quod falsum est. Quia vixit
ad minimum 13. annos post reditum ex Mesopotamia in Hebron. Deinde
certum est Isaac 180. annorum fuisse, cum moreretur. Esau 

[Seite 210]

autem et Iacob nati sunt sexagesimo anno aetatis Isaac, qui dempti a
180. annis relinquunt 120. Haec est aetas Esau et Iacob, quando obit
Isaac. Ioseph habuit triginta annos, et tredecim annis post venditum
Ioseph mortuus est Isaac, anno ante liberationem eius ex carcere. Fuit
autem miserabilis vita senis privati oculis et lumine ex eo tempore, quo
benedixit Iacob, ab anno 77. tum enim caligaverunt oculi eius, sicut
supra audivimus. Meminerimus itaque tria capita sequentia interponenda
esse [1. Mose 35, 27a; 1. Mose 35, 28] inter haec verba: (‘Venit Isaac
ad patrem’) et (‘fuerunt dies Isaac 180.’) Quia Chronographia
multa utiliter monet, et illustrat historiam, et saepe occasionem
praebet multarum pulcherrimarum cogitationum. Fuerunt enim veri sancti
martyres optimi Patriarchae et Prophetae, qui multas miserias
tolerarunt, quibus sustinendis nos neutiquam pares sumus.

Haec de Hysterologia primum dicenda fuerunt. Moses enim, quia in
praecedenti capite dixerat convenisse Esau et Iacob ad sepulturam
patris, commodissimum hunc locum ratus est dicendi de Esau, quem hoc
capite absolvit, nec faciet deinceps eius aliquam mentionem.

[36, 1] Hae autem sunt generationes Esau, ipse est Edom.

Nomen Edom perpetuo haesit in hac regione. Latini et Graeci vocant
Idumaeam, ut Virgilius palmas Idumaeas nominat. Iudaei autem venenati et
pestilentissimi in omnibus suis commentariis appellant Romanum et
Christianum Imperium Edom, cum ipsi vere sint populus ille maledictus et
damnatus. In precationibus suis orant contra Edom, et petunt, ut Messias
ipsorum nos trucidet: et habent stultissimas opiniones de origine Romani
imperii. Porro Moses non voluit oblivisci Esau, quia est nepos Abrahae,
et est par nativitas et gloria sanguinis utriusque, Esau et Iacob. Esau
ortus est ex generosissimo sanguine Sarae et Rebeccae, Abrahae et Isaac.
Ideo non voluit eum Moses reiicere, sed numerat filios [1. Mose 27, 40]
et nepotes eius, et meminit corporalis benedictionis, de qua supra.
‘Vives in gladio, et veniet tempus, cum excuties iugum fratris tui’
etc.

Initio Genesis etiam de generatione Cain dictum est, qui, etsi erat
reprobus, excommunicatus et maledictus in terra, tamen Deus reliquit ei
spacium poenitentiae, ut ipse et posteri possent consequi beneficia
promissionis spiritualis. Ita in Esau commendatur exemplum divinae
pacientiae, etiam in reprobis. Non enim dubium est, quin Esau et Ismael
secum traxerint doctrinam Abrahae, Isaac et Iacob, ritus item
sacrificiorum et praecipue circumcisionis. Ideo multi illustres viri ex
sanguine Esau nati sunt. Sed in hoc differunt, quod non habuerunt
promissionem Messiae, non est eis promissa misericordia et semen
benedictum, filius virginis et salvator mundi. Sed tamen propterea non
sunt abiecti nec ipsi, nec posteri, sicut alii gentiles.

[Seite 211]

Multi Aethiopes, Ammonitae, Edomitae adiunxerunt se confessioni et culti
Dei Israel, secundum vocationem Dei. Multi ex Ninivitis et Babiloniis
salvati sunt fortuita misericordia. Quanquam gentibus non est promissus
Christus, sicut semini Abrahae, nec credita eis sunt oracula Dei. Nam
hanc gloriam necesse est nos concedere semini Abrahae, quam praedicat
[Ps. 147, 20] 147. Psalm⌊us ‘Non fecit taliter omni nationi’. Hic
populus Israel habet Patriarchas, Prophetas, eloquia Dei. Et Paulus
inquit Roman⌊orum [Röm. 15, 8] 15: ‘Dico enim Christum Iesum
ministrum fuisse circumcisionis propter veritatem Dei et confirmandas
promissiones patrum’. Gentes autem super [Röm. 15, 9; Ps. 18, 50]
misericordia honorare Deum, sicut scriptum est ‘propterea tibi
confitebor in gentibus, Domine, et nomini tuo cantabo’ etc. sed ex
semine gentili non venit Christus.

⌊nis 4. Ex tribu Iuda venit victor mortis et Diaboli. Hac promissione
caruerunt Esau et Ismael, sed a misericordia non sunt exclusi, quia
historiae diversum testantur. Sicut nec omnes, qui habuerunt
promissionem, se adiunxerunt Ecclesiae. Non enim filii carnis sunt filii
Dei, sed filii promissionis. Imo in illa parte populi multa tetra
portenta scelerum extiterunt, qualia ne in gentium quidem historiis
leguntur, ut David eiicitur a filio e regno. Tota domus funestissima est
et calamitosior, quam Tantali aut Pelopidarum in Graecia.

Non igitur sequitur: Nos habemus promissionem, igitur eius haeredes
sumus omnes, sicut nec illud: Non habemus promissionem, ergo sumus
reiecti. Ex omnibus populis aliquos assumpsit Deus, ne gloriemur. Sed
[2. Kor. 10, 17] ‘qui gloriatur, in Domino glorietur’, tam ille, qui
habet promissionem, quam qui non habet, ut sit iustus ipse et
iustificans eos, qui sunt ex fide.

Moses ergo non solum propter reverentiam Abrahae, Isaac et Iacob
celebrat Esau, quorum nepos est et filius, sed multo magis ob hanc
causam, ut sciamus eum participem factum benedictionis, quam habuit
Iacob. Semper enim patuit ei aditus ad societatem verae Ecclesiae, si
modo humiliavit se et serio dixit: Tantum misereatur mei Deus, et faciat
me participem micarum, quae cadunt de mensa Ecclesiae, quae est in domo
Dei. Ista humilitas et obedientia placet Deo, tametsi non habeas
promissionem.

Econtra filii promissionis, cum superbiunt, amittunt benedictionem. [1.
Petri 5, 6] Hoc enim vult DEUS, quod ait Petrus: ‘Humiliamini sub
potenti manu DEI’. Et ob hanc causam humiliat et exercet sanctos suos,
ne superbiant. Ita puto multos excellentes viros et plenos spiritu
sancto fuisse in posteritate EDOM, quanquam non defuerunt, qui ingenti
et acerbo odio arderent adversus ISRAEL. Sicut hodie Papistae nobis sunt
infensissimi, habent nos pro abominatione, pro anathemate et catharmate.
Multi tamen ex illis 

[Seite 212]

sunt, qui amplectuntur et amant nos et nostram doctrinam. Atque hanc
existimo causam fuisse, quare inseruerit Moses generationem Esau numero
sanctorum, et coniunxerit et ipsum et ex posteris aliquos cum Ecclesia
sancta, quia sunt participes facti non promissionis, sed misericordiae,
quam praestat promissio.

In latina translatione caput hoc valde obscurum et confusum est. Primum
autem describit Moses posteritatem Esau, quae fuit vivo ipso, deinde
affinitatem sive genealogiam uxorum. Tertio duces et reges. Inter hos
significat aliquos fuisse bonos, qui longo usu audiendi verbi sunt
conversi. Non longe enim abfuit Seir ab Hebron, ideo facilis fuit aditus
ad Isaac patrem et eius Ecclesiam, et quando uno aliquo loco revelatur
verbum, spargit radios et divulgatur passim ad vicinos. Ergo innuit
Moses non omnes esse damnatos, qui oriundi fuerunt ab Edom, licet
reiectus esset a promissione et primogenituram amisisset.

Ac profecto mira res est, quod fere in tota historia sacra primogeniti
sunt infoelices. In Aegypto omnes primogeniti occisi sunt a Deo. Videtur
autem haec causa esse, quia lex est conditionalis, et qui habent legem
plerunque fiunt peiores, quia superbiutn propter legem, quasi propterea
data sit, ut alat superbiam primogeniturae, cum ad eam humiliandam sit
lata. Ideo divinitus repressus est fastus et insoletia eorum, cum gloria
et dignitate sua abuterentur. Omnia enim, quae fiunt et dicuntur,
spectant ad illum unicum primogenitum filium Dei Iesum Christum, huius
solius omnis gloria, virtus et potentia est. Iam ad generationem Esau
accedamus.

[36, 2.3] Esau duxerat uxores de filiabus Chanaan. Ada filiam Elon
Hithaei et Aholibama filiam Ana, filia Zibeon Hivaei, Basmath quoque
filiam Ismael sororem Nebaioth.

[1. Mose 26, 34] Eadem supra 26. dicta sunt, sed aliis et mutatis
nominibus. Prima enim uxor Esau ibi appellata est Iudith et pater eius
Beeri Hittaeus, is nominatur hic Elon. Quia in omnibus linguis
usitatissima est mutatio nominum. Ideo traditae sunt ab aliis aliquot
utiles regulae quibus multi obscuri loci explicantur. Prima: Omnes
homines plerunque habent duo nomina, ut Martinus Luth⌊erus, Philippus
Melanthon. Secunda: Patres et matres, filii et filiae sunt naturales et
legitimi. Tertio: Saepe casu quodam imponuntur et mutantur nomina, ut
Iacob ab eventu appellatur Israel, alii ab officiis nomina adepti sunt:
Pastor, Iudex, Consul. Saepe etiam aetate fiunt mutationes: puellas in
infantia aliter, quam in adolescentia nominare solemus, interdum a
veste, interdum a colore et forma, interdum a societate nomina
inveniunt, ut Eusebius dictus est Pamphili propter socium Martyrii.

[Seite 213]

Idem cogitabimus in hoc populo frequenter accidisse. Iudith hic vocatur
Ada, et fieri potest, quod sit translata a patre naturali ad legitimum
et inde mutatum ei sit nomen. Quin nostra exempla vide sub Papatu,
quanta fuerit stoliditas in transmutandis nominibus eorum, qui in leges
Papae iurabant. Ego in Baptismo nominatus sum Martinus, postea in
Monasterio Augustinus. Quid possit fieri turpius aut magis sacrilegum,
quam abiicere nomen Baptismi propter indutum cucullum? Sic Pontifices
pudet appellari suo nomine, quem in Baptismo sortiti sunt, neque sane
digni sunt, qui id retineant, ideo adsciscunt nova nomina. Iulius
secundus ante vocabatur Iulianus. Hisce mutationibus testati sunt
defecisse se a Christo et Baptismo, et idem fuit usitatissimum in
omnibus monasteriis.

Ita prima mulier dicta est Iudith, id est Iudaea laudatrix, grata, ein
lobsengerin. Sicut Lea filium appellat Iuda, propterea quod agnoscebat
beneficium Dei et gratitudinem suam cupiebat declarare. Fuit pulchrum
nomen: Sed videtur Iudith degenerasse, et ideo mutatio nominis facta
esse, sed non in melius. Ada enim significat monile, ornamentum:
delectata est elegantia et splendore in vestitu et mundo muliebri,
postquam facta est domina, voluit Ada esse, die geputzte fraw, sammat
frau, keten frau etc. ita amisit pulcherrimum nomen, ut non amplius
Iudith, sed Ada diceretur, quasi desidens frequenter ad speculum, seque
comens et ornans.

�, ein neglichen2� bluemlein. Iam vocatur Aholibama, die schloss
fraw, a tabernaculo excelso, die von der Hohenburg, gnad fraw.

� Haec sola mutat nomen in melius, iam enim Basmath, id est, odorifera
nominatur, aromatica, flos, rosa suavissime 

[Seite 214]

olens. Sicut priores duae degenerarunt et amiserunt optima nomina. Ita
tertia haec emendavit et pie rexit mores, sed non sine cruce et miseria.
[1. Mose 26, 35] Supra 26. dictum est duas coniuges fuisse Maroth1�
Isaac et Rebeccae, hoc est excruciasse sanctissimos homines et totam
familiam. Inde facile Iudith in Ada mutari potuit, ubi dixit familia,
non est Iudith, non conveniunt mores ipsius nomini. Est Ada ein tantz
fraw, Item altera est pessimi odoris et tyrannica. Tertia serius in
domum venit, et fuit magis laudata et chara omnibus. Sequuntur iam filii
istarum mulierum.

[36, 4.5] Peperit autem Ada ipsi Esau Eliphas. At Basmath peperit
Rehuel. Aholibama peperit Iehus, Ialami atque Corah. Et hi sunt filii
Esau, qui nati sunt ei in terra Chanaan.

� in familia Isaac.

Hi omnes nascuntur in terra Canaan in domo patris. Esau enim
quadragenarius duxit duas priores uxores Hitthaeas. Itaque hi quinque
filii nati sunt, cum esset adhuc apud patrem. Iacob profectus est in
Mesopotamiam anno 77. Ergo 37. anni intercesserunt a nuptiis Esau usque
ad surreptam benedictionem, tam diu enim eam distulit Isaac. Et Eliphas
ac reliqui filii Esau totidem annis fuerunt apud avum, et audiverunt eum
praedicantem. Sem non viderunt, sed Eber et Deboram. Sic et uxores Esau
audiverunt senem Isaac et Rebeccam, et attigerunt centesimum annum, si
vixerunt mortuo socero. Tanto tempore verisimile est eas oblitas odii et
amaritudinis. Et puto Mosen propterea haec scribere, ut ostendat tandem
mitigatos esse animos eorum, reconciliatis fratribus, et Elipham fuisse
bonum virum, siquidem nihil mali de eo usquam extat.

[Seite 215]

[36, 6 –8] Tulit autem Esau uxores suas et filios et filias et omnes
animas domus suae, pecora sua et ornamenta sua cunctamque possessionem
suam, quam comparaverat in terra Chanaan, et recessit a fratre suo Iacob
in aliam regionem. Plurimae enim erant facultates eorum, nec poterant
habitare simul, sed nec terra peregrinationum eorum sustinebat eos
propter multitudinem gregum. Habitavit autem Esau in monte Seir. Et Esau
est Edom.

Ibi coepit discordia inter fratres, et odium Esau erga Iacob et
parentes, postquam amisit benedictionem. Cessit igitur iratus et motus
multitudine gregum, quam videbat terram illam non capere, et migravit in
Seir, unde duxerat Aholibama, eam sequitur in patriam suam. Existimo
autem migrationem hanc factam post discessum Iacob in Mesopotamiam, duos
aut tres annos, tantisper enim mansit apud patrem, fuitque tum domus
Isaac admodum perturbata, cum machinaretur exitium fratri et parentes
propter odium in fratrem ingenti dolore adficeret. Divisit etiam
substantiam paternam cum Iacob, licet absente eo, sed parentes duplicem
portionem iure primogeniturae Iacob vindicarunt. Deinde indicat Moses
benedictionem corporalem, quae contigit Esau, cum meminit multitudinis
gregum. Quia est ortus de sanguine summi Patriarchae, neque quicquam
amisit praeter promissionem seminis. Ideo certum est eum valde auctum et
locupletatum esse. Imo non dubito multos ex progenie Esau conversos esse
ad DEUM Abraham et Isaac, ut testatur historia Regum. Retinuit etiam
circumcisionem et doctrinam patrum et promissionis.

[36, 9.10] Hae autem sunt generationes Esau, patris Edom, in monte Seir.
Et haec sunt nomina filiorum Esau: Eliphas filius Ada, uxoris Esau.
Reguel filius Basmath, uxoris Esau.

Repetit Moses principium huius capitis, quod alias quoque solet facere.
Quando vult aliquid addere, repetit praecedentia. Ut cum suam [2. Mose
6, 16] genealogiam recenset Exodi 6. subiungit, quod initio dixerat.
‘Hae cognationes Levi per familias suas’ etc. ne videretur ex alia
tribu, quam a Levi oriundus esse. Idem hic facit, cum adiicere aliquid
ad superiora et ea copiosius explicare velit. Quinque filii nati sunt
Esau in Chanaan, ex quibus videtur Reguel fuisse infans et primum post
discessum Iacob in Mesopotamiam natus. Primogenitus autem Eliphas eo
tempore fuit 36. annorum, iam maturus coniugio. Tam diu autem Hitheae
mulieres regnaverunt in domo Isaac et Rebeccae et de facultatibus eorum
vixerunt. Et Moses haec ideo commemorat, ut moneat de cruce et molestia,
quam sustinuerunt sancti parentes propter superbiam et imperium nuruum,
cuius supra meminit: 

[Seite 216]

quanquam tandem mitiores factas esse tempore verisimile est. Solent
autem alioqui socrus natura odisse nurus. Sed Rebecca merito excusari
debet, quia dilexit filium Esau, et propter ipsum nurus et nepotes, nec
digna fuit, quae exagitaretur ab Hithaeis et superbis illis dominabus,
quae imitabantur mores patriae. Fuit enim potentissima natio, et pessima
inter [Hes. 16, 3] Chananaeos Hittaeorum. Ezechielis 16. dicitur:
‘Mater tua Hithaea etc.’ Habuerunt nomen a terrore, quia fuerunt
tyranni et omnibus invisi, Ideo valde adflixerunt sanctam matrem
Rebeccam circiter 40. annis. Basmath fuit spreta et contempta a duabus
et habita loco pedissequae. Et tamen praeponitur Aholibama, ut
significet Moses suum et spiritus sancti odium in Hithaeas. Edom est
nomen regionis, cuius pater dicitur Esau, non personae. Ab Esau, qui
appellatur Edom, nomen sortita est natio haec Seir.

[36, 11 –13] Fueruntque Eliphas filii Theman, Omar, Zephon, Hatham et
Kenas. Porro Thimna fuit pellex Eliphas, filii Esau, et peperit ipsi
Amalec, et hi sunt filii Ada, uxoris Esau. Isti vero fuerunt filii
Rehuel, Nahath, Zera, Samma et Miza. Isti fuerunt filii Basmath, uxoris
Esau.

Eliphas in reditu Iacob fuit 56. annorum, et hi filii ei iam nati
fuerunt, quos iudico fuisse proceres et centauros, cum quibus Esau
egressus est ad occurrendum et terrendum Iacob, et quanquam redierunt
cum eo in gratiam, tamen ista expeditione ostentarunt gloriam et
potentiam suam. Theman est celebris in sacris literis, et puto ab illo
nominatam regionem [Jer. 49, 7] Themam, cuius mentio fit Ieremiae 49.:
‘Num adhuc est sapientia in Theman?’ id est, in Idumaea, quia est
pars eius.

Thimma soror fuit unius ex ducibus in Seir Horaeorum. Et utraque Ada et
Thimma est Hithaea, ideo facilius inter eas convenit, et filius Thimna,
Amalec, adoptatus est a prima uxore Ada: ob hanc causam numeratur Amalec
inter filios Ada. Ab eo autem orta est celeberrima [4. Mose 24, 20] gens
in sacra historia, de qua dicitur Numeri 24: ‘principium gentium
Amalec, cuius extrema perdentur’. Habet honestissimam originem. Esau
est eius avus: Isaac proavus: Abraham abavus. Haec fuit insignis
nobilitas, quo ad sanguinem paternum, ideoque magna superbia fuit
Amalechitarum. Materna origine fuit Hithaeus.

[36, 14] Isti fuerunt filii Aholibama, filiae Ana, filiae Zibeon, uxoris
Esau, quos peperit ipsi Esau, Iehus, Ialam et Korah.

Moses recenset filios Esau et nepotes, ut ostendat, qualis fuerit
exercitus Esau, cum occurreret Iacob. Hic vero incidit quaestio, cur 

[Seite 217]

dicatur Aholibama filia Anae et filia Zibeon. Quomodo enim potest esse
duorum filia? Iudei miras tragoedias agunt et duas opiniones turpissimas
habent. Prima: quod Zibeon fuerit impius et contemptor coniugii, ideo
dormierit cum uxore patris Seir, et genuerit Ana: Ita ut sit Ana filius
naturalis Zibeon et frater putativus, respectu Seir. Secunda: Zibeon
stuprasse nurum suam, uxorem Ana filii sui, atque ita et matrem et nurum
incoestasse: Ideo Aholibamam habent pro incoestuosissima, cuius pater
per incoestum natus sit ex patre.

Ego vero toto pectore detestor Iudaeos et commentarios Rabinorum, quia
hic mos est, imo manifestus furor eorum, ut, undecunque possunt,
colligant suorum laudes et gentium ignominia. Sunt maledictissimi et
tenentur captivi et obsessi a Sathana, ac vere in eos competit pictura
Christi de festuca et trabe, Item de colantibus culicem et
deglutientibus [Luk. 18, 11] Camelum. Quod enim unus Pharisaeus de se
dicit: ‘Non sum sicut caeteri homines’, idem omnes Iudaei
impudentissime iactant. Nos sumus populus Dei, inquiunt, gens sancta,
ornata divinitus magnis donis. Et ex Rabinis eorum quidam dixit Mirum
esse, si ex omnibus gentibus unus inveniatur sapiens: At in populo
Israel excellere omnes sapientia. Imo pestilentissima natio est, et fuit
tum etiam sub patribus, sub Iacob et David. Vide enim egregia eorum
facinora: Ruben conscendit thorum Bilhae, coniugis sui patris, Iuda
incoestat nurum. Easdem vero maculas aspergunt Ana patri Aholibama
hypocritae. Sed cur non vident trabem primum in suis oculis? Quid enim
flagitiosius est, quam seditio Absolonis adversus patrem, qua eiicit eum
regno, et, quantum in ipso est, occidit, et concubinas eius stuprat?
Eant nunc Rabini, et iactent sapientiam Iudaicam. Deinde semper fuit
seditiosus populus adversus prophetas et Reges, et contra Dominum
murmurarunt, prophetas vero crudelissime occiderunt. Ideo vehementer odi
commentarios Rabinorum, in quibus scelerate depravant scripturam sanctam
suis mendaciis.

Ex hoc loco, quia dicitur Aholibama filia Ana, filia Zibeon, colligunt
eam habuisse duos patres, et Ana stuprasse matrem etc. Haec est
consequentia vere Iudaica, hoc est, asinina, quae a Lyra et a Sancto
Pagnino etiam reiicitur. Fuisse quidem talia scelera inter gentes nemini
dubium est. Sed de Ana non est clarus textus, nec testimonium
scripturae, quod arguat et convincat ipsum, sicut de Ruben et Iuda
extant evidentes historiae, item de reliquis fratribus, qui vendiderunt
Ioseph, et grandaevum [1. Mose 37, 35] parentem moerore occiderunt. Ita
enim deplorat amissum filium: ‘Descendam, inquit, ad filium meum
lugens in infernum’, id est, moriar dolore [1. Mose 42, 38] animi.
Item: ‘Deducetis canos meos cum dolore ad inferos’. Sunt ergo
parricidae Maiores et patriarchae Iudaeorum. Sic enim semper ex optimis 

[Seite 218]

existunt pessima, ex angelis fiunt Diaboli, ex populo Dei crucifixores
filii Dei, ex prophetis pseudoprophetae, ex nostris auditoribus et
discipulis authores sectarum et haeretici. Nec frustra est, quod ait
Christus ad [Joh. 8, 14] Iudaeos: ‘Vos ex patre Diabolo estis’. Unde
constat esse furiosum populum et traditum in sensum reprobum, Sicut
etiam tempore Davidis et prophetarum insigniter mali fuerunt. Ideo soleo
eorum glosas refellere et damnare quibus possum rationibus.

Nobis quoque non difficile esset plures opiniones comminisci, si
liceret. Possemus dicere Ana etiam cum matre sua dormivisse, ex quo
incoestu nata esset Aholibama, aut similia multa. Sed nihil est
fingendum in sacris literis sine manifestis testimoniis verbi. Infra
audiemus fuisse Ana insignem nebulonem et infandae admissurae authorem,
nimirum asinarum cum equis. Quod si non veritus est nec Dei nec naturae
ordinem et conspectum, sed ausus est commiscere animalia diversi
generis, quod est contra naturam et Dei ordinationem in creatione, de
qua dicit scriptura [1. Mose 1, 25] sancta Genesis 1: ‘Fecit Deus
bestias terrae iuxta species suas et iumenta et omne reptile terrae in
genere suo’, etiam id fieri potuit, ut cum matre dormiret.

[Röm. 1, 18 ff.] Neque sane libero gentes talibus flagitiis et
sceleribus, cum et Paulus Rom⌊anorum 1. de vagis et incoestuosis
libidinibus eorum concionetur. Sed quia haec phrasis, qua utitur Moses
de Aholibama, etiam de filiabus honestis usurpatur, ut infra de
Mehetabeel, quae fuit filia Matred, filia Mizahab, ideo non torquebo
verba maliciose in alienum sensum, sed honeste ea interpraetabor.
Usitatum enim est in sacris literis, ut filiae [2. Mose 6, 20] dicantur
patrum et avorum filiae. Moses Exodi 6. ait: ‘Amram duxit amitam suam
Iochebed’, quae est mater Mose et est filia Levi, avi sui, id est,
neptis, eam, cum esset pupilla, duxit uxorem. Nulla igitur causa est,
fingendi turpitudinem et scelera, quando non cogit nos scriptura, aut
historiae authoritas. Sicut ante de exemplis Patriarcharum populi
Iudaici dictum est.

Deinde pertinet hoc ad honorem Esau, ut sentiamus eum neutiquam tantam
turpitudinem passum: neque ducturum fuisse Aholibamam, si natam
scivisset ex incoestu. Iudico igitur utranque Hithaeam fuisse honestam,
licet postea coeperint superbire, et efferri nobilitate generis. Forsan
etiam idola intulerunt in domum Isaac et ad eorum cultum alios
invitarunt, qua re vehementer offensi sancti parentes et in prima tabula
per idolatriam, in secunda per contumaciam et superbiam graviter
excruciati sunt, tamen origo eorum honesta fuit. Et Aholibama fuit filia
Ana ut patris naturalis, et Zibeon ut avi.

[Seite 219]

[36, 15 –19] Isti sunt duces filiorum Esau, Filii Eliphas primogeniti
Esau: Dux Theman, dux Omar, dux Zepho, dux Kenas, dux Korah, dux Gathan,
dux Amalec. Isti sunt duces ex Eliphas in terra Edom, et hi sunt filii
Ada. Hi quoque sunt filii Rehuel, filii Esau: Dux Nahath, dux Zerah, dux
Samma, dux Mizah. Isti sunt duces ex Rehuel in terra Edom, et hi sunt
filii Basmath, uxoris Esau. Hi autem filii Aholibama uxoris Esau, dux
Iehus, dux Ialam, dux Korah. Isti sunt duces ex Aholibama filia Ana
uxore Esau. Hi itaque sunt filii Esau, et hi duces eorum, is est Edom.

⌊ite 14. audivimus Horaeos habitasse in Seir, hos expulerunt filii
Esau et deleverunt. Tota igitur regio Seir cessit in possessionem
Edomitarum, quod [5. Mose 2, 4] patet ex 2. capite Deuter⌊onomii:
‘praecipe populo dicens: transibitis per terminos fratrum vestrorum,
filiorum Esau, qui habitant in Seir, et timebunt vos etc.’ item: ‘in
possessionem Esau dedi montem Seir’. Illa fuit benedictio corporalis,
quam eo etiam libentius praestitit Deus, quia Eliphas et alii
retinuerunt circumcisionem et doctrinam de Deo, quam acceperunt a
patribus. Isaac enim praeclaras conciones habuit ad nepotes, quin et
Esau functus est pontificatu loco patris, absente Iacob. Ideo non sunt
omnes pro reiectis habendi. Etsi enim amiserunt promissionem de semine
venturo, tamen fortuitam misericordiam consecuti sunt.

Enumerat igitur duces, qui eiecerunt Horaeos: Duxerunt enim uxores ex
Horaeis. Postea vero discordia orta inter affines, nepotes et filii Esau
victoriam adversus habitatores Seir obtinuerunt, non pervenerunt
successione ad regnum: et ex his duodecim ducibus postea elegerunt Regem
eosque coniunctis viribus, finibus et possessionibus suis pepulerunt.
Dominus [1. Mose 27, 40] dedit eis victoriam, sicut supra in
benedictione dictum est: ‘In gladio vives’. Opinor eos potitos esse
ditione Seir, sub intium descensus in Aegyptum, Ibi coeperunt dominari
et cogitaverunt Iacob oblivisci et deserere benedictionem suam. ‘Eat
sane, dixerunt: valeat. Nos facti sumus duces et domini huius terrae.
Nunc apparebit, utra familia sit benedicta’. Sic semper praecedit
benedictio corporalis spiritualem.

Porro sex duces orti sunt ex Eliphas, primogenito Esau. Ipse autem non
fuit dux. Amalec etiam in hoc numero est. Korah qua ratione annumeretur,
non satis scio. Tantum enim nepotes, non filii Esau hoc titulo ducum
recensentur, forsitan factum est per transnominationem aut adoptionem, 

[Seite 220]

quae est frequentissima in sacris literis. Sicut Ioseph adoptat [Micha
5, 1] Ephraim in fratrem legitimum. Hebraeis autem Aleph ducem
significat ab Eleph, id est, mille. Ideo Matthaeus locum Michae 5.
allegat. ‘Et tu Bethlehem nequaquam minima es in pricipibus Iuda’,
quod Propheta dicit: ‘In millibus Iuda’. Sunt vocabula similia. Si
quis habuit aliquot pagos et mille viros sub potestate sua, ille fuit
dux.

[36, 20 –30] Isti vero sunt filii Seir Horaei, habitantes in terra,
Lothan, Sobal, Zibeon et Ana. Item Dison, Ezer atque Disan: Et hi sunt
duces Horaei filii Seir in terra Edom. Fueruntque filii Lothan, Hori et
Heman. Soror vero Lotan Thimna. Et isti filii Sobal, Alvan et Manahath,
Ebal, Sepho atque Onam. Et isti sunt filli Zibeon, Aia, Ana. Hic est
Ana, qui invenit mulos in deserto, quum pasceret Asinos patris sui
Zibeon. Et isti sunt filii Ana, Dison et Aholibama, filia Ana. Hi vero
sunt filii Disan, Hembdan, Esban, Lithran atque Cheran. Isti sunt filii
Ezer, Bilhan, Zahaevan et Acan. Et hi filii Disan, Utz et Aran. Hi duces
Horaei, dux Lothan, dux Sobal, dux Zibeon, dux Ana, dux Dison, dux Ezer,
dux Dison, dux Disan. Isti sunt duces Horaei, secundum duces eorum in
terra Seir.

⌊ae 13.1� qui solent apparere in saltibus et agris, hirsuti et
pilosi. Ethnici lares et genios appellant, sed sunt Diaboli, tametsi
simulent se benefacere hominibus. Edom quia nascebatur pilosus, dictus
est Seir. Ideo manet vocabulum Seir sive a praesentibus sive prioribus
incolis. Esau autem duxerat uxorem de filiabus Seir sive Horaeorum.
Itaque in honorem Isaac et Abraham, quorum nepos est et filius,
affinitatis etiam mentio fit. Ut maxime enim benedictione exciderit,
tamen mansit στοργὴ et adfectus parentum erga filium, ne prorsus
eum abiicerent. Sicut Cain non ita eiectus est a parentibus propter
caedem Habelis, quin retinerent amorem et curam filii. στοργαὶ
enim non impediuntur, nec tolluntur, nisi in iis, quae pugnant cum
mandato Dei. Ideo honorat Deus etiam affinitatem Esau propter Isaac.
Quorsum enim attinebat mentionem fieri Seir et Horaeorum, qui oppressi
sunt et expulsi a novis Seiritis successoribus? Sed propter sanctum
seculare, ut vocant sive dignitatem ordinis politici celebrantur.

Altera causa est, ut extaret testimonium originis Edomitarum, ne pro
illegitimis et spuriis haberentur. Atque hic veluti quartus paragraphus
est, quo recensetur affinitas Esau.

[Seite 221]

Horaei ab albedine nomen habent (Hur) enim significat album, candidum,
magnum. Magnates in oriente bysso sunt usi, sicut hodie Turca pileo
byssino utitur. Romanis insigne erat purpura et toga, orientalibus [Luk.
16, 19] byssus. Sic in Euangelio de divite epulone dicitur, qui
induebatur purpura et bysso. Inde Horaei a vestitu dicti sunt, sicut
Romnai Torquati etc.

Thimnam, sororem Lotan ducis Horaei duxit Eliphas, et ex ea suscepit
Amalec. Non omnino damnandi sunt hi, quia potuerunt emendari et
resipiscere per conciones Esau. De Ana antea dictum est et refutata sunt
Iudaica mendacia, quibus delectantur, ut deforment et ignominia
adficiant Edomitas et gentes, sicut ab aliis etiam reiiciuntur.

� : sed maneant illa inter secreta confessionis. Et ob hanc causam in
Ecclesia retinenda est confessio privata, quia conscientiae adflictae et
oppressae terroribus peccati in illa sese aperiunt, et accipiunt
consolationem, quam in publica concione non possent appraehendere. Istis
volumus patere tanquam portum et refugium confessionem, quorum
conscientias Diabolus suis laqueis irretitas tenet, atque ita prorsus
fascinat et fatigat, ut nequeant se expedire et evolvere nec aliud
sentiant aut videant, quam sibi pereundum esse. Non est enim alia maior
miseria in hac vita, quam dolores et angustiae animi, destituti consilio
et solatio.

Talibus ergo pateat aditus ad confessionem, ut quaerant et inveniant
consolationem apud ministros Ecclesiae. Aut si res adeo indigna est, ut
pudeat eam coram ministro proferre, in alterius Christiani et pii
hominis, quisquis tandem fuerit, sinum effundant, cuius fides perspecta
sit, apud eum conquerantur de iis, quae urgent et extimulant
conscientiam et quaerant consilium. O mi frater, consule turbatae et
adflictae conscientiae meae, ne in peccatis meis moriar neve laqueo aut
ferro vitam abrumpam. O rath lieber bruder, ich werde mich hencken,
ertrencken, oder ein leyd thun, in meinen sünden dahin sterben etc. Ibi
cum audierit verbum Dei de remissione peccatorum, sive ex ministro sive
ex quocunque alio, erigetur et accipiet consolationem, qua sanabitur
animus sauciatus telis Diaboli. Non hoc quaerimus, quae aut qualia
peccata recitentur, sed in eo praecipuum pondus et utilitas confessionis
est, ut salutaria remedia ex verbo Dei adferantur gementibus et
luctantibus cum desperatione, ne succumbant oneri peccatorum et
terroribus Diaboli, quos in infinitum augere solet. Praesertim vero in
singularibus et inusitatis casibus, quales interdum solent accidere,
Diabolo impellente humanam naturam et deformante tetris lapsibus. 

[Seite 222]

Qualis olim Erphordiae contigit, cum ibi confessor essem, quem audivit
quidam ex collegis meis in privata confessione. Recitabo autem propter
eos, qui aliquando futuri sunt Pastores et Doctores Ecclesiae.

Erphordiae puella quaedam ex honesta familia et pudica cuidam servivit
diviti mulieri viduae. Eius filius adolescens, captus forma et amore
puellae, solicitavit eam ad concubitum. Indignum facinus aversans puella
(ut honestam decet) aliquoties a se repulit adolescentem furiosum.
Denique cum quotidie magis magisque instaret, et in suo illicito
instituto perseveraret, puella rei indignitate impulsa, ut famae
consuleret, suamque pudicitiam a summa infamia vindicaret, matri rem
ordine narrat, monetque, ut filio, sibi insidias struenti, frenum
iniiciat. Mater, re deliberata, init rationem cum puella iubetque in
filii amorem consentire, et certam horam, qua convenire et rem perficere
tutissimum videretur, constituere. Se enim eo ipso tempore constituto
eius occupaturam lectum et hac occasione filium tam indigna conantem
repressuram. Consilium probat puella, init pactum. Filius hora noctis
praefinita adest petens ex pacto concubitum puellae. Mater quae antea
filii furores hac arte cohibere ac frenare constituerat, victa libidine
et instinctu Diaboli filio prostituit corpus. Nascitur ex indigno et
incoestu concubitu foemella, quam expositam et ab aliis educatam mater
tandem ad se recepit, mota adfectu materno.

Idem filius harum rerum omnium ignarus et hanc amare incipit, sibique
uxorem dari postulat. Mater in summis angustiis constituta dehortatur
filium et reluctatur quantum potest cupiditati illicitae. Ille, invita
et repugnante matre, dat fidem puellae ducitque eam in uxorem (Nam eo
tempore usitata et rata erant clandestina sponsalia) Post nuptias mater
dubia et desperabunda sibi ipsi vult adfere manus violentas, angitur
enim de incoestu, qui fieret inter coniuges singulis noctibus, nec
poterat coniugium dirimere. Cum autem sola conscia esset, nec sola
posset sustinere amplius dolorem et angustiam animi, accedit
confessorem, negocium exponit et petit ab eo consilium et consolationem.
Ille incertus et attonitus atrocitate rei non habet, quod consulat.
Itaque Iureconsultis idem casus offertur, hi quoque de iure ambigunt, ut
in casu inusitato, et censent committendum esse divinae bonitati. Verum
id non satis erat, necdum liberata erat conscientia a dubitatione et
desperatione. Tandem ad Theologorum collegium defertur res, hi optimam
sententiam tulerunt. Primo quaerebant, an sciret filius, coniugem suam
esse matris filiam, conceptam ex suo sanguine. Mater negavit eum id
scire. Solus Deus inquit et ego conscia sum: nec puella uxor filii novit
se mariti esse sororem. Deinde interrogabant, an essent bonum coniugium
et quomodo inter eos conveniret. Optime, inquit. Decreverunt ergo
adflictae conscientiae matris absolutione consulendum esse. Filio autem
matrimonium iam diu sponsalibus ac solennitatibus nuptiarum, copulaque
carnali confirmatum, concedendum. Matrem 

[Seite 223]

enim esse unicam personam, quae non posset probare rem, et secutura
ingentia mala, distractionem coniugum.

Haec sententia et decisio Theologorum, inter quos occulte res transacta
fuit, valde laudanda est. Legem enim dominari oportet in publico foro,
non in conscientia. Et porta absolutionis, ut sic dicam, nunquam clausa
esse debet peccatoribus. Er falle so tieff, als er jmmer woelle. Et ego
hanc historiam recitavi propter Theologos iuniores, qui aut iam
funguntur aut aliquando functuri sunt ministerio verbi, ut caute agant
cum perturbatis conscientiis, nec confitentibus peccata laqueum
iniiciant, neve adflictionem adflictis addant. Iudicia in causis
occultis sunt difficilia, ideo requiruntur pastores eruditi et
prudentes, qui non onerent aut involvant, sed liberent, erigant et
sanent conscientias, quas Diabolus dementavit et laqueis suis irretivit.

Narratur et alius casus de adultera, quae ex Moecho conceperat nothum et
eum pro legitimo patri et reliquis filiis obtrusit. Cum autem angeretur
animo ob commissum adulterium et quod iniuste legitimi filii ea parte
haereditatis, quae notho obventura erat, privarentur: quaesitum est, quo
pacto ei consulendum esset: An deberet confiteri marito et filiis
peccatum et petere, ut admitterent nothum ad societatem bonorum? Nam id
suadebant aliqui. Sed cum non sine periculo fieri videretur, alii aliud
consuluerunt. Tandem vero spiritus sanctus optimum consilium suggessit
mulieri. Cum enim decumberet graviter nec spes vitae reliqua esset,
convocatis ad se septem filiis dixit: Charissimi filii, quaeso ut
ignoscatis mihi. Fateor enim me humana imbecillitate lapsam esse in
gravissimum peccatum adulterii, ex quo natus est filius illegitimus, qui
est inter vos: sed qui sit, non dicam. Oro autem, ut eum pro legitimo
habere neque excludere ab haereditate velitis. Ibi aequissimis animis
adsensi sunt omnes, et singuli sibi gratulati sunt, quod nominatim non
perstringeretur nothus. Nemo enim volebat eam maculam ferre. Et postea
facile inter fratres convenit. Mater autem, consolatione audita, de
remissione peccatorum acquievit in agone mortis: et vera fide et
agnitione misericordiae Dei servata est. Non igitur temere effutienda
sunt arcana, sicut Iudaei de Ana etiam falso faciunt. Deinde in talibus
casibus succurendum est adflictis conscientiis, ut liberentur et
rapiantur e Sathanae faucibus, ne sanguis Christi frustra fusus sit, das
nit das thewre blut Christi an jn verloren sey.

Tribuitur autem Duci Ana inventio mulorum. Cum enim in deserto pasceret
greges patris, iunxit asinos cum equabus, ex quibus nati sunt muli.
Plinius libro octavo, capite 44. copiose describit varietatem istarum
commixtionum apud gentes, quae pugnant contra naturam et creationem
rerum.1� Ideo turpe et nefarium inventum est. Et addit tertium genus 

[Seite 224]

natum ex diversis speciebus esse sterile, quia Deus non voluit id
propagari.

Quanquam ego de voce (Iemin) dubito, nec possum aliquid certi de
significatione adfirmare. Nam Iudaei odio gentium audacissimi sunt in
fingendis sceleribus, quibus labem aliquam eis aspergant. Et puncta
usitata in Hebraea lingua recens inventa sunt, quibus non possumus
ubique tuto niti. Fieri igitur potest, quod stagna et piscinas
invenerit, quorum crebra mentio est in Luca. Et Hieronymus idem sentit
et textus ipse non discrepat, etiamsi addatur, quod paverit asinos.
Nihil tamen adseverabo: quamvis Rabinos secutus sum in germanica
translatione. Sed admodum conveniens videtur propter raritatem aquae in
deserto, aut huic aut alicui alii tribui inventum stagnorum. Et
congruunt literae Hebraicae, et puncta, si recte scribuntur (Gamim) quod
significat stagna. Estque magnum beneficium et usus stagnorum,
praesertim in locis aridis et desertis. Sin autem Mulas significaret,
tum etiam equarum mentio adiici debuisset, quod non factum est a Mose.

[36, 31 –39] Reges autem, qui regnaverunt in terra Edom, antequam
haberent regem filii Israel, sunt hi. Regnavit in terra Edom Bela,
filius Beor, et nomen civitatis suae Dinhaba. Mortuo Bela regnavit pro
eo Iobab, filius Zera de Bozra. Cumque mortuus esset Iobab, regnavit pro
eo Husam, de terra Theman. Mortuo Husam regnavit pro eo Hadad, filius
Bedad, qui percussit Midian in campo Moab, et nomen civitatis eius
Avith. Hadad mortuo regnavit pro eo Samla de Masreca. Mortuo Samla
regnavit pro eo Saul, de Rehoboth fluvio. Mortuus vero est Saul, et
regnavit pro eo Baal Hanan, filius Achbor. Sed et Baal Hanan filius
Achbor mortuus est, et regnavit pro eo Hadar et nomen civitatis suae
Pahu. Nomen vero uxoris suae Mehetabeel, quae fuit filia Matred, filia
Mezahab.

Hactenus descripsit Moses duces ex genere Esau vel Edom. Deinde duces
Seir et Horaeorum, qui affinitate iuncti fuerunt Esau et filiis eius. Et
hos Heroes deleverunt filii Edom et terram eorum occuparunt, quae postea
Edomaea sive Idumaea appellata est. Hodie amisit nomen, et a tempore
Hieronymi Gabalena dicta est. Sicut enim regna mutantur, ita et nomina
variant. Iam etiam reges Edom recenset. Diximus enim antea Deum
honorasse in illis Patriarcham Isaac et Rebeccam, sicut supra Abraham et
Saram hoc honore adficit, ut propter eos benedicat Ismaeli et promittat
magnam posteritatem. Ita enim ait ad Abraham cap⌊ite 17.: 

[Seite 225]

[1. Mose 17, 20] ‘Et super Ismael quoque audivi te. Nam benedixi ei,
et faciam illum crescere, multiplicaboque eum vehementer nimis, duodecim
duces generabit, et ponam illum in gentem magnam.’ Haec dona dedit
Deus Ismaelitis in gratiam Abrahae, et haud dubie retinuerunt Ismaelitae
circumcisionem et reliquas ceremonias, fortassis etiam doctrinam et
fidem promissi seminis, atque ita adiuncti sunt Ecclesiae Abrahae. Sicut
econtra ex domo et familia Abrahae multi degenerarunt et facti sunt
Ethnici.

Ad hunc modum largitus est Deus montem Seir, sive terram Horaeorum
Edomitis, a quibus illi deleti sunt. Et videntur perstitisse in fide et
religione patrum Abraham et Isaac. Horaei autem, cum nollent corrigere
et mutare idolatricos cultus, deleti sunt. Describitur igitur hoc loco
benedictio Esau corporalis, unde factus est aditus etiam ad spiritualem:
licet de semine Esau non esset expectandus Christus, tamen non fuit ipsi
nec filiis negatum, quin fruerentur communibus beneficiis promissionis,
una cum Israelitico populo. Sicut in libris Regum videmus Edomitas,
alias fuisse amicos et subiectos regibus Iudae, ut temporibus David, qui
subegit Idumaeam. Alias rursus defecisse, ut sub Ioram.

Haec omnia igitur celebrantur in honorem et gratiam patrum Abrahae,
Isaac, Iacob. Et ne quis putet praeclusam fuisse viam Edomitis ad
gratiam et benedictionem seminis promissi.

Quaeritur autem an hi duces et Reges fuerint ante, vel post Mosen. Si
post Mosen fuerunt, tum non potuit ipse haec scribere, sed ab alio facta
est additio, qualis est postrema particula in Deuteronomio. Non [5. Mose
34, 10] enim de se ipso dixit: ‘Non surrexit post Mosen alius, cum quo
loqueretur ita Deus de facie ad faciem.’ Item alia quae ibi
commemorantur de sepulchro Mose etc. Nisi dicas eum Prophetico spiritu
haec praevidisse et vaticinatum esse. Quia vero spiritus sanctus
celebrat reges et duces istos, nos quoque eorum memoriam retineamus.

Caeterum supra memorati duces fuerunt ante reges, nec successive
imperarunt, sed simul ita, ut quilibet suis urbibus, familiis, subditis
praeesset, suo loco. Et terra divisa esset fere in duodecim aut plures
ducatus. Inter hos fuerunt multi egregii viri, ut nepotes Isaac et
Rebeccae: tametsi matres ex impia familia Horaeorum ortae essent. Reges
autem, qui hoc loco recensentur, successerunt ducibus. Viderunt enim
necessariam esse Monarchiam, ut tota regio sub uno capite in unum corpus
redigeretur, quo firmior esset defensio adversus vicinos Palestinos,
Arabes, Aegyptios, quos habebant infestos. Haec igitur est Monarchia
Regum Edom.

Monet vero hic Catalogus regum et ducum Esau, promissiones spirituales
admodum tarde impleri. Ita enim inquit Paulus 1. Corinthiorum [1. Kor.
15, 46] 15.: ‘Non prius quod spirituale est, sed quod animale: deinde
quod spirituale.’ Deus ornavit multis magnis donis corporalibus
progeniem Esau, 

[Seite 226]

dedit ei filios et nepotes et eos omnes reges et duces. Iacob habet
benedictionem [1. Mose 27, 29] spiritualem et promissionem: ‘Esto
Dominus fratrum tuorum’ etc. de qua supra. Sed est miserrimus opilio,
errans cum filiis suis peregrinus et exul. Quomodo igitur Deus verax
est? cum non impleat promissionem Iacob factam, sed Esau benedicit et
multiplicat. Cui tamen adempta est benedictio? Ibi igitur posteri Esau
carnales gloriati sunt, quia essent principes terrae, penes se esse
primogenituram, Iacob autem reiectum esse. Haec caro nequaquam congruere
putat cum veritate divina et vehementer offenditur superbia eorum, qui
abundant donis corporalibus.

[Ps. 2, 4] Sed respondendum est ex Psalmo 2.: ‘Dominus, qui in coelis
habitat, irridet et subsannat eos, et ut Ethnicus poëta dixit:
‘Tolluntur in altum, ut lapsu graviore ruant’1�, quod cum
sententia Psalmi 73. pulchre congruit: [Ps. 73, 18] ‘In lubrico
posuisti eos, deiecisti eos dum allevarentur etc.’ Haec scilicet est
fortuna impiorum. Efferuntur successibus et gloria carnis, sicut
Edomitae iactarunt: Nos habemus regnum, tenemus ditionem Seir et
Horaeorum. Iacob est mendicus et erro, qui conficitur miseriis,
calamitatibus, frigore, aestu, est infoelix ab omni parte, habet liberos
immorigeros et sceleratos: Ruben conscendit thorum maternum. Dina
viciata est a Sichem. Nequaquam igitur benedictionem habet. Sed haec
ideo sinit Deus fieri, ut exerceatur fides et ut discamus pendere a solo
verbo, non respicere ad visibilia et sensibilia, sed ad ea, quae non
apparent. Et retineamus hanc consolationem contra omnem sensum et
Iudicium rationis, [2. Kor. 4, 9] quam tradit Paulus 2. Corinth⌊iorum
4.: ‘Persecutionem patimur, sed non derelinquimur: deiicimur, sed non
perimus etc.’

Nam quae cernuntur oculis, sunt fallacia et evanida: Sed quae promissa
sunt, et non videntur, sunt certa et firma. Expectanda autem sunt in
fide et ferenda aequo animo mora et dilatio: suo enim tempore
apparebunt. Qualiscunque autem fuit gloria regum et ducum Edomitarum,
tamen multo maior et excellentior dignitas est promissionis seminis,
Prophetarum, mirabilium liberationum ex Aegypto et ab aliis hostibus,
victoriarum item clarissimarum, quas habuit populus Israeliticus, ita ut
ne conferenda quidem Edomitarum benedictio esset ad haec dona. Tamen
Iacob adhuc est veluti truncus putridus et aridus, defossus in terram,
sed suo tempore germinabit. Quae statim florescunt et ipso aspectu
blandiuntur, non sunt firma nec diuturna, et hic quoque locus est
versiculo poëtae: O formose puer, nimium ne crede colori2�: Huet dich
fuer dem, was hoch her gehet. Sed hos intuere et admirare, qui habent
promissionem. Solet enim divina maiestas extollere superbos, ut
videantur florere et crescere. Sed hoc [Ps. 73, 18] additur, quod ex
Psalmo ante dictum est: ‘deiecisti eos cum allevarentur’. Sic fallit
Deus et ludificat Diabolum et mundum.

[Seite 227]

⌊um 16.: ‘saturati sunt filiis et diviserunt reliquias suas parvulis
suis’. Dat etiam sanctis bona corporalia: sed tarde et per multas
tribulationes, ut exerceatur fides eorum, et discant intelligere dona
Dei et iis pie uti.

⌊mus: [Ps. 73, 13 ff.] ‘iustificavi cor meum, et lavi inter
innocentes manus meas? Sed respondet Video illos esse in lubrico
positos. In fine sequitur confusio’. Pertinent igitur haec ad nostram
doctrinam, ne offendamur scandalis usitatis et perpetuis in mundo.
Deinde qui ex Edomitis et Ismaelitis hunc honorem et beneficia exhibita
divinitus propter reverentiam sanguinis patriarcharum agnoverunt et
fuerunt grati, illis simul patuit aditus ad gratiam et salutem aeternam.
Maior autem pars fuit impia et superba: ideo perierunt.

Porro hos Reges opinor fuisse tempore Mose. Quia duces nati fuerunt
Esau, ante mortem Isaac et dominati sunt in terra Seir, degente adhuc
Iacob in Mesopotamia. Redeunti enim inde occurrunt cum patre suo armati
et circiter viginti aut triginta annos duravit eorum gubernatio, usque
ad mortem Isaac. Ibi coepit flos carnis et benedictio corporalis. Reges
autem amplius ducentis annis regnarunt. Post alii duces secuti sunt.
Videre igitur est, quomodo creverit gloria carnis apud eos, qui carebant
promissione seminis.

Iacob interea exulat in terra aliena, penes quem erat flos
benedictionis, Sed apparet in eo summa ariditas et sterilitas, quam
videntes Edomitae insultarunt ipsi: Ista scilicet est benedictio,
dixerunt, quam Iacob fraudulenter rapuit patri nostro Esau. Iustum
iudicium Domini, qui non reliquit inultam hanc iniuriam. En nos habemus
Principes et reges. Israelitae servi sunt et captivi, expositi omnibus
iniuriis et calamitatibus. Et eadem praedicarunt sacerdotes et iuristae,
sicut hodie Turcici et Pontificii sacerdotes foelicitatem suae partis
iactitant. Paucissimi fuerunt pii muniti contra hoc ingens scandalum,
qui intuebantur in promissionem et statuebant Deum non posse oblivisci
suae promissionis et fore aliquando, ut ex trunco isto arido surculus
oriretur, qui effloresceret tandem et fructus produceret.

Arbitror autem hos reges fuisse civiliter bonos viros et quosdam ex eis
etiam sanctos, siquidem Spiritus sanctus non dedignatur eos recensere, 

[Seite 228]

et celebrare. Historiae et res gestae eorum, regni item et oppidorum
descriptiones, nobis ignotae sunt, quanquam nihil dubium est, aliqua
eorum monumenta apud Iudaeos extitisse. Filii Esau ornarunt praeclare
facta et totius regni statum et administrationem literis.

�, et eius opinionis multae sunt coniecturae. Quia congruunt literae
et nomina amicorum, ex quibus Eliphas Themanites videtur oriundus ex
Theman in terra Edom, Item Baldad et Sophar. Quod si verum est, pulchre
convenit cum historia. Fuit enim Hiob sapientissimus in lege Dei et
amplexus est doctrinam et circumcisionem patris Esau.

Lyra contra disputat. Quia in literis initialibus est discrimen. Iobab
enim scribitur Iod, Hiob per Aleph. Respondeo autem, non esse inusitatum
in sacris literis, ut Aleph ponatur et Iod omittatur et econtra, cum in
principio, tum in fine et medio dictionis. Ideo infirmum argumentum est.
In nostra etiam nobilitate haesit hoc nomen Iof, id est Hiob, Iobst etc.
Sed ut ut haec sint, Hebraei dicunt ortum esse Hiob de Nahor fratre
Abrahae, de Familia Bathuel et Laban in Syria. Inde etiam sentiunt
extitisse Bileam. Et est valde verisimile et congruens cum scriptura
sancta. Ideo si licet coniicere, apparet Haran civitatem fuisse
ecclesiam et scholam insignem in Mesopotamia, ubi convenerunt Hiob et
sui similes, item Bileam. Quia fuit vulgatum Verbum per istam familiam.

Itaque sicut Abraham et Isaac suam Ecclesiam constituerunt et rexerunt,
ita et Nahor. Et doctrina ab illis patriarchis et gubernatoribus
ecclesiarum transmissa est ad posteros. Ex his ecclesiis et scholis
prodierunt Prophetae, doctores, patriarchae, inter quos fuit Hiob. Sed
nihil statuo, utrum ab Esau, an Nahor ortus sit. Illud constat originem
eius pertinere ad Sem, quae est linea sancta Christi lateraliter. Apud
Sem enim mansit doctrina, et inde propagata est in Idumeam,
Mesopotamiam, Arabiam, Syriam, Postea per Ioseph in Aegyptum.

Sic collegit Deus et conservavit ecclesiam ab initio: perinde ut in
Papatu retentus est Baptismus, Claves, Eucharistia, et alii fidei
articuli sinceri, Papa interea alios condente de Reliquiis et
invocatione Sanctorum, de purgatorio, quibus depravavit et diluit sanam
doctrinam. Sic Hierosolima plena erat aris et idolis. Et tamen Deus
semper in mundo, inter 

[Seite 229]

hypocritas et idolatras servat ecclesiam. Relinquimus ergo in medio
disputationem de origine Hiob. Amici, quorum mentio fit in eius
historia, fuerunt sine dubio viri sapientes et docti. Bileam etiam bonus
propheta fuit, sed usque ad aurum, eo veniente corrumpitur.

Propter Themanitem autem magis inclino in hanc sententiam, quod Hiob sit
ab Esau ortus. Quia Arabia est vicinior et notior Iudaeae, etsi et
Mesopotamia vicina est. Verum Arabes fere ad totum Orientem extenduntur.
Et Hiob queritur se a Saba, id est, Chaldaeis, hanc cladem accepisse.
Verum nihil certi adfirmare possumus, quia magna est perplexitas et
confusio in nominibus propriis Hebraeae linquae, propter mutationem
literarum, etiam substantialium. Ut Hadad et Hadar. Item Moses appellat
filium Gersom, quasi dicas, advena ibi, Hie gast, et tamen per totam
scripturam appellatur Gerson.

Hadad percussit Midianitas. Illa victoria data est ei divinitus in
honorem Isaac: quanquam Midian etiam Abrahae filius fuit. Sed puto illum
fuisse bonum, hunc vero superbum, et cum doctrina Abrahae idolatricos
cultus coniunxisse. Ideo victus est in campo Moab, ubi congressi sunt
per aliam regionem ex suis ditionibus profecti, ut confligerent. Hae
sunt historiae vicinae descensui in Aegyptum.

Saul de Rehoboth, id est, de latitudine fluvii, Am wasser, de vicino
flumine Nahar aut Euphrate, Sicut nos ad Albim, aut ad Rhenum dicimus.
Fuit autem coniunctio et societas inter consanguineos Idumaeos, et
iunxerunt etiam affinitatem cum incolis Mesopotamiae.

⌊licam in pace: aedificarunt civitates et constituerunt legibus et
iudiciis.

Mehetabeel fuit praestans et praeclara mulier, cum prae omnibus aliis
celebretur a Mose. Idem sonat nomen, quod benefactrix Dei, quae
benefecit coram Deo, sive beneficia divinitus, Theodosia. Recitatur et
genus ipsius, quod fuerit nata in clara familia ex honestis parentibus.
Et est similis descriptio superiori originis Aholibama. Ubi diximus
reiicienda esse Iudaeorum virulenta mendacia. Potest enim dici filia
patris et filia avi, qui mortuo parente successit in tutela, quod
etiamnum iure civili sancitum, servari solet.

Porro hunc Hadar puto fuisse ultimum regem Edomitarum et de eo loqui
Iephte Iudicum 11. quod in ascensu ex Aegypto rogatus sit rex Edom, ut
liceret filiis Israel transire per terram ipsius, sed non potuerunt ab
eo impetrare. Ideo arbitror Deum exegisse poenas huius superbiae et
monarchiam Edom rursus scissam esse in Ducatus. Duobus annis post 

[Seite 230]

exitum ex Aegypto fuit populus Israeliticus in aditu terrae sanctae. Sed
cum peccassent adversus Dominum, cogebantur retrocedere et circumire
terram Edom. Illud iter confecerunt 38. annis, tamdiu repeterunt circa
Montana Edom. Ita mea opinione hic Hadar postremus rex fuit. Quo mortuo
secuti sunt duces, qui postremo loco recensentur.

[36, 40 –43] Haec ergo sunt nomina ducum Esau, iuxta familias suas, et
iuxta loca et nomina sua, dux Thimna, dux Aluah, dux Ietheth, dux
Aholibama, dux Ela, dux Pinon, dux Kenantz, dux Theman, dux Mibzar, dux
Magdiel, dux Iram. Isti inquam, sunt duces Edom iuxta habitationes suas
in terra possessionis eorum. Ipse est pater Edumaeorum.

Post reges et destructam Monarchiam propter peccatum regis Hadar, qui
non praebuerat filiis Israel transitum per Idumaeam, sequuntur hi Duces,
quilibet suo loco et secundum nomen et familiam suam, sicut inquit
Moses: et significat non fuisse successionem aliquam, qualis inter Reges
fuit. Pulchre autem congruit series historiae. Quia ducentis annis,
quibus Iacob cum suis posteris in Aegypto fuit, duravit regnum Edom.
Post egressum ex Aegypto rursus divisa est Idumaea in Ducatus, per quos
gubernata est usque ad tempus Davidis, qui subegit Idumaeam. Etsi autem
reliqui fuerunt posteri de Regia stirpe, tamen non numerantur. Postea
sub Ioram iterum fiet mentio regis Edom, cum deficiunt a regibus Iuda
Idumaei.

Utiliter igitur addita est genealogia Esau, historiae duorum
Patriarcharum Isaac et Iacob. In ea enim conspicimus gloriam et florem
carnis et hominum impiorum in hac vita, qui abundant dignitate, opibus,
successibus, potiuntur imperiis et regnis mundi et aut negligunt aut
premunt pios. Sicut Edomitae superbe despexerunt Iacob cum sua
posteritate. Econtra vero Iacob, qui habet promissionem et est summus
Patriarcha in toto orbe terrarum et gubernator verae ecclesiae,
miserabiliter premitur et excruciatur domesticis et aliis aerumnis: ita
ut videatur benedictione spirituali et gratia excidisse. At in fine
sequitur tandem hoc quod est in [Luk. 1, 52] cantico Mariae: ‘Deponit
potentes, et exaltat humiles’. Haec est conclusio, [Luk. 6, 24, Luk.
6, 25] hic exitus impiorum et piorum. Sicut inquit Christus: ‘Vae
vobis divitibus, qui habetis consolationem vestram. Vae vobis, qui
saturati estis, [Matth. 5, 4] quia esurietis’ etc. rursus vero:
‘Beati, qui lugent, quia ipsi consolationem accipient’.

Demus igitur operam, ut potius pauperibus et lugentibus, qui habent
promissionem, nos adiungamus, quam impiis. Qui tametsi aliquandiu
florent, tamen evertuntur tandem et delentur. Pii vero, qui ad tempus
premuntur, habent certum praesidium et consolationem in DEO, qui adest 

[Seite 231]

et sustentat adflictos, mitigat aerumnas et pusillum gregem, rursus
emergentem ex miseriis, aeterna gloria et vita donabit. Nec frangamur
animis, etsi magni labores et calamitates perferendae sunt, sed
statuamus adesse nobis filium Dei dominum nostrum Iesum Christum,
custodem et ducem [Matth. 28, 20] omnium laborantium et oppressorum in
mundo. Sicut promisit: ‘Ego vobiscum sum usque ad consumationem
seculi’, cui cum aeterno patre et Spiritu sancto sit laus et gloria in
aeternum, Amen.

FINIS. 

⌊i LXXXIX, [16.] 

Beatus populus: qui scit iubilationem. 

Impressum Noribergae in officina Ioannis Montani, et Ulrici Neuber, 

Anno Domini M. D. LII.

[Seite 232]

Schriften, 44. Band, Genesisvorlesung (cap. 31 –50) 1543/45

Karl Drescher

In Genesin Enarrationum 

Reverendi Patris, Domini Doctoris Martini Lutheri, 

Bona Fide et diligenter collectarum, per Hieronymum Besoldum 

Noribergensem.

1535

[Seite 232] 

[Praefatio]

Tomus Quartus 

Continens Historiam Sanctissimi Patriarchae Ioseph. 

Nunc primum in lucem editus. 

Hebraeorum XI, [21. 22.] 

Per fidem Iacob moriens singulis filiis Ioseph benedixit, 

et adoravit fastigium virgae illius. 

Per fidem Ioseph moriens egressionis filiorum Israel 

meminit, deque ossibus suis mandavit. 

Noribergae 

Excudebant Ioannes Montanus et Ulricus Neuberus. 

Anno M. D. LIIII.

Quartus Tomus Enarrationum in Genesin, 

qui continet historiam Ioseph. 

Per Reverendum patrem Dominum Doctorem 

Martinum Lutherum, in Schola Wittebergensi. 

Caput XXXVII.

[37, 1] Habitavit autem Ioseph in terra, in qua pater suus peregrinatus
est.

Haec postrema est historia ultimi Patriarchae Ioseph, qua concludit
Moses librum Genesis, velut pulcherrima et laetissima Catastrophe omnium
rerum ac in primis vitae et aerumnarum Iacob. Cum enim domus et familia
eius esset perturbatissima ac plena ingentibus calamitatibus et 

[Seite 233]

curis, quibus audivimus conflictatum esse Sanctissimum Patriarcham, non
tam ob inimicitias fratris ac soceri iniurias, quas magno animo, fide
invicta ac mira pacientia superaverat: quam ob domesticas adflictiones,
ob stuprum Dinae, mortem Deborae nutricis et coniugis Rahelis, denique
ob infandum filii incoestum polluentis thorum paternum: in tantis
difficultatibus, cum unica spes et solatium senectutis et aerumnarum
restaret Ioseph primogenitus ex defuncta uxore, qui pietate sua et
sanctissimus moribus utcunque animum aegrum parentis sanabat et
erigebat, subito et insperato is quoque tollitur. Ita ut miserrimus
pater post amissam coniugem carissimam filio quoque unice dilecto
orbetur. Venditur enim Ioseph et procul in Aegyptum e conspectu patris
abducitur: non alienorum aut hostium, sed fratrum odiis et malicia.
Cumque scelus suum fraudulenter tegerent et vestem cruentam patri
exhiberent, tanquam a bestia laceratus esset, non aliud persuasum habet
pater, quam filium miserabiliter periisse, atque ita animo consternatur,
ut nullam consolationem, neque a filiis reliquis, neque a filiabus
admittere velit.

ssa est, ut non sine magno certamine promissionem datam potuerit
retinere. Non solum enim στοργῆ erga filium, sed et dubitatione
et diffidentia perculsus fuit animus eius, an vellet Deus servare
promissa, an vero propter certa peccata ipsum abiecisset prorsus,
Siquidem eo filio carendum esset, quem speraverat futurum haeredem
promissae benedictionis et bonorum omnium.

Haec igitur historia et ultima calamitas Sancti viri longe omnium
gravissima et horribilis admodum est. Initium ipsum et tota Epithesis
habet paroxysmum acerrimum et vehementissimum. Plena enim est indigno et
miserabili luctu, qui sanctissimum senem tot aerumnis et laboribus
exhaustum tantum non enecat. Et accedit insuper aliud scelus filii Iudae
perpetrantis incaestum cum nuru sua Thamar, quod ipsum quoque parentis
aegritudinem et dolorem auxit. Sed retinet tamen spem et fiduciam
mirabili constantia, ac tot illustrium liberationum exemplis, quas
senserat per omnem vitam, se erigit et sustentat, donec nova lux et
consolatio affulgeat. Sequitur enim mirandus et placidissimus exitus,
quo ingens et inopinatus dolor in summum et insperatum gaudium
convertitur. Ioseph enim, cuius interitum luxerat pater, ex tenebris in
lucem, ex morte in vitam revocatur, servatus divinitus et ingenti gloria
et dignitate a Rege Aegyptio cumulatus, postquam ipse quoque ex multis
et magnis difficultatibus emerserat.

Atque hic finis est primi libri Mose et sextus ac postremus liber 

[Seite 234]

iuxta eam partitionem enarrationum nostrarum, quam supra instituimus. Ut
autem in scriptura sancta nihil pulchrius est tota Genesi: ita inter
reliquas historias Patriarcharum hoc exemplum maxime insigne est et
memorabile, ac eiusmodi plane, quod ego quidem nullis verbis nec
cogitationibus possum consequi. Ideoque optarim relictum aliis
explicandum, qui me doctrina et eloquentia longe antecellunt. Sed quia
institutae enarrationes series requirit, ut aliquid saltem dicamus,
historiam ipsam vere admirandam et suspiciendam perlegemus, quam pro
dignitate tractare et explicare non possumus.

Primum omnium vero ex superioribus ordo narrationis repetendus [1. Mose
35, 29] est. Nam in fine capitis trigesimi quinti recitavit Moses
Patriarcham Isaac senem et saturum dierum mortuum esse, collectumque ad
patres suos, et sepultum a duobus filiis, Esau et Iacob, in terra
Chanaan. A quo loco digressus est ad descriptionem Genealogiae Esau,
inde occasione sumpta, quod Esau adfuerat sepulturae patris et cum eo
haud dubie omnes filii et affines eius, qui tum redierant in gratiam cum
Iacob facta reconciliatione inter fratres. Quae igitur sequuntur usque
ad caput quadragesimum, ea omnia gesta sunt patriarcha Isaac adhuc
superstite. Itaque monuimus ea iuxta verum ordinem historiae inserenda
esse capiti trigesimo quinto ante postremam particulam. (‘fuerunt
autem dies Iacob.’)

Haec admonitio valde necessaria est, quo facilius lector ex descriptione
ista aliquanto perturbatiore se evolvere et expedire queat. Alii enim
interpretes omnes, ac in primis Lyra et Augustinus admodum se torquent
hoc loco, adeo ut Augustinus de autoritate scripturae sanctae angi et
dubitare propemodum incipiat. Atque idem solent accidere Antilogistis,
qui certitudinem Historiae sacrae studio labefactare conantur. Si quando
in eiusmodi loca incidunt, haerent impliciti et clamitant, male
cohaerere contiones et narrationes sacras, esse perplexa et incerta
omnia. Ideo ad veram lucem et cognitionem rerum sacrarum nunquam
pertingunt.

Extat etiam Regula apud Cabalistas: In lege non esse prius aut
posterius. Sed ea non est universaliter vera. Neque ad hanc narrationem
applicanda est. Vivit enim adhuc Isaac, cum venditur Ioseph in Aegyptum
et annis duodecim post, quando rursus ex carcere educitur et ad
principatum ac gubernationem totius Aegypti evehitur. Sic sequens
historia de stupro Thamar ad idem tempus referenda est. Nam id quoque
scelus superstite adhuc avo Isaac a Iuda perpetratur. Postea vero
supputationem annorum et personarum Catalogum recensebimus. Si quis enim
annos a nuptiis Iacob usque ad descensum in Aegyptum colligat, inveniet
illis 46. annis multas magnas et mirabiles res gestas esse. Et quanquam
historia imperitis et studiosis antilogiarum videtur prorsus confusa
esse, tamen pii lectores admoniti de serie facile sese evolvent et verum
ordinem narrationis perspicient.

[Seite 235]

Pergit vero Moses in historia Patriarchae Iacob, ac scribit eum
habitasse in terra, in qua pater ipsius peregrinatus fuerat. Venerat
enim ad Isaac habitantem in Hebron in terra Chanaan, ibidem et suam
familiam collocat. Porro ideo terra peregrinationis appellatur, quod
licet promissa esset Abrahae, Isaac et Iacob: tamen in ea nihil proprii,
nihil certi obtinerent, praeter ius sepulturae emptum ab Abrahamo, ut
supra audivimus. Itaque peregrinatus est Iacob quoque, patrum more, de
loco ad locum, ut solent armentarii pro commoditate pecudum et pascuorum
hinc inde vagari. Neque tamen in ea peregrinatione reliquit parentem
Isaac, cum attulisset ad eum Dinam stupratam et dulcissimum filium
Ioseph, quem et senex Isaac haud dubie ingenti laeticia et voluptate
vidit et amplexus est.

[37, 2] Et hae sunt generationes Iacob. Ioseph cum esset decem et septem
annorum, pascebat cum fratribus oves. Et ipse puer erat cum filiis Bilha
et Zilpah uxorum patris sui: et deferrebat infamiam illorum malam ad
patrem eorum.

Solet scriptura sancta generationum descriptionem proponere, cum vel
unum tantum filium numerat. Sicut hoc loco solus Ioseph nominatur
omissis filiis Iacob, quasi reliqui omnes extra numerum sint, hic vero
unicus et verus filius sit, siquidem prae caeteris in Genealogia
recensetur. Ac sane solus hic est, qui iure omnibus aliis praefertur.
Natus enim est ex uxore primaria, et a parentibus anxie ac diu
desideratus fuit, et pertinet ad eum iure coniugii tota dignitas et
gloria primogeniturae: quanquam eam nondum obtinet, ut audiemus.

Quae igitur est progenies sive familia Iacob? Habet filium, qui dicitur
Ioseph. At huius quae conditio, quae fortuna est? Audi Mosen. Ioseph cum
esset decem et septem annorum, pascebat cum fratribus oves. Talis fuit
Ioseph adolescens annorum 17. ea aetate et robore, ut posset esse
maritus exemplo reliquorum fratrum. Nam Iudas, Ruben et alii habebant
tum uxores et filios, verum hic vivit adhuc celebs in adolescentia, sine
uxore et re familiari, et solus est grandaevo parenti in amore et in
deliciis: propter ea quod ex suavissima coniuge, quae obierat, fuerat
genitus, et tota vita, studia et mores eius innocentissimi mirifice eum
commendabant.

Quibus vero adiungit se socium? Non versatur cum illis principibus
filiis Leae, cum Iuda, Simeone, Ruben, Levi. Nam hi contemnunt Ioseph
filium istum Rahelis superbissime. Videt etiam optimae indolis
adolescens filios ancillarum abiectos et spretos esse, ac haberi a
quatuor filiis Leae pro vilissimis mancipiis. Eorum igitur consuetudine
praecipue delectatur. Magna enim insolentia et ferocia reliquorum fuit.
Ruben quidem aliquo modo humiliatus erat propter turpissimam maculam et
incaestum, quo polluerat lectum paternum: arbitror et Iudam fuisse
modestiorem. Sed 

[Seite 236]

� gewest.

Ac profecto mira res est, quod tanto tempore fuerunt auditores
sanctissimorum parentum Isaac, Iacob, Rebeccae, Deborae nutricis, sine
ullo profectu et emendatione morum ac vitae. Ita enim describuntur a
Mose, ut scelera et flagicia eorum propemodum gentilium turpissima
exempla aequare videantur. Proinde non miremur, si hoc postremo et
pessimo seculo tanta multitudo degenerat a vera pietate, et frustra tot
praeclaras conciones audit, Ac simus contenti, cum vel pauci aliqui
retinent studium verbi et emendantur. Videmus enim idem usu venisse
sanctissimo Patriarchae Iacob, in cuius domo et familia praecipui filii
tantae miseriae, tam acerbi luctus et doloris patri authores sunt.

Lucet autem in adolescente Ioseph singularis modestia, qui hanc ineptam
et rusticam insolentiam ac contemptum sui et fratrum ex ancillis adeo
moderate fert: Cum quidem ipsum tanquam primogenitum magis deceret
superbia, quam Simeon aut Levi. Itaque ad hunc modum tractabimus hanc
historiam, ut fastum eorum odiose exaggeremus, quo magis perspiciatur
gratia et misericordia Dei, qui ex pessimis novit elicere optima. Non
tegemus turpitudinem et flagicia illorum, sed amplificabimus ea, quantum
possumus. Indignum enim et dolendum est, tam indignis modis optimum
parentem tractari et deludi a filiis. Denn sie haben den frommen Jacob
jren vatter ja zu hertzlich hoch betruebet, Und haben mit dem armen
alten Man gespielt2�, das es zu erbarmen ist.

Atque eandem causam Ioseph quoque habuit, ut illorum societatem
defugeret, cumque contemptis filiis ancillarum versaretur et eos
honoraret, quanquam ipse de matre nobiliore ortus esset. Er lest die
Moerder zu Sichem zufriden. Unde apparet egregium ingenium, et optima
indoles adolescentis, quam vult commendare Moses. Fuit enim bona natura,
ingenium mite, humile, modestum ad quod accessit pietas, et mores
honesti et placidi, quibus non solum parentis, sed et vicinorum animos
sibi conciliavit. Ideo non mirum, quod eum unice dilexerit pater, non
tam propter filiationem, quam propter indolem et virtutes pulcherrimas,
quibus fuit praeditus. Est igitur Ioseph ceu fulgens stella et lucifer
in domo Iacob, ad quem stolidi illi et crassi rustici ne conferendi
quidem erant. Ideo relictis illis adiungit se despectis fratribus,
pascit una cum eis pecora, iuxta voluntatem et placitum patris, cum
esset filius primarius et futurus Rex in Aegypto. Der grosse Kuenig inn
Egypten muss der Schaff hueten, in adolescentia.

Commendatur vero Ioseph et hoc nomine, quod malefacta fratrum ad patrem
Iacob deferebat. Erat enim amans iusticiae et honestatis, ac 

[Seite 237]

plenus caritate et obedientia erga parentem: ita ut non posset eum
caelare, si quid a fratribus fieret cum aliorum offensione aut infamia
domus paternae. Itaque quando audiebat turpe aliquid de fratribus
spargi, deferebat ad Iacob, tanquam ad iudicem, quem doceret cavere, ne
domus et Ecclesia, ornata tam magnificis promissionibus, deformaretur
malis exemplis, neve ab exteris blasphemaretur nomen et cultus Dei, quem
Iacob et domestici eius profitebantur. Hanc professionem cupiebat Ioseph
esse integram et illaesam, nec ullo scandalo contaminatam. Ac magnum
dolorem ei petulantia fratrum haud dubie attulit, cum videret ipsis et
toti Ecclesiae Iacob infamiam apud gentes cumulari. Itaque aliquoties
questus est apud patrem de contumacia et iniuriis eorum, quas aut sibi
invicem, aut vicinis inferebant: En Ruben, Simeon, Levi, dixit, sunt
homines inquieti et turbulenti, crebro movent tumultus et rixas, quibus
offendunt gentes circa nos habitantes et diligentissime vitam et mores
nostros observantes. Haec scandala tollenda erant ex domo et Ecclesia
nostra, ne propterea male audiamus apud eos, qui foris sunt.

Sicut nos hodie sumus circumdati Papistis, qui habent acutissimos oculos
et aures et nares sagacissimas, quibus infensi nos servant, si quid
possint turpe de nobis odorari, aut facta et dicta etiam honesta
calumniari. [Eph. 5, 15] Itaque Paulus diligenter monet: ‘Videte
fratres, quomodo caute ambuletis [Kol. 4, 5] ne ullam occasionem detis
adversario maledicendi.’ Item: ‘In sapientia ambulate ad eos, qui
foris sunt.’ Quia adversarii cupidissime etiam levissimos rumusculos
de nobis venantur. Bona nostra nec vident, nec curant, sed contemnunt:
malis vero et fama sinistra delectantur.

Fuit igitur patriarchae Iacob habenda ratio integrae famae et boni
nominis in sua familia, tanquam Episcopo et Doctori Ecclesiae. Neque
enim decet pastorem inhoneste vivere, aut familiam et domum suam
turpiter administrare. Ac longe satius est ferre contemptum et odia
adversariorum, quam in opprobrium incidere et in laqueum Diaboli, ut ait
Paulus [1. Tim. 3, 7] 1. Timoth⌊ei 3.

Eadem vero cura et studium declinandi omnis generis offensiones, quae
vergebant in contemptum domus Iacob, Ecclesiae et promissionis, fuit in
adolescente Ioseph. Ac nihil dubium est, eum propterea fratribus admodum
invisum fuisse, quod aegerrime ferrent admonitionem paternam: ideoque
vehementer indignati sunt, si resciverunt a Ioseph sua flagicia
patefacta esse. Male sit isti proditori, dixerunt, qui illico ad
parentem defert, quaecunque a nobis facta aut dicta audivit. Sumpserunt
enim sibi infinitam licentiam quidvis designandi, clam patre: et aliorum
etiam in familia piam et amicam castigationem proditionem interpraetati
sunt: quin odio eorum facti sunt deteriores, et quotidie maliciam et
scelera cumularunt, nihil soliciti, male ne, an bene apud gentes
audirent.

Lyra et Burgensis anxie hoc in loco inquirunt, quod nam fuerit 

[Seite 238]

crimen illud pessimum, de quo accusaverit Ioseph fratres? Sic enim habet
vetus translatio. Sed supervacanea quaestio est, simplicissima enim
sententia ex Hebraeo textu sumi potest. Vox ipsa (Dibath) significat
rumorem, [4. Mose 13, 32] famam, opinionem sparsam in populo, ut Numeri
13. quando misit Moses exploratores in Chanaan, illi reversi omnes exire
fecerunt (Dibath) terrae, id est protulerunt infamiam sinistram
opinionem et rumorem de terra. Idem de Ioseph hic dicit Moses
(‘deferebat infamiam illorum malam ad patrem eorum’). Coniungebat se
cum quatuor filiis ancillarum Gad, Naphtali, Asser, Dan, cum essent
modestiores, quam reliqui quatuor, qui immodice se efferebant propter
primogenituram ex matre Lea, et vita ac moribus infamiam sibi
conciliabant. Nec patrem reverebantur, sed omnia sibi licere putabant,
propterea quod essent filii Patriarchae, et haberent promissiones.
Ioseph vero amans disciplinae, pacis et honestatis angebatur de
improbitate fratrum, ac saepius de peccatis eorum ad patrem referebat,
eique hortator erat, ut severius in domo et Ecclesia disciplinae leges
tueretur. Haec una causa odii fuit, quod Ioseph diligens custos est
domus paternae et cupit servari illibatam opinionem et famam doctrinae:
bonus est et promovet bona, scandala vero sublata cupit, ideo communem
fortunam bonorum experitur et incurrit odia et persecutionem fratrum.
Iam altera causa additur.

[37, 3] Israel vero diligebat Ioseph prae cunctis filiis suis eo, quod
in senectute genuisset eum, fecitque ei tunicam polymitam.

Id vero durum et intolerabile fuit summis illis et superbissimis
principibus. Non enim potuerunt ferre amorem hunc erga Ioseph, quod
adhuc puer et minimus natu esset. Nos sumus domini, dixerunt, nati de
matre Lea, prima coniuge, antequam Ioseph conceptus esset. Ego Ruben
primo anno post nuptias natus sum, Simeon secundo, Levi tertio etc.
Ioseph novissimo partu editus est. Nos igitur substantia et praecipuum
ornamentum huius domus sumus. Rahel cum sua prole est ceu additamentum
et accessorium quiddam. Itaque nobis debetur honos et benevolentia
patris et totius familiae.

His de causis exarsit in eis odium illud hostile et crudele in fratrem.
Quia nihil sanae mentis habent, sed sunt pleni malicia et obsessi a
diabolo. Ratio et communis sensus hoc dictant, Ioseph recte et
naturaliter diligi a patre prae caeteris, propterea quod Rahel primaria
coniunx fuit, et ex ea primogenitus Ioseph tanto desiderio parentum
septem annis expectatus et natus tandem fuit in senectute, deinde optimo
ingenio, omni virtutum genere praeditus. Talem filium ego quoque magis
amarem, quam reliquos, 

[Seite 239]

qui sese morigerum et obsequentem praeberet in rebus omnibus, etiam si
non esset primogenitus. Itaque natura etiam iustissimus et aequissimus
amor fuit, quem illi ardentes scelerato et impio odio non potuerunt
ferre, cum se potius vellent adorari et coli a Ioseph et audire ex eo:
Vos domini estis et principes paternae domus, mihi placet quicquid vobis
libet. Hanc probitatem et modestiam ipsi in fratre requirebant. Verum
cum revereatur patrem eique debitum honorem exhibeat, denique fidelis et
diligens custos sit domus et disciplinae paternae, ob eam causam
miserabiliter adfligunt et excruciant optimum senem et puerum Ioseph per
fraudem et vim domo eiiciunt. Non enim ferunt cupiditatibus et licentiae
suae frenum iniici, ac laudari potius flagicia, quam reprehendi volunt.

Eadem vero perversitas hodie quoque per omnes ordines in Ecclesia,
Republica et oeconomia grassatur. Omnes enim fremunt adversus recta
monentes, et indignantur arguentibus vicia et peccata, etiam publica et
enormia. Man soll niemandt einreden, sondern einen jeden lassen thun was
er will. Et praetexunt petulantiae suae alius dignitatem, alius opes,
alius patriam aut parentes, quas ob causas oporteat conniveri ad ipsorum
peccata et turpitudinem. Ego sum in magistratu, inquiunt, parcendum ergo
est ordini. Ego sum civis Vitebergensis, Noribergensis, iure igitur mihi
plus sumo quam hospes aut peregrinus. Econtra qui sunt modesti, et
manent intra metas officii et legum, illi odio habentur ab omnibus. Idem
prorsus accidit optimo Ioseph in familia Iacob.

�

Caeterum disputatio hic oritur inter Grammaticos: quare Moses causam
dilectionis ponat, quod Ioseph est genitus in senectute Iacob. Multis
enim argumentis contrarium probari potest, et historia ipsa diversum
ostendit. Burgensis annotavit Chaldaicam translationem sic habere:
‘Dilexit eum, quia fuit et filius sapientiae senum’, hoc est, talis
erat filius, tanta in eo erat sapientia, ut cum quolibet sene sapientia
certare posset. Et posset [Jes. 65, 20] huc accommodari illud Isaiae 65:
‘Puer centum annorum morietur’, id est, omnes praeter aetatem
sapient, pueri perinde erunt prudentes, ac si essent senes centenarii.
Lyra contra contendit, ideo dici filium senectutis, quod genuerit eum
pater in senectute. Verum non video, quomodo conveniat 

[Seite 240]

haec sententia cum eo, quod infra quoque de Beniamin dicitur, qui natus
est fere tredecim annis post Ioseph, et similiter vocatur filius
senectutis a fratre Iuda coram Ioseph.

Etsi vero eiusmodo disputationes Hebraeis soleo relinquere: tamen nimis
infirma ratio visa est, quam sequitur Lyra, siquidem Beniamin 13 annis
minor est natu. Ioseph septimus filius est post Dan et Naphtali. Gad
vero et Asser aut post Ioseph aut cum eo aediti sunt eodem tempore.
Postremo autem Gad, Asser, Isachar, Zebulon et Dina et omnes iuniores
sunt Ioseph. Quomodo igitur stabit hic textus quod Ioseph in senectute
sit genitus? Quin etiam historiae ratio monstrat, idem de omnibus filiis
dici posse. Siquidem tum demum incoepit generare Iacob, cum esset
annorum 74. Relinquo igitur hanc quaestionem Hebraeis expediendam, scio
enim multos idiotismos et phrases Hebraeae linguae nobis periisse,
quarum vim et proprietatem haud facile restituemus in integrum.

Burgensis sententia allegorica et satis concinna est, quod Ioseph fuerit
filius senectutis, idest, sapiens. Ego vero hoc libenter dicerem, et
omnino videntur verba ipsa et tota historia hoc velle, quod Patriarcha
Iacob non putaverit se esse patrem nisi istorum duorum, Ioseph et
Beniamin ex Rahele, ut infra dicet: absque liberis me esse fecistis.
Ioseph non est super, Simeon tenetur in vinculis, Beniamin auferetis
etc. Ita enim legenda et consideranda sunt verba textus, ut
accommodentur ad affectum patris, qui sic cogitavit: Rahel mihi promissa
et donata est divinitus, propterea vera mater est, et hi dulcissimi et
veri filii a me habebuntur, quos ea pepererit. Peperit autem mihi in
senectute Ioseph et Beniamin, ideo hos praecipue diligo. Haec fuit
sententia Iacob, adeo ut si data fuisset ei optio inter sobolem Rahelis
et Leae, utravis posset aut vellet carere, haud dubie filios senectutis
aliis praetulisset.

� Sic enim solent parentes, si quis vel viginti filiorum pater esset
et ex his unum tantum bonum et obedientem haberet, is non aliter
adfectus esset, ac si praeterea nullam haberet sobolem. Impios enim et
immorigeros exhaeredaret, aut omnem eorum curam et solicitudinem
abiiceret.

[Seite 241]

�, cum apparent duae species colorum commixtae. Sed mihi eorum opinio
non videtur verisimilis, tametsi non habeo, quod contradicam. In Hebraeo
est: Fecit ei (pasim) id est2�, tunicam filorum, sive filatam, quod
Graecus reddidit πολύμιτον, hoc est, habentem multa fila. An
vero fuerit vestis discolor, ex textu non potest colligi. Et haec vox
nusquam alibi in sacris literis [2. Sam. 13, 19] extat, quam 2.
Samuel⌊is 13. de Thamar, quam stupravit frater Ammon. Sic enim habet
textus eo loco. ‘Conspersit caput cinere et scidit tunicam suam
polymitam (pasim.). Talibus enim palliis (Meilim) induebantur filiae
regis virgines.’ Ego libenter interpraetarer, Einen schoenen weissen
Kittel, vestem candidam, qualis in regionibus orientalibus in usu fuit,
in quibus pulcherrima et honoratissima vestis fuit, candida et bissina.
Sicut econtra, occidentales populi purpura delectati sunt.

Liceat igitur mihi sic coniicere et divinare, Iacob carissimo suo filio
tanquam futuro haeredi et Sacerdoti fecisse tunicam, qua prae aliis eum
ornaret, atque ita a fratribus discerneret. Fuit enim vestis
sacerdotalis, [1. Sam. 2, 19] cuiusmodi Hanna 2. [!] Samuel⌊is 2.
adfert Samueli brevem tunicam (Mahil) similem illi qua induta erat
Thamar. Talem (Mahil) libens dixerim fuisse vestem Ioseph. Sic enim et
Angelorum indumentum pingitur candidissimum et multorum filorum ex lino.
Et credo etiam Christi tunicam similem fuisse inconsutilem illam, quam
mater Maria texuit, Ein gewirckter gestrickter Rock. Et in tota
scriptura valde celebris est vox (Mahil) in apparitionibus [Matth. 17,
2; 28, 3] angelorum, item in transfiguratione Christi. Resplenduit
facies eius sicut Sol: Vestimenta autem eius facta sunt alba, sicut nix,
item vestis Angeli [Pred. 9, 8] ad sepulchrum Christi alba est sicut
nix. Et Salomon inquit: Omni tempore vestimenta tua sint candida sicut
nix. In Mose vero magistratus Horaei id est candidati appellantur, ab
albis vestibus. Sicut nobilitas torquata dici posset a catenis aureis,
quibus ornatur. Eodem igitur modo videtur Iacob ornasse Ioseph singulari
vestitu candido et sacerdotali, ut significaret singularem suum amorem
erga filium, et huius futuram dignitatem ex sacerdotio. Qui vero vult
retinere interpraetationem priorem, ut sit vestis discolor, cum eo non
pugnabo.

Apparet tamen vestitum Thamar, in cuius historia sola haec vox (pasim)
extat, fuisse candidum. Sie wirt ein schoen weissen Kittel getragen 

[Seite 242]

haben. Deinde moveor etiam descriptione sacerdotalis habitus in Mose,
qui primum eis tribuit femorale, post camisiam (Kidon) Kutten. Erat
autem linea camisia, stricta et arcta vestis, interior, tegens omnia
membra corporis usque ad talos. Non fluentibus manicis, sed strictis
absque plicis, ut essent sacerdotes expediti ad operas sacrificiorum et
mactationes, perinde ut nostri lanii. Tertio additur sacerdotalis seu
pontificalis tunica. Pontifex igitur quoque habuit (Mahil) quae erat
tota hyacinthina. Der schoen recht geel seiden Rock. Ac solius
pontificis tunica fuit flava, sive colore auri. Huic similis fuit et
Samuelis vestis, quae adfertur ei a matre, licet color esset alius. Ein
Chorhemdlin (Mahil) enim fuit candidum, sive argentei coloris, quo
licebat etiam aliis uti. Sed hyacinthino sive aureo colore solus
Pontifex ornabatur. Sic Hiob scindit (Mahil). Sic David praecidit Sauli
Mahil in spelunca, unde colligimus fuisse regium et procerum ornatum,
qui non fuerunt torquati aut purpurati, sed bissini apud orientales.
Iudaei non usi sunt serico, sed pellibus, imitati ea in re Adam et
Heuam. Sicut hodie pueros primum pellibus vestimus, deinde et adulti iis
uti solent. Usitatum vero illud et Scissarum vestium genus non meretur
appellationem vestimentorum, sed sunt mera monstra et portenta huius
postremi et infoelicis seculi. Postremo huc accedit, quod prohibet
Moses, ne utatur populus indumentis ex diversis filis, sive ex lana et
lino confectis, sicut nec semina, nec animalia misceri vult. Igitur
simpliciter haec mea cogitatio est, fuisse tunicam contextam filis unius
generis et candidam non consutam, gewuerckt oder gestrickt.

Haec de tunica Ioseph, qua voluit Iacob testari amorem huius filii,
educati in spem sacerdotii, Ideoque eum singulari ornatu a reliqua
aggresti surba fratrum segregavit, ut sciret hunc fore Principem et
haeredem in domo. Hinc vero odium illud immane extitit in animis eorum,
quos incendit diabolus horribili invidia et furore adversus fratrem
germanum sine ulla causa, neglectis etiam et spretis tot monitis et
adhortationibus, quas taepenumero ex patre et aliis piis in Ecclesia
Iacob audiverant, nulla denique ratione habita tantorum beneficiorum,
quibus quotidie tanquam filii a charissimo parente cumulabantur, et una
cum uxoribus, liberis et numerosa familia alebantur: pro illis omnibus
tum scilicet satisfacturos se putant, si fratrem domo eiiciant, aut una
cum patre occidant.

Nobis autem hoc exemplum in consolationem proponitur, ne frangamur
animis, si quando similia experimur, Sed faciamus singuli nostrum
officium quisque pro sua vocatione docendo, arguendo, increpando, cum in
Ecclesia, tum in politia et oeconomia. Non erit labor noster inanis in
Domino. Si qui autem obsequi et parere piis monitis recusant, illi suo
tandem periculo et malo discant sapere.

[Seite 243]

[37, 4] Videntes autem fratres eius, quod a patre prae cunctis fratribus
amaretur, oderant eum, nec poterant cum eo loqui in pace.

�, et singula eius facta et dicta carpserunt. Sicut igitur patri
dilectissimus est, ita in oculis fratrum est contemptissimus. Oderunt
eum infensissime ex mera malicia, praecipue vero Simeon et Levi. Non
enim puto omnes similiter adfectos fuisse originaliter et principaliter.
Nam Ruben humiliatus erat propter conscientiam admissi sceleris,
reliquos etiam puto fuisse mitiores. Sic igitur accipiendum erit hoc
odium fratrum, ut [vgl. Matth. 26, 6 ff.] murmur Apostolorum contra
Mariam Magdalenam, quae ungebat Christum. Alii enim discipuli persuasi
et incitati fuerant per Iudam. Et, ut hoc obiter addam, Hieronymus
sentit Iudam illum Ischarioth fuisse oriundum ex tribu Simeon.

Neque tamen extenuamus scelus hoc, aut quenquam eorum excusamus. Sed
amplificandam diximus modis omnibus eorum maliciam non tantum odio
flagicii et Diaboli, sed etiam in consolationem nostri, Siquidem Deus
tulit in Ecclesia et domo sanctissimorum Patriarcharum tam pestilentes
homines, quibus, postea clementer ignovit. Et si vero poenitentiam
egerunt, tamen eo tempore malevolentia et livore et adversus
innocentissimum hominem arsisse nequaquam dissimulandum est. Permittit
autem Deus et connivet ad iniustum et sceleratum odium, imo amplissimam
occasionem invidendi praebet magno eorum malo. Perinde enim faciunt, ut
Iudaei, qui immani odio prosequebantur Christum Salvatorem, et in
singulis dictis et factis captabant occasiones calumniandi et
maledicendi, cum tamen infinita bonitate et beneficientia, variisque
miraculis et beneficiis totum populum cumularet. Noch muss alles unrecht
sein. Nihil tamen horum omnium probabant, donec tandem Deus explendi
huius odii pro sua libidine ipsis copiam faceret, tradendo unigenitum
filium in manus eorum, ut cruci adfigerent, atque ita nefariam
crudelitatem et impium odium satiarent.

� Ita, qui facit, quod vult, quae non vult, patietur. Neque enim nobis
ipsis imperamus, 

[Seite 244]

nec ad aliorum praescriptum cupiditates cohibemus. Si igitur indulget
nobis Deus, eo dementiae et miseriae recidimus, ut cum Iudaeis horrendis
flagiciis et poenis involvamur, et tandem nimis sero nostri nosmet
poeniteat pudeatque. Sic Sodomitae nullis rationibus poterant cohiberi,
quin saevirent in bonum et sanctum virum Loth pro libitu. Sed subito
tristissimas poenas luunt et pereunt, Es must gehn wie sie wolten, des
morgens kam das Hellisch fewer vom Himel und thet das sie nit wolten.
Ante diluvium non audiebatur Noah, sed rapiebant uxores, quas volebant.
Veniebat ergo diluvium et faciebat, quod ipsi nolebant, also will mans
haben. Et idem sentient aliquando nostri homines, qui omnia vincula
disciplinae et morum dissoluta et abolita cupiunt.

Hoc igitur sanctum et benedictum ac tutissimum vitae genus est, quando
Deus non connivet ad vicia et illicita studia nostra: sed statim
corrigit et castigat per flagella, per calamitates et cruces omnis
generis, aut per homines, qui monitis suis in viam nos reducunt, ut
frenentur stultae cupiditates nostrae. Econtra pessimum signum est,
quando alicui improbo et machinanti malum omnia succedunt ex animi
sententia. Ita enim Hieremias de falsis Prophetis dicit: Prope es tu ori
eorum et longe a renibus eorum, hoc est quicquid statuunt, docent,
faciunt, ita ab omnibus approbatur, tam avide recipitur, ac si divinitus
sancitum esset. Neque renes, hoc est, studia impia et cupiditates eorum
reprimis aut frenas. At quo fine? Saginasti eos ad victimam et diem
occasionis.

Ad hunc modum furunt et indulgent odio et invidiae filii Iacob, sed
coguntur tandem experiri quod nolunt. Nihil igitur Deo gratius est et
acceptius, quam aequo animo tolerare disciplinam et castigationem
Domini. Quod si non ferimus nobis frenum iniici, tamen tandem in poenis
longe atrocioribus haerebimus, Denn es heißt: Entlauffstu mir, so
entlauffstu aber dem hencker oder dem Teuffel nicht.1� Redeunt quidem
aliqui interdum in viam et convertuntur, sed non sine atrocibus poenis,
quibus retrahuntur ad poenitentiam. Videntur igitur Simeon pater Iudae
Ischarioth et Levi fuisse Duces et authores huius facinoris, et alios ex
ancillis natos secum etiam involvisse, qui sua sponte nihil tale unquam
moliri ausi fuissent. Nec deest scelerato consilio occasio et successus,
Deo connivente et permittente, ut capiant et vendant fratrem, Imo Ioseph
ipse oleum flammae addit2�, et iam tertiam causam odii ipse adiicit.

[Seite 245]

[37, 5 –7] Accidit quoque, ut visum somnium referret fratribus suis
Ioseph, quae causa maioris odii seminarium fuit. Dixit enim ad eos,
Audite quaeso somnium istud, quod somniavi; Putabam nos ligare manipulos
in agro, et ecce consurgens manipulus meus crectus stabat, et vestri
manipuli circumstantes adorabant manipulum meum.

�

[37, 8] Responderunt fratres eius: Nunquid regnando regnabis super nos,
aut dominando dominaberis nobis? Adiecerunt itaque magis odisse eum
propter somnia atque sermones eius.

Narratio somnii vehementer offendit Principes illos. Debuisset id
reticere et applaudere et assentari fratribus et dicere: Simeon et Levi,
regnabunt etc. ut confirmaret sanctissimas istas cupiditates eorum. Sed
haec est manus Dei. Der dem Simeon und Levi ein specklin auff die fallen
legt.2� Quia insidiantur innocenti, vicissim igitur odit eos Dominus,
et permittit, ut acriter impingant sua voluntate impulsi, et foedissimo
parricidio sese polluant.

[Seite 246]

[37, 9] Et rursus somniavit aliud somnium, quod narrans fratribus suis
ait: Ecce somniavi quoque et hoc somnium. Vidi quasi Solem et Lunam una
cum undecim stellis adorare me.

Adorare ad terram significat gestum adorationis et motum ad locum. Est
enim adorare incurvari vel prosterni ad terram, vel procumbere in
terram, et hoc externo ritu reverentiam alteri exhibere. Nos genua
flectere solemus sive coram Principibus, sive coram Deo. Primum vero in
genere dicendum est aliquid de somniis, quam quidem materiam scio valde
copiosam esse et late patentem, ideo breviter me expediam. Quia non sum
idoneus ad habenda aut interpraetanda somnia, neque eam facultatem aut
scientiam mihi expeto, et pactum feci cum Domino Deo meo, ne vel
visiones vel somnia, vel etiam Angelos mihi mittat. Contentus enim sum
hoc dono, quod habeo scripturam sanctam, quae abunde docet et suppeditat
omnia, quae sunt necessaria cum ad hanc, tum ad futuram vitam. Huic
credo et acquiesco, ac certus sum, me non posse falli: Neque tamen
aliorum donis derogo, si cui forte praeter scripturam aliquid revelaret
Deus per somnia, per visiones, per Angelos. Sint sane dona, sed quae ego
nec curo, nec desidero. Moveor enim infinita illa multitudine
illusionum, praestigiarum, imposturarum, quibus mundus horribiliter sub
Papatu longo tempore deceptus est per Sathanam: deinde sufficientia
scripturae sanctae, cui si non adhibuero fidem, profecto nec Angelo, nec
visioni, nec somnio facile credam. Sed ut dixi, haec ratio mihi
peculiaris est, qua nihil aliis praescribere ausim. Satis enim superque
revelationum habeo, cum sciam, quid credendum, quid sperandum, quid
consulendum aliis, qua ratione pie et honeste haec vita transigenda sit.
Idquae pro mea tenuitate libens cum aliis communico, ut et ipsi norint
et intelligant Decalogum, Symbolum, Orationem Dominicam etc.

Aliquid tamen dicemus ex doctrina et sententia scripturae sanctae de
somniis. Alias enim probat somnia, alias improbat. Syrach inquit capite
34: [Sir. 34, 7] ‘Multos errare fecerunt somnia, et exciderunt
sperantes in illis.’ Item [Pred. 5, 6] Salomon: ‘ubi multa sunt
somnia, ibi multum est vanitatis et errorum. Tu vero Deum time.’
Rursus testatur sacra historia sanctos Patriarchas et Prophetas habuisse
somnia, Ut Iacob, Ioseph, Daniel, item Pharaonem et impios etiam, quae
tamen divinitus monstrata sunt. Et Numeri 12. ait [4. Mose 12, 6 ff.]
Dominus ad Aaron: ‘Si quis fuerit inter vos Propheta Domini, in
visione apparebo ei, vel per somnium loquar ad illum. At non talis
servus meus Moses, qui in omni domo mea fidelissimus est, ore enim ad os
loquor ei.’ Ibi Deus confirmat somnia et visiones, est et insignis
locus, qui accuratam et copiosiorem explicationem requirebat. Moses,
inquit Deus, aliquid maius 

[Seite 247]

vidit, habet alias maiores revelationes praeter illa, quae vos ex eo
audivistis, qui estis eius discipuli, et habetis visiones et somnia. Ego
novi, quid Moses et ego invicem conferre et colloqui soleamus. Moses
vidit passiones Christi.

Porro ex eo loco ortae sunt usitatae illae formae loquendi in Prophetis,
[Joel 3, 1] de somniis et visionibus. Sic Ioel de missione Spiritus
sancti praedicit: ‘Iuvenes vestri visiones videbut, et seniores vestri
somnia somniabunt’. Non igitur possumus negare, quin Deus istis modis
revelationum usus sit a principio in Ecclesia patrum et Prophetarum.
Primus modus summus est, Prophetia sive inspiratio, ut Davidis et
Prophetarum, qui illustrante Spiritu sancto doctrinam et promissiones
apertis verbis et manifesto sensu tradiderunt. Deinde sunt visiones sive
imagines quaedam et species. Tertio somnia: Sic in novo testamento
primum genus est doctrina, huc accedunt Sacramenta tanquam ceremoniae
externae, et possent dici visiones. Baptismus noster, Coena Domini,
Absolutio sunt quaedam visiones, quia sunt externae ceremoniae.

�, et ut solet excitare Prophetas, ita movet quoque visiones et
somnia, sic permittente Deo mirabili consilio. Verum aliud spectat,
etiam cum vera loquitur, quam Deus, per somnia. Deus exhibet verbum et
signa ad salutem et redemptionem hominum. Sathan autem quaerit perniciem
et interitum animarum et obscurationem veritatis divinae, propterea
etiam vera dicendo mentitur. Hinc et in Ethnicorum historiis somnia
recitantur, qualia fuerunt Bruti, Caesaris, Syllae, Annibalis.

�

[Seite 248]

Porro in somnio Annibalis Livius et omnes Itali sentiunt serpentem
significare Annibalem, qui vastaturus esset Italiam. Sed haec verior
interpraetatio est, quod voluit Diabolus vel Deus per Diabolum
significare, Annibalem ante se habere iuvenem formosum, hoc est fortunam
prosperam. Quasi diceret: Hactenus fuisti fortunatus Annibal, et
gessisti res maximas, sed hic successus non erit perpetuus. Sequetur
enim te horribilis bestia, videlicet Romanum imperium, quod involuet et
vastabit totum orbem terrarum. Ita a Sathana mendace ortum somnium tamen
vera praedixit. Ipse vero non intellexit: Et Itali avidiores gloriae,
non libenter audiunt significari Romanum imperium tam turpi et immani
bestia. Sed nos ad imagines in visionibus Danielis respicimus, ubi Regna
mundi non conferuntur hominibus aut Angelis, sed immanibus bestiis.
Serpens igitur nequaquam Annibalem significat, sed futuram vastitatem
per bestiam Romani imperii, ac hoc voluit dicere Sathan: Successus et
fortuna tua non erit constans, non perficies, quod coepisti, Du wirst
nicht hinauß fueren, Neque opus fuit Spiritu sancto ad hanc
revelationem, quia Sathan vidit vires, consilia, voluntates, studia ac
totum statum utriusque Reipublicae Romanae et Carthaginensis. Et Deus
permisit hoc significari Annibali per somnium, sed sine interpretatione.

Talia multa extant in historiis Gentilium certa et incerta somnia. Sicut
enim Deus per bonos et malos Principes gubernat orbem terrarum, ita
etiam malorum pariter et bonorum Angelorum ministerio utitur. Inserit
igitur Deus impiis aliquando vera, aliquando falsa somnia, et habet
Diabolus suos quoque Prophetas, quorum praedictiones tamen incertae
sunt.

Alterum genus somniorum est Physicum, ex quibus medici interdum
coniecturam faciunt de certis humoribus et adfectionibus, item
temperamentis corporum. Haec vulgaria sunt et communia omnibus, de
quibus praeceptum Catonis observandum est: Somnia ne cures. Quanquam
etiam quaedam nonnunquam sunt significantia. Verum de his non disputo,
sed remitto lectorem ad Macrobium, a quo eadem tractantur copiosius.

Tertium genus Propheticum et verum est, quod commendat scriptura sancta,
et pertinet ad salutarem gubernationem Ecclesiae, aut ad revelationes
necessarias huic, aut futurae vitae, et sunt quaedam quasi prophetiae,
quae non sunt contemnendae.

Sed quaeritur, quomodo discerni aut diiudicari possint? Quod ad me
attinet, non sum somniator, nec coniector somniorum, ut ante dixi. Ideo
nolo iudicare, nisi a posteriori et aliis circumstantiis pertinentibus
ad Ecclesiam et salutem animarum iuxta normam et regulam verbi Dei.
Omnia enim somnia divinitus inspirata certissime implentur, atque ita,
ut sint salutaria orbi terrarum et generi humano. Itaque ab effectu
rectissime 

[Seite 249]

ἔκστασις, ut sentiret esse divinam quandam admonitionem. Ibi
Deus non permittit, ut impius aut falsus Propheta etiam impio monstratum
somnium interpretetur, sed adhibet verum Prophetam, Ioseph aut Danielem,
qui eius significationem edoceat, illustrante Spiritu sancto.

�

Consuevit igitur Spiritus sanctus primum suggerere somnia, postea
enarrationem monstrare, tertio exequi. Idque pulchre ad trinitatem
personarum accomodatur. Pater dat somnia, filius interpraetatur,
Spiritus sanctus exequitur. Haec ego appello vera et Prophetica somnia,
quae non fallunt. Sed de his non sumo mihi iudicium, nisi a posteriori.
Reliquam turbam prorsus contemno. Habeo quidem quandoque somnia, quae
aliquantum me movent, sed vilipendo, et cum domino Deo meo sic transegi,
quod velim credere Mosi et Prophetis. Neque enim pro hac vita desidero,
neque ad futuram mihi iis opus erit.

Interim tamen relinquo aliis sua dona. Scio enim Deum varias
revelationes Principibus et Regibus saepe per somnia exhibuisse, ea qui
volent interpraetari, viderint, qualis sit Spiritus, et unde
proficiscantur. Turci etiam utrunque habent, somnia et prophetias, qui
status et qui finis sit futurus Regni Turcici. Sed non credo ex Spiritu
sancto oriri. Quia non habent Prophetas, neque Turca, nec Pontifex,
alioqui manifestarentur per 

[Seite 250]

confessionem verae doctrinae et fidei. Utcunque igitur haec fuerint, non
curamus eiusmodi somnia, nec authorem eorum, quia non habent additam
interpraetationem, licet eventus et executio nonnunquam respondeat.
Diabolus enim est exercitatus, et instructus infinitis exemplis
gubernationis divinae, novit item voluntates, studia, consilia hominum
et ea etiam gubernat. Ideo facile perspicit deliberationum et imperiorum
fata et exitus. Videt hactenus sic vel aliter cogitata successisse, nec
adhuc quidem ullum vestigium apparere, quod velit Deus obiicere
impedimentum aliquod susceptae deliberationi, ideo faciles ei sunt
praedictiones de futuris. Sic Lichtenbergius praedixit bellum Bavaricum,
quia Diabolus vidit consilia Maximiliani, Palatini et aliorum Principum.
Idem facit aliis temporibus, et nisi Deus singulari consilio se opponit,
tum respondet exitus praevisus. Sed de hoc non est solicitus Diabolus,
utrum sit salutare somnium rebus humanis an non? Wenns gleich alles
zuscheitern1� geht, da fragt er nit nach.

Caeterum totum hoc vitae genus, quod vivimus, est merum somnium et nox
caliginosa. Nulla enim lux in toto orbe lucet praeter illam animalem et
corporalem. Solis lumen nobis causa erroris est, ut credamus nos in luce
esse. Sed revera velut in caeca nocte erramus. Vere igitur vita nostra
somnus est et nox spiritualiter. Sicut in somnio Ioseph parentes eius
Soli et Lunae, fratres vero stellis comparantur fulgentibus in tenebris
[Ps. 90, 5] huius vitae. Atque idem testatur Moses Psalmo 90. cum ait:
‘Inundationem in eos mittis, et sunt somnus’, hoc est, vita nostra
fugax est volans et transiens, sicut Albis perpetuo fluxu, aut quivis
torrens celerrimo impetu fertur, wie ein wasser fuer uber rauschet, ita
fecisti eos gurgitem aut torrentem [Hiob 14, 2] transeuntem. Sic Hiob
inquit: ‘Homo natus de muliere brevi vivens tempore repletur multis
miseriis. Qui quasi flos egreditur, et conteritur, et fugit velut umbra,
et nunquam in eodem statu permanet.’ Et quod [Ps. 90, 5] deterius est,
addit Moses: ‘Sunt somnus’, hoc est, vita nostra somnus est,
comparatione vitae aeternae.

Vere igitur in media nocte et densissimis tenebris haeremus: nisi [Ps.
119, 105] affulgeat Lucifer ille, de quo dicitur: ‘lucerna pedibus
meis verbum tuum’. Si non habemus scripturam sanctam praelucentem et
gubernantem nostras actiones, tota haec vita et universum lumen
rationis, omnis denique sapientia et consilia omnia sunt tenebrae et
confusio. Augustus, Alexander, Caesar haerent in densissima caligine,
nesciunt, quid rerum gerant. Sic etiam Nabuchodonosor, Pharao, omnesque
alii Reges et Monarchae, nisi quod videntur sibi pulchre multa facere et
egregie sapere, sed sunt mera [Jes. 29, 7] somnia, ut apud Isaiam
dicitur: ‘Sit sicut somnium visionis nocturnae multitudo omnium
gentium, quae dimicabunt contra Ariel.’ Sic res gestae omnium Heroum
celebratae poematis et historiis gentilium: Hectoris, 

[Seite 251]

[Jes. 29, 8] Achillis, instar somniorum sunt. ‘Quemadmodum somniat
esuriens et comedit, cum autem fuerit expergefactus, vacua est anima
eius: Et sicut somniat sitiens et bibit, et postquam fuerit
expergefactus, lassus adhuc sitit, et anima eius vacua est: Sic erit
multitudo omnium gentium, quae dimicabunt contra montem Sion.’ Sic
enim saepe solet fieri, ut somnians videatur sibi invenire saccum
refertum auro, aut ludere cum pulchra puella, sed evigilans sentit se
deceptum esse. Ad eundem modum tota haec vita nox est et somnus.

Id vero foelix somnium est, quando largitur Deus verbum et scripturam
sanctam in hac nocte, quemadmodum dat in naturali vita seu somno aliquam
revelationem, qualis haec est in somnio Ioseph. Ad hoc vero, ut ante
monui, accedat oportet interpraetatio Spiritus sancti et executio.
Tantum enim ego de somniis intelligo a posteriori, non amplius. Ideo non
possum iudicare, quando fides eis habenda sit, nisi Deus interpraetetur.

�

[Luk. 1, 35] In hanc sententiam Angelus ad Mariam inquit: ‘Spiritus
sanctus superveniet in te, et virtus altissimi obumbrabit tibi. Eris
praegnans et concipies filium’, sed hoc modo, ut sit absconsio et
obumbratio eiusmodi ut nec Angeli nec Demones possint perspicere aut
intelligere. Igitur in verbum et cor fidele non penetrat acies lucis
Diabolicae, et eam ob causam ego magis delector verbo et fide, quam
somno. Et oravi Dominum, ne mihi daret somnia, quia sunt fallacia.
Verbum autem est certum umbraculum et caligo, quam non possunt intueri
Spiritus maligni, quantumlibet sublimes. Etsi igitur non sunt
contemnendi Prophetae et somniantes, si prophetiae et somnia sunt
analoga verbo Dei et fidei, tamen hoc maxime urgendum est, ut prius
discatur Moses et Prophetae, hoc est, ut ante omnia habeamus purum
verbum et verum eius intellectum. Ex eo poterimus interpraetari omnes
visiones, omnia somnia et prophetias, quin etiam Angelos bonos pariter
et malos iudicare.

[Seite 252]

Sed redeamus ad somnia Ioseph. Duo sunt somnia, quorum prius agreste est
et rusticum, quia tantum de suo et fratrum manipulis somniat. Ipsius
manipulus stat erectus a terra, eum caeteri incurvati adorant. Hoc
somnio nihil admodum movetur Iacob. Ideo non contradicit, sed tacet:
quia congruit cum sua sententia, qua statuit Ioseph natum de principali
coniuge haeredem primarium fore, cui debebatur primogenitura, Regnum et
sacerdotium, et duplex portio haereditatis. Adhuc igitur convenit cum
cogitationibus Iacob, et confirmat eas: Estque Prothasis sivi praeludium
ad verum somnium. Nondum enim mentio fit parentum, qui debeant ipsum
adorare, sed tantum fratrum. Natura autem et lege sancitum erat, ut
primogenitus dominaretur fratribus, sicut alia superiora exempla
testantur.

Simeon vero et Levi sibi ius primogeniturae multo ante vindicarant, ideo
incenduntur odio et aemulatione adversus Ioseph: quanquam non aliud ius
habent quam tempus, quo ante Ioseph erant aediti in lucem ex Lea matre,
quae primum data erat patri in uxorem, misero Iacob indignis modis
decepto a socero Laban. Neque enim iuxta temporis praerogativam
aestimanda est primogenitura. Nihilominus tamen eam dignitatem sibi
sumebant. Levi successionem mortuo Simeone sperabat, et in suas partes
relinquam quoque familiam pertraxerant, ut ipsorum autoritati parerent,
ideo et reliqui fratres consentiunt, et uno ore adversantur, Ioseph,
sicut Apostoli ab uno Iuda persuasi murmurant contra Magdalenam.1� Hi
duo aut emprae caeteris vehementer commoventur. Habet etiam somnium suas
impressiones satis acres, nec potest numerari inter vulgaria somnia.
Deinde pater non offenditur eo, sed confirmat suo iudicio et autoritate:
atque ita accedit interpraetatio patris, quae est divina et firmissimum
argumentum certitudinis.

Alterum non est humile aut plebeium, sed heroicum et quasi coeleste.
Habet enim imagines Solis, Lunae et stellarum: non manipulos, qui
significant labores rusticorum et opera hominum. Atque eo comprehenditur
etiam pater et mater cum fratribus, quorum in priore nulla fuerat mentio
facta. Igitur movetur eo pater quoque et repraehendit, sicut sequitur.

[37, 10.11] Et cum patri suo et fratribus retulisset increpavit eum
pater suus, et dixit ei: Quod est somnium istud, quod somniasti? nunquid
veniendo veniemus ego et mater tua et fratres tui, ut incurvemus nos
coram te in terram? Invidebant ei igitur fratres sui: pater vero eius
conservabat verbum istud.

Supra odium fratrum recensetur: hic furere prorsus incipiunt. Nam nec
natura nec mores quorumcunque gentium, nec Deus ipse ferunt, ut parentes
adorent filios. Ideo est absurdum somnium, pugnans cum ratione 

[Seite 253]

et sensu communi. Sed habet tamen vehementem impressionem: diserte enim
exprimuntur Sol et Luna et undecim stellae, qui est numerus patris,
matris et fratrum, nec alio utitur numero. Lyra dicit Iacob contempsisse
et reiecisse prorsus tanquam manifeste absurdum, et patria autoritate
stoliditatem adolescentis redarguisse, qui puerili quadam levitate
somniaret se adorandum a parentibus et fratribus. Sed textus diversum
ostendit: non solum non contempsisse patrem hoc somnium, sed conservasse
omnia verba. Qua phrasi et Lucas utitur de Maria: ‘Conservabat omnia
verba haec, conferens [Luk. 2, 51] in corde suo.’ Castigat quidem
Iacob filium: quia prima specie admodum ineptum videtur, sed impressio
tam fortis est, ut pater non possit omnino negligere, licet initio
contradicat. Quia est in ea sententia, quod Ioseph sit primogenitus ex
Rahele, quae primum ei desponsata fuerit, et quam amaverat ardentissime.
Pro qua item septem annis durissimos labores et molestam servitutem
sustinuerat. Filius vero diu expectatus, sero tandem et in extrema
senectute natus erat. Haec et tam gravia argumenta quem non moverent,
nisi divinitus aliud revelaretur?

Postremo habet Iacob promissionem de futuro semine, in quo omnes gentes
sint benedicendae, eam omnes Patriarchae maximi fecerunt et Iacob haud
dubie speravit id venturum ex Ioseph, et cogitavit talem Dominum fore,
quem adoraturi essent omnes fratres, matres et patres in tota sua
progenie. Itaque totam rem diligentissime secum perpendit. Wer weiß
dennoch was das somnium moecht bedeuten? Quis scit qualis sit futura
ista adoratio, sive in praesenti, sive futuro? Si ex Ioseph nascetur
semen benedictionis, non ego tantum et mater, sed omnes posteri nostri
id adorabunt, sicut impletum est postea in Christo. Et David, qui etiam
pater est, [Ps. 110, 1 ff.] adorat filium nondum natum, Psal⌊mi 110.
Idem fecerunt Adam et Heua, et omnes patres ab initio mundi, qui in
aeternum adorant hunc filium.

Talia haud dubie patriarchae Iacob quoque in mentem venerunt. Ideo
mirabile Somnium est, quo pater et mater significantur per Solem et
Lunam, fratres vero et secuturi principes et patres per Stellas. Deinde
amplius collegit: Praestantissimae et summae creaturae nostra signa
sunt, non res significata: Nos sumus res, ac tanto quidem
praestantiores, quantum res praestat signo. Si igitur Deus tanto honore
patrem, matrem et fratres dignatur, ut pulcherrimae creaturae cogantur
eorum signa esse, necesse est naturam humanam magnifieri a Deo. Sol
signum est referens patrem. Igitur oeconomia et politia, multo magis
Ecclesia in summo precio et honore sunt apud Deum. Haec et similia multa
raciocinatus est Iacob ex somnio filii.

Pulcherrima igitur enarratio fuit, quae primum de semine venturo eum
admonuit, propter promissionem sibi et patribus datam. Semen meum,
cogitavit, adorabit futurum Christum. Sol, Luna, stellae, id est,
quicquid 

[Seite 254]

est Principum, Regum, patrum, matrum in regno et qualibet
administratione, ea omnia erunt eius imperio subiecta. Ideo non reprobat
filium ut falsum Prophetam, aut vanum aliquem somniatorem, sed revocat
in memoriam promissionem venturi seminis, et secum reputat, quanta eius
futura sit maiestas et gloria. Se quidem esse patrem seminis, sicut
Abraham fuit, et tamen necesse fore, ut coram eo prosternatur, idque
adoret. Atque ea vera cogitatio est, licet adhuc erret in persona, quia
putat ex Ioseph nascendum esse. Sed Deus postea non mutato nomine, nec
significatione, mutat personam, et tribuit hanc gloriam regno Iudae.
Illud infra demum discet Iacob.

Deinde etiam historica explicatio somnii insignis est. Maximum enim
ornamentum est politiae et oeconomiae, quod Deus maiore honore afficit
patrem et matrem, fratres et familiam, quam Solem, Lunam et stellas:
quae sententia oeconomica est, et mihi admodum placet. Nec posset sane
quartum praeceptum maiore dignitate explicari et ornari. Postremo in
Ecclesia quoque verae et sublimes stellae sunt ministri et doctores, qui
tamen sub Christo sunt, ut sit ipse Princeps et Rex totius orbis
terrarum.

Hactenus historica expedivimus, Iam vero et Grammatici nobis facessunt
negocium. Quaeritur enim, qua ratione hoc impletum sit, quod in somnio
dicitur ipso Spiritu sancto suggerente, patrem, matrem et fratres
adoraturos Ioseph, cum tamen mater sit mortua. Omnes hoc in loco sudant,
quomodo Rahel adorarit filium, quae fuit extincta ferme biennio, ante
quam somniaret Ioseph, imo, ut opinor, nondum completo spacio duorum
annorum. Priusquam igitur respondeamus, numerabimus ordine annos vitae
Iacob, praesertim a nuptiis usque ad descensum in Aegyptum. Nam toto
illo tempore plurimis et mirandis casibus iactatus est, quorum magnitudo
nulla oratione potest exprimi.

Ioseph iam est 17. annorum, natus septem annis post nuptias. Eo autem
nato sexennio haesit in Mesopotamia. Deinde octo annis in Sichem
habitavit, ut patet ex nostro Chronico. Post illud tempus profectus est
in Bethel, et natus est Beniamin, mortua iam Debora et matre in partu
extincta, circiter decimum sextum annum Ioseph. Adhuc recens igitur est
vulnus ex obitu Rahelis, non enim amplius uno et dimidio anno
intercessisse puto, Et rursus tamen consolatur Deus sanctissimum virum
hac spe monstrata de primogenitura filii, cum paulo ante mortua esset
magistra domus Debora, sanctissima matrona. Item Dina circa idem tempus
stuprata esset, puella 11. aut 12. annorum. Nam eo tempore natura
hominum firmior et vegetior fuit, sicut postea audiemus Iudam duxisse
uxorum 12. anno aetatis suae.

Post tot igitur et tantas calamitates, excidium Sichimitarum, stuprum
Dinae, mortem uxoris et Deborae nutricis, quae fuerat columen et
ornamentum totius familiae. Post incoestum item filii Ruben novam
consolationem 

[Seite 255]

largitur Deus patriarchae Iacob per filium Ioseph, quem statuit esse
primogenitum. Beniamin enim adhuc puer est anniculus aut bimulus, et
manifeste promittitur Ioseph in hisce somniis principatus et semen
benedicturum omnes gentes, sicut ipse interpretatur illustrante Spiritu
sancto. Rursus igitur quasi ex morte et inferis excitatus reviviscit
Iacob, Jst nu wider im Himel. En Deus vult, cogitavit, dilectissimum
filium meum esse primogenitum et haeredem benedictionis. Ideo laetatur
et exultat, ac toto pectore Deo gratias agit. Bald felt er wider inn
abgrundt der Hellen. Mox vero ad infernum demergitur, prorsus insperato
et inaestimabili casu.

Post excellentissimam consolationem, qua declaratus est Ioseph maior et
sublimior Sole, Luna, stellis, Coelo et terra, siquidem ex ipso venturus
erat, quem adorarent Sol et Luna, Patriarchae et Reges, imo etiam
Angeli. Da er denckt: Nu werd ich ein mal auch fried haben. Ibi
suavissima spes et cogitationes omnes misere et repente concidunt,
sublato Ioseph scelere et improbitate fratrum. Illi enim alia ratione
somnium Ioseph ennarrant, et sic colligunt: Rahel mortua non potest
adorare filium. Igitur somnium est vanum, et illusio Sathanica. Et hac
occasione stultitiam fratris effuse rident, qui fingeret sibi somnia de
mortua matre. Ita crevit superbia et praesumptio eorum de principatum.
Talia enim solent in mentem venire hominibus, quando vult Deus punire
peccata, ut habeant verbum Dei et certissimam veritatem pro absurdissima
re, also soll es gehn.

Debuissent fratres illi exemplo patris somnium Ioseph diligentius
perpendere, et frenare cupiditates illicitas. Sed furenter ruunt in
atrocissima peccata, et fiunt pessimi parricidae, fratricidae,
matricidae. Quia quantum in ipsis est, revera occidunt grandaevum
parentem, exultantem et suavissime acquiescentem in filio Ioseph. Mehr
hetten sie jm nicht koennen thun, wenn sie ein schwerdt oder spies durch
jn gestochen hetten. Non alio tormento crudelius eum excruciare
potuissent. Ipsi quidem admonentur per somnium recitatum a fratre: nec
desunt alia argumenta gravissima, Natura, leges, res ipsa et innocentia
optimi adolescentis, denique patris castigatio, qui subinde eos hortatur
ad fraternam benevolentiam, quibus omnibus, nisi ferreis animis essent,
flecti et moveri debebant. Sed quando videt Deus Pharaonem velle
indurari, tum laxat frenum Diabolo, et obiicit occasiones, ut
indurescat.

Sic igitur fratres hi secure omnes admonitiones contemnunt, et cogitant:
Ioseph est fatuus, pater est senex delirus, sunt homines stolidi et
inertes, destituti omni consilio et cogitatione. Nos sumus Principes,
quibus convenit imperare in domo et Ecclesia paterna, nihil igitur
morabimur ineptum istum somniatorem.

Sed quid respondebimus ad absurditatem hanc manifestam propter Rahelem
defunctam? Lyra dicit patrem primum contempsisse somnium. Sed non satis
facit mihi. Quia, etsi primo motu negligere, imo repraehendere 

[Seite 256]

⌊pensium [Phil. 2, 10] 2.: ‘Ut in nomine Iesu omne genu flectatur
coelestium, terrestrium et infernorum.’ Haec thelogica et vera sunt.

Sed quid respondebimus oeconomice? Quomodo adorat Rahel mortua? Ego
sequor usitatam solutionem in scriptura sancta per synechdochen. Etsi
enim non vivit Rahel, ut in sua persona adoret, tamen in filiis et
marito et tota familia adorat. Sicut per Synecdochen dicimus, omnes
fratres odisse Ioseph, licet Iudas, ut ego opinor, non oderit, et alii
tantum consenserint, non fuerint duces sceleris cum Simeone et Levi.

Sententia igitur somnii haec est: Sol et Luna et stellae me adorabunt,
hoc est, tota familia, parentes, fratres, maiores et minores. Infra vero
in fine audiemus Iacob adorasse Ioseph filium cum ait: Si inveni gratiam
in conspectu tuo, pone manum tuam sub femore meo, et facias mihi
misericordiam et veritatem, ut non sepelias me in Aegypto etc. Ibi
loquitur cum filio more deprecantis et subditi, tanquam cum Principe,
licet paterno adfectu: tamen non mandat, sed ut superiorem precatur. Et
in Epistola [Hebr. 11, 21] ad Hebraeos scriptum est: ‘Fide Iacob
moriens singulos filiorum Ioseph benedixit, et adoravit fastigium virgae
eius.’ Etsi enim aliter potest verti locus ille: tamen videtur Iacob
adorasse et coluisse filium. Recumbens in lectulo, eo accedente erexit
se, non aliter, ac si veniret Princeps aliquis, idque fecit non tantum
propter gubernationem Aegypti, sed etiam propter semen benedictum, quod
sperabat ex ipso, et de eo acceperat antea revelationem. Haec simplex
solutio est huius obiectionis per Synecdochen usitatam in scriptura
sancta.

ὕστερον πρότερον, quod vulgo anticipationem vel
recapitulationem dicunt, qua crebro solet uti sacra historia, sicut
gentilium etiam historici eadem saepe utuntur. Ut, cum Livius res gestas
unius mensis aut anni describit, non potest simul omnia recitare, quae
alibi eodem momento simul contigerunt. Sic Moses primum absolvit vitam
Isaac, postea Ioseph, et tamen quaedam simul gesta sunt, quae simul
describi nequeunt. Perinde ut duo una cantare, sed una loqui non
possunt, imo totus chorus simul canit, sed non simul concionatur.

Itaque Lyra et Augnstinus recte supputant, quod Ioseph venditus sit
duodecim annis ante mortem Isaac, sed obliviscuntur figurae historicae,
anticipationis. Supra enim eadem serie et linea rerum Isaac addita etiam
est mors eius, qua narratione ea, quae sub idem tempus gesta fuerant,
commemorari non poterant. Augustinus vero facilime se expedire
potuisset, 

[Seite 257]

si mortem Isaac recitatam ante venditionem Ioseph intellexisset per
ὕστερον πρότερον Non enim propterea in dubium vocanda
est autoritas et certitudo scripturae sanctae: Sed hoc meminerit lector,
quod soleat narrare res gestas more historico, quod saepe alias monui.

Hactenus ergo recitavit Moses duo somnia Ioseph, quibus praelusit
Spiritus sanctus insigni historiae de futuro principatu Ioseph in
Aegypto, [Ps. 105, 17] vel ut scriptura alibi exponit, de viro misso
ante Israel, ut servaretur tempore famis. Unde agnoscamus providentiam
et sollicitudinem Dei de nobis, qui longe ante significat et praedicit,
quae futura sint, et ea mirabili bonitate ita temperat et moderatur, ut
habeant exitus tolerabiles. Sicut [1. Mose 50, 20] infra Ioseph ipse
interpretabitur, cum dicit: ‘Vos cogitastis de me malum, [1. Mose 45,
7] sed Deus vertit illud in bonum’. Item: ‘Pro salute vestra misit
me Deus ante vos, ut reservemini super terram, et escas ad vivendum
habere possitis’.

Certum igitur est Deum nostri curam fidelem et diligentem agere,
antequam nos de nostris successibus cogitamus. Quin etiam stultitia
hominum talibus exemplis arguitur, qui tam vesani et mali sumus, ut
saepe in propria peccemus commoda, nobisque ipsis infensissimi hostes
simus, nisi Deus immensa benignitate consilia nostra inverteret, et
aliter gubernaret quam nos cogitaveramus. Ita enim hi fratres insaniunt
in exitium fratris, qui futurus erat salus ipsorum et totius terrae
Chanaan, et quo sublato ipsis pereundum fame fuisset. Sed Deus omnia
mala, quae meditantur etiam contra et ante ipsorum cogitationes mirabili
ratione in bonum convertit, idque quodammodo per haec somnia
praefiguratur et disponitur.

Iam vero ad reliqua pergamus, et primum in Iacob mirificum exemplum
gubernationis divinae consideremus, quomodo deducat Deus Sanctos suos ad
inferos et reducat, consoletur et contristet, ut assuescamus confidere
et haerere in solo verbo. Necesse enim est eo redigi res piorum, ut
nihil sentiant, nihil aliud intelligant, nihil videant, praesertim in
morte, quo nitantur, quam verbo. Discamus itaque mori secundum carnem,
et pendere ex verbo, ut, si vel fractus illabatur orbis1�, tamen cum
fiducia dicamus: Credo in Deum patrem etc. Et in Iesum Christum, filium
eius etc. Iacob vero iam in Hebron habitat, et habet filium 17. annorum,
spem et solatium senectutis. Und maint es sey nu der jamer auß, so
gehet er erst erger an, denn er in sein leben lang gehabt hat.

[37, 12 –14] Cumque abiissent fratres eius, ut pascerent oves patris
sui in Sichem, dixit Israel ad Ioseph: An non fratres tui pascunt oves
in Sichem? Veni, mittam te ad eos. Respondit ei: Ecce ego. 

[Seite 258]

Dixitque ad eum: Vade quaeso et vide, si in pace sint fratres tui, et si
pax sit ovibus, et renuncia mihi quid agatur: Misit itaque eum de valle
Hebron, ut veniret in Sichem.

Hinc apparet pascua hactenus fuisse circa Hebron, ubi Isaac et Iacob
habitarunt cum familia. Ac fuisse bonos et probos homines, qui
locaverunt Iacob et filiis eius agros, nihil dubium est, cum ipsis
quidem nihil esset proprium in ea terra, et tamen pascuorum et
manipulorum sive agrorum mentio fit, quos coluerunt. Videntur vero
incolae fuisse posteri trium fratrum, Aner, Escol, Mamre, qui fuerunt
pii, et diligenter audiverunt verbum, et adiunxerunt se Ecclesiae
Abrahae et Isaac. Apparet etiam pascua tunc absumpta esse in agris et
patris Hebron, quae fuit eis causa transmigrandi in Sichem. Aut ideo
forte mutarunt locum, quia non potuerunt amplius ferre praesentiam et
consuetudinem Ioseph, adversus quem tanta invidia et odio exarserant, ut
non possent cum eo familiariter aut amice colloqui, nec conspectum eius
ferre. Fieri enim potest, ut quis odio et invidia alterius fugiat, Sicut
de Cain dicitur: Iratus est Cain valde, et conciderunt vultus eius: Non
potuit fratrem blanda facie aut benignis oculis intueri. Sed ad primum
conspectum eius excanduit, et torvitate vultus animum inflammatum ira
ostendit. Eadem causa potuit etiam hos fratres ad mutanda pascua
impellere. Ioseph vero manet domi apud patrem recedentibus aliis et
defugientibus eius familiaritatem.

Deinde videmus et familiam eius adhuc tenuisse Sichem, siquidem eo
pastum eunt. Occisis enim civibus successit Iacob et filii eius, et
viduae Sichimitarum haud dubie et, si qui reliqui fuerunt ex populo
illo, manserunt cum Iacob in sua patria. Arbitror et vicinos Chananaeos
reconciliatos et placatos fuisse per affinitatem iunctam cum Iuda, ut
sequetur cap⌊ite 38. Unde reliquos etiam dilexerunt, qui fuerunt boni
et modesti, sed pessimos illos nebulones Simeonem et Levi, Die Moerder
zu Sichem, haud dubie detestati sunt. Ioseph autem postea eum locum
obtinuit cum posteris suis, in quo vere occisus fuit a fratribus. Infra
enim dabitur ei a patre huius terrae possessio, quod non posset facere
Iacob, nisi haberet eam propriam. A conducto igitur agro transeunt in
propria pascua in Sichem. Rursus, his agris depastis, redeunt in Hebron,
Non enim possunt, nec volunt cum proditor isto pessimo, qui vult adorari
a reliquis, morari amplius.

Porro ab hac ditione Sichem regnum Israel et Ephraim etiam regnum Ioseph
dicitur. Et primus Rex Hieroboam ex hac tribu oriundus fuit. Respexerunt
enim ad prophetiam, qua infra confertur dominium huius loci in Ioseph,
qui, quanquam immani crudelitate filiorum esset occupatus, tamen eum
retinuit Iacob, Deo ipsi obiiciente et pessimum facinus in bonum
convertente. Eiusmodi enim politica, quae non habent traditiones divinas


[Seite 259]

� Iacob non habuit promissionem aut mandatum de trucidandis
Sichimitis, verum interfecto Hemor cum filio obtinet eorum ditionem
consentientibus vicinis populis. Sic multa casu eventuque rerum multis
contingunt Deo sic permittente absque ulla traditione aut promissione
divina.

Quae restant de textu, nihil habent difficultatis, neque in historia,
neque in Grammatica. Describit Moses sollicitudinem patris Iacob in
oeconomia, qui, quanquam gravis aetate et annis a gregibus abest, tamen
sollicitus est de filiis et pecoribus. Proponuntur autem haec a Spiritu
sancto ad formandos mores nostros, ne omnem curam temporalium
abiiciamus, sicut Monachi, qui alieno labore et curis victitarunt. Est
enim oeconomicum exemplum et pulcherrima descriptio curae paternae, qua
Iacob rationem habet pecorum et filiorum, quomodo singula
administrentur. Ideo ablegat Ioseph ad eos, dicens: Vade et vide, quid
geratur. Supra enim dictum est, Ioseph detulisse famam sinistram de
fratribus sparsam ad patrem, Nec vero fratrum tantum, sed etiam servorum
et ancillarum malefacta et, si quid detrimenti res pecuaria et tota
oeconomia caperet, nunciabat.

Neque sane negligenda est haec cura iis, qui positi sunt in
administratione Ecclesiae, politiae, oeconomiae, quin simul sint
Episcopi domi suae, et inspiciant agros, pecora, etc. sicut Iacob facit.
Papa distinxit secularia sive carnalia et spiritualia, et docuit
oeconomiam esse fugiendam, tanquam a Deo neglectam et reprobatam,
voluitque omnem curam eius a suis amotam esse. Nos enim, dixerunt,
servimus Deo in rebus coelestibus et spiritualibus, relinquamus ethnica
illa et prophana etc. Quid igitur faciendum est? Legamus horas Canonicas
et Matutinas, et pro illis devoremus opes mundi, et dominemur Regibus,
Principibus etc.

Sciant igitur pii oeconomi, omnes actiones ipsorum Deo placere, sive
curent greges, sive agros, seu denique fimeta et stercoraria. Uxor vero
mulgeat capras, vaccas etc. Ea omnia non sunt habenda pro profanis et
illicitis, si fiant a sanctis hominibus. Unde enim omnes oriundi sumus,
nisi ex coniugio et oeconomia? Quasi vero Papistae ex truncis et
lapidibus nati sint. Nisi matres parerent, lactarent, mundarent,
foverent infantes, totum genus humanum interire necesse esset. Cum autem
Deus ipse autor sit horum officiorum, nequaquam cogitandum est, impediri
iis cultum Dei, sed esse optima et gratissima exercitia pietatis erga
Deum et homines. Vult enim Deus foetum gestari in utero, lactari, foveri
sedulitate et cura matrum, ut enutriatur et crescat, atque ideo indidit
lac uberibus. Si cui tamen contigit donum castitatis, ut possit carere
molestiis oeconomicis, 

[Seite 260]

fruatur sane suo dono. Sed aliud est immunem esse a certis oneribus
vitae huius, aliud, vitam ipsam damnare et reprobare tanquam profanam et
ethnicam.

Quod si rem rectius aestimaverimus, inveniemus sane, nihil profanius et
secularius esse, ut ipsi loquuntur, toto ordine Episcoporum, utcunque
fucum faciant imperitis titulo spiritualium personarum. Quin ipsi potius
damnandi sunt, propter iudicium perversum et impium, quo Dei
ordinationem damnant tanquam plenam periculis et molestiis.

Ac diligenter ad autorem respiciendum est, quod Deus opera oeconomica
instituit, laudat, remunerat, ornat. Sic enim scriptura sancta in
historiis patrum semper haec vilia, stulta, mundana, ut videntur, miscet
sublimibus operibus fidei et crucis et aliis exercitiis spiritualibus,
ut testetur Deum maxima pariter et minima curare. Idem enim Dominus est
summorum et infimorum, Regum et servorum, masculorum, foeminarum etc.
Habemus omnes eundem et unum Deum, et sumus unum unitate colendi Dei,
etiamsi opera et vocationes diversae sint. Quilibet autem suo loco
faciat officium. Sicut Iacob sanctus et spiritualis vir est, meditans in
lege Dei, orans, administrans et gubernans Ecclesiam: Interea tamen non
negligit vilia, domestica, agrestia et pecuaria, quod nobis in exemplum
proponitur, ut sciamus omnes nostras actiones in vita oeconomica placere
Deo, et esse necessarias huic vitae, in qua decet unumquemque pro sua
facultate et vocatione uni Deo et Domino omnium servire.

Haec saepe agitanda, et tenerae aetati in primis inculcanda sunt, ut
rectius iudicare de his rebus discat, quam iuris perditi et Papistae
solent, qui non desinunt Monachorum et Nonnarum ordines et regulas
praeponere oeconomicis et civilibus officiis, quantumcunque ea a Deo
commendentur et ornentur. Sciant Deo aeque placere mulierem lactantem
infantem, aut ancillam scopis purgantem aream, ac ociosam Monialem aut
Carthusianum ignavum: Contra abominationem papisticam, quae introducta
est superioribus saeculis in Ecclesiam, cum alios omnes ordines
seculatores et inutiles dicerent, et tantum rasuras et cucullos suos
ornarent. Nos spirituales sumus, dicebant, oramus pro aliis, vos cives,
rustici, Principes, nobiles et omnes seculares non potestis servire Deo.
Date igitur aurum, argentum, arces, oppida, ditiones vestras, et nos
dies noctesque pro vobis orabimus, interea dum vos aratis agrum, regitis
familiam, subditos etc. Sic enim ipse docui adhuc Monachus. Sed Deus pro
immensa sua misericordia condonavit mihi peccata mea.

Saepe tamen cogitandum est, quam horribiliter fuerit dementatus et
infatuatus totus mundus, per Papistas, Canonistas et Sophistas, qui
invocationem et cultus Dei incluserunt Monasteriis tantum, quasi non
posset Deus coli et invocari in vita communi. Nec dum cessant
perditissimum hominum 

[Seite 261]

genus, Iuristae et Monachi, omnem lapidem movere, ut horribilis illa
abominatio Monasteriorum restituatur, ad obscuranda opera divinitus
praecepta, domestica, muliebria, politica etc. quae revera sunt Dei
opera, Siquidem mulier, Civis, Princeps, nobilis etc. est creatura Dei,
et singuli ad certa officia sumus conditi, ut, qui ea diligenter suo
loco administrant, sciant se placere Deo, modo abstineant a peccatis.

Haec lux sublata fuit ex Ecclesia Dei per Pontifices, ita ut nulla
amplius cognitio nec creatoris, nec creaturarum manserit apud homines,
et conabuntur eam rursus extinguere Episcopi et Monachi, nisi divinitus
impia consilia et conatus eorum in conventu Imperii, qui nunc agitur,
impediantur. Id enim agent totis viribus, ut restituatur Papatus et
Monasteria cum omnibus decretis Pontificis, quanquam ipsimet ea
contemnunt et derident. Non enim orant, non ieiunant, sed helluantur et
pergraecantur dies noctesque. Tamen conabuntur fucum facere Caesari,
praedicatione cultuum divinorum, qui sint instaurandi in Monasteriis:
quasi impurissimi Monachi soli officium et cultum Deo gratum praestent,
ululando scilicet et boando in templis.

Adversus haec portenta diligenter eiusmodi loci notandi sunt de vita et
actionibus Patriarcharum, quos Deus aliquando per sublimia ducit, ut,
quando Iacob luctatur cum Angelo, id unum ex summis operibus fuit, ubi
non erat locus aut tempus mulgendi capras, sed luctandi et vincendi per
fidem et spem, peccatum et mortem. Aliquando vero extra sublimia illa,
sicut idem fuit politicus et oeconomicus, curavit greges, servos,
familiam etc. Non enim ad unum tantum opus destinati sunt pii, sicut
Monachi se alligabant ad certa opera, sed alias Spiritualibus
exercitiis, alias domesticis aut politicis curis vacant.

Commendatur praeterea hoc in loco obedientia Ioseph, qui statim vocanti
patri praesto est. Eam enim prolixe commemorat Spiritus sanctus, non tam
propter historiam sequentem, quam ut in adolescente Ioseph puerilia illa
celebret, quae in oculis Papistarum corporalia et stulta sunt, quasi in
ipsorum vita nihil infirmi sit aut humani, Sed coram Deo praeciosissima
sunt et optima.

[37, 15 –17] Invenit autem eum vir errantem in campo, qui interrogans
eum aiebat: quid quaeris? Respondit: Fratres meos quaero, indica quaeso
mihi, ubi pascant greges. Et dixit vir ille: Profecti sunt hinc, audivi
autem eos dicentes: eamus in Dothan. Perrexit itaque Ioseph post fratres
suos, et invenit eos in Dothan.

Pergit Ioseph promptissimo animo ad fratres, et, cum erraret
aliquantisper in agro, monstratur ei iter a viro quodam, cui occurrit in
via. Neque vero scit quantum periculum sibi immineat, quam prope sit
praesentissimum exitium. Nec enim admonetur a quoquam, et Deus ipse
permittit, 

[Seite 262]

ut incidat in manus fratrum crudelissimorum. Sic utrunque negligit, et
patrem Iacob, et Ioseph filium, ac dissimulat ea, quae non obscure iam
diu machinabantur fratres, sinitque puerum a patre mitti et in exitium
praecipitari. Ubi nunc sunt Angeli illi Mahanaim, qui supra celebrati
sunt, quod pugnarint pro Iacob adversus Esau? Nullus hic apparet, qui
moneat Iacob et dicat: Cave, mittas filium Ioseph ad reliquos tuos
filios, occident eum, et tu suavissimis deliciis tuis orbaberis. Alle
Engel und Gott selbs schweigen still. Haec profecto admiranda et
inaudita sunt, quae ego nec cogitando assequi, nec verbis possum
exprimere. Permittit enim Deus Iacob patrem et filium incidere in
praesentissimum exitium.

Nobis vero ingens et insignis haec consolatio est, quod videmus Deum
sanctissimos Patriarchas non aliter atque nos gubernare. Non enim ducit
Patriarcham Iacob tantum per miracula et sublima exercitia Spiritus,
superantia communem captum piorum, sed obiicit eum etiam quotidianis
periculis, casibus, eventibus, qui cuivis nostrum possunt contingere.
Ioseph optimus et innocentissimus adolescens est annorum septemdecim,
habet Spiritum sanctum, et plenus est Dei gratia et beneplacito. Vitam
quoque sanctissimam in Ecclesia Iacob vixit, tamen miserabili casu
opprimitur, nobis quidem forte non inusitato, sed tam sancto viro
prorsus indigno.

Pertinet igitur exemplum ad consolationem nostram et monet, ut
meminerimus nos homines esse, neque humani quicquam a nobis alienum
putemus. Si enim ista contigerunt Patriarchis plenis Spiritu sancto,
quid miramur aut fremimus, cum nos similia experimur? Quin potius
gaudeamus et agamus Deo gratias, quando sentimus nos iisdem casibus
iactari, quibus exercuit Deus ab initio sanctissimos homines.

In tanto periculo videmus altissimum silentium esse Dei et Angelorum.
Sinunt Ioseph praecipitem ire in tristissimam calamitatem et mortem
ipsam, vident patrem futurum miserrimum et adflictissimum propter mortem
filii, tamen non impediunt conatus fratrum. Exhortemur igitur nos mutuo
ad tolerantiam exemplis illorum hominum, qui in cruce ferenda nobis
fuerunt similes, quae propiora nobis et familiariora sunt, ideoque magis
nos movent, quam exemplum filii Dei. Id enim aliquanto sublimius est et
absque comparatione. Quanquam is quoque de se dicit, Et quidem filius
hominis secundum quod definitum est vadit, quasi nec pater coelestis,
nec Angeli ipsum curent, siquidem obiicitur Iudeis crudelissimis
lacerandus et crucifigendus. Ad eundem modum vadunt hi duo ad mortem
tacente Deo, tacentibus Angelis, imo gaudentibus. Quia non fit in
perditionem Ioseph et Iacob, sed in salutem multorum. Verum id consilium
Dei adhuc arcanum est, quanquam optimum et utilissimum. Quia per hanc
tentationem 

[Seite 263]

et vexationem cavebit Deus, ne Iacob cum filiis fame pereat, et
efficiet, ut convertatur Aegyptus ad veram Dei agnitionem, et multi
lucrifiant.

Id sane saluberrimum consilium est, sed absconditum coram oculis eorum.
Sic enim cogitat Deus, prius mortificabo utrumque, quia non ipsis tantum
benefaciam, verum etiam toti Aegypto consulam per ipsos. Haec fuit tum
sententia et beneplacitum Dei, quantumvis tristis et molesta species
sit, ita a Deo negligi. In hoc igitur exemplum intueamur, quoties
adfligimur et tentamur, ac fortiter resistamus carni frementi et
indignanti, ac dicamus: Quare Deus ita me negligat, nescio: sed non
dubito de optimo, sapientissimo, et utilissimo consilio patris, quanquam
caro non videt, sed murmurat et luctatur adversus Spiritum. Tamen
ferenda et superanda crux est fide et patientia, quia video in sanctis
patribus mirabilia Dei consilia, quibus reguntur. Ita enim hi tres una
moriuntur omnes, Isaac avus, Iacob pater, Ioseph filius. Sed vide
quantum boni Deus inde eliciat, quam magnifice tractet hunc casum et
maliciam Diaboli, ut faciant miserum istum et emortuum pastorem Ioseph
regem Aegypti et multorum populorum dominum, et, quod praecipuum est,
per totum regnum propagetur doctrina de Deo. Das kumbt alles auß der
kleinen tentatio. Ergo et nos sic statuamus, Age Deus me hac aut alia
cruce oneravit. Quid tum? Feram aequo animo. Caro quidem infirma est,
gemit, eiulat, querulatur. Sed Deus dicit: Tu nescis, bist ein Narr.
Consilium meum est, ut ex hac tua cruce producam maximum bonum.

[Luk. 18, 7 f.] Sic Christus de Sanctis suis in novo Testamento dicit:
‘Putatis, quod Deus non faciet vindictam electorum suorum clamantium
ad se die ac nocte? etc. Dico vobis, quia cito faciet vindictam illorum?
O wann wirs glauben kuendten. Si huic voci filii Dei firmiter assentiri,
et hunc spiritum habere possemus, qui cum gaudio diceret, Age eripiatur
vita, corpus, bona, valeant omnia, certus sum Deum facere et permittere
hoc optimo consilio, tum veri Christiani et victores totius mundi
essemus, idque vere esset se tradere in obsequium et voluntatem Dei.
Sicut monet Paulus Rom⌊anorum [Röm. 12, 2] 12.: ‘Renovamini in
novitate mentis vestrae. (Das Renovamini thut aber wee.) Quare? ut
probetis quae sit voluntas Dei bona et beneplacens et perfecta’, Ibi
discetis ferendo, dolendo, gemendo, quid Deus de vobis constituerit.

Sic non dubito, quin gemitus ille, qui hodie regnat in cordibus nostris,
et omnium piorum contra Papam, Turcam et horribiles blasphemias, quas
magno dolore animi audimus, suspirantes et clamantes, VENI DOMINE,
acceleraturus sit liberationem piorum. Was gilts, der gemitus soll die
welt zurreissen. Non habebit Deus pacientiam, inquit Christus, sed brevi
faciet vindictam. Er wird kummen, Er wird nicht außbleiben. Et cum
coeperit iudicare, inveniet modum, quo ipsi funditus deleantur, et 

[Seite 264]

servetur Ecclesia. Sic per diluvium delevit totum genus humanum, cum
essent securissimi, et certissimi nihil impendere mali, propterea quod
multi Sancti et sapientes in speciem adhuc inter ipsos essent. Sic
periit regnum Babylonicum, Sodoma, Hierosolyma, Roma. Quis delevit eos?
Isti gemitus et lachrymae in cordibus sanctorum. Moses ad mare rubrum
clamat: Quid fit? Mare dividitur, Pharao ingressus suffocatur, et
populus Israeliticus mirabiliter evadit.

⌊o 106: ‘Obliti sunt operum eius, et consilium eius non
sustinuerunt. Er het fuer, er wolt jnen helffen, aber sie kuendtens
nicht erwarten, sie woltens in praesentia haben, darumb pliebens in
deserto. Erat omnino paratus ad ferendam opem, verum non volebant eam
expectare, sed potius in praesentia auferre. Ideo conciderunt in
deserto, et non ingressi sunt in terram Chanaan, quia pro nihilo
habuerunt terram desiderabilem, non crediderunt verbo eius,
murmuraverunt in tabernaculis suis etc.’

Ad hunc modum sanctissimus Patriarcha Iacob in magno dolore et summis
angustiis fuit, nec potuisset inde eluctari, nisi audivisset
consolationes a patre Isaac, a domesticis reliquis, qui ei in memoriam
revocarunt promissionem, atque ita eum erexerunt, donec reciperet filium
cumulatum ingenti gloria et dignitate. Multo enim maximum est, quod
Ioseph evehitur ad principatum Aegypti. Id si antea revelasset Deus
Iacob, et dixisset: Curabo, ut amissio filii fiat occasio maximorum
commodorum, summa voluntate et laetitia filium dimisisset. Sed tegit et
abscondit, ut mortificet veterem hominem, et repleat ac inebriet novum
hominem novis et infinitis beneficiis.

Interea vero excitandus fuit animus ad fidem, spem et expectationem [Ps.
26, 14] auxilii divini iuxta doctrinam Psalmi: ‘Expecta Dominum,
viriliter age, et confortetur cor tuum, et sustine etc.’ Deus novit
finem et exitum tentationis, quem tu non cernis, Halt fest, ich wils so
mit Zucker durch mengen1,� ut, tametsi moriaris, tamen in
resurrectione mortuorum perpetuo gaudio cumuleris. Ad haec enim prosunt
haec exercitia, ut discamus intelligere misericordiam Dei, et misterium
fidei et spei, et aliquomodo compraehendere [Ps. 4, 4] consilia
imperscrutabilia Dei de nobis, sicut dicitur, Psalmo 4.: ‘Mirificat
dominus sanctum suum’. Item Psalm⌊o 16.: ‘Mirificavi omnes
voluntates [Ps. 17, 7] meas in eis’. Item 17.: ‘Mirifica
misericordias tuas, qui salvos facis sperantes in te’. Misericordia,
gratia, promissio certo adest, sed mirabiliter impletur super omnia
nostra cogitata, disideria, voluntates.

[Seite 265]

Dicendum igitur est cum Hiob: ‘Etiam, si me occidat, sperabo in [Kor.
4, 8 f.] eum. ‘Et cum Paulo 2. Cor⌊inthiorum 4. ubi egregie
rhetoricatur: ‘In omnibus tribulationem patimur, sed non anxii
reddimur: Contristamur, sed non destituimur: Persecutionem patimur, sed
non derelinquimur: Deiicimur, sed non perimus. Vita nostra est
miserrima, et plena ingentibus malis et calamitatibus, sed non
derelinquimur’. Et sic pius animus statuit, scio, quod non confundar,
spes mea, fides mea non fallet me, quia Deus, promissio, Sacramenta,
absolutio non fallunt, quae sunt Dei. Itaque moriens vivam, periens
servabor.

Ita enim abiicitur Iacob, ut apparet, sed non derelinquitur: tentatur,
sed non destituitur. Denique manet Dei filius, et Deus est in eo, sed
abscondito et mirabili modo. Ac tandem cum ad Catastrophen perventum
est, quando videt Iacob filium vivere et regnare gratulatur sibi et
gaudet de prioribus vexationibus et malis, atque ita cogitat: En nunquam
mihi tanta gaudia oblata essent, si meo arbitrio et consilio fuisset
administrata domus et Ecclesia mea, Ioseph mansisset pastor, ut reliqui
filii. Iam vero evehitur ad regiam dignitatem, fitque multis autor et
causa salutis.

Quando igitur adfligimur et exercemur, excitandus est animus adversus
[Ps. 118, 17] sensum mali et dicendum: ‘Non moriar, sed vivam’,
utcunque diversum appareat, etsi de me ipso quidem desperare cogar,
temen in eum sperabo, qui ex nihilo fecit omnia, meque in nihilum
redactum potest restituere in integrum, maximo meo et aliorum bono. Quo
atrociores igitur sunt passiones, hoc maiora et mirabilia operantur in
Sanctis. Estque argumentum gratiae et benevolentiae divinae, quando
exercentur cruce et adflictionibus. Quando enim perseverant fide in
promissione et perdurant, [Jak. 1, 12] sequuntur ingentia et
incredibilia bona, iuxta illud Iacob⌊i 1.: ‘Beatus vir qui suffert
tentationem, quoniam, cum probatus fuerit, accipiet coronam [Joh. 12,
24] vitae, quam repromisit Deus diligentibus se’. Et Ioahnnis 12.:
‘Nisi granum frumenti cadens in terram mortuum fuerit, ipsum solum
manet. Si autem mortuum fuerit, multum fructum adfert’. Ex
putrefactione et mortificatione grani surgit pulcherrimus culmus ferens
alias trigecuplum, alias sexagecuplum.

⌊iorum 4.: ‘Semper enim nos, qui vivimus, in mortem tradimur propter
Iesum, ut et vita manifestetur in carne nostra mortali’. [2. Kor 4, 16
ff.] Item.: ‘Propter quod non deficimus, sed, licet is, qui foris est,
noster homo corrumpatur, tamen is, qui intus est, renovatur de die in
diem. Id enim, quod in praesenti est, momentaneum et leve tribulationis
nostrae, supramodum in sublimitate aeternum gloriae pondus operatur in
nobis, non contemplantibus, quae videntur, sed quae non videntur’.

Haec vera et unica Christianorum scientia est, ad quam vocati et 

[Seite 266]

⌊nis 15.: ‘Non vos me elegistis, sed ego elegi vos, et posui vos, ut
eatis et fructum adferatis, et fructus vester maneat, ideo etiam eos
exercet et mortificat, quo uberiores sint eorum fructus’.

Ad hunc modum tractat hosce sanctissimos Patriarchas, ac si nesciret
eos, et tamen suam gratiam et misericordiam effundit in avum Isaac,
patrem Iacob et Ioseph filium. Sunt enim Deo acceptissimi et gratissimi
sine ullo dubio. Verum ista caritas et benevolentia ita absconditur, ut
Deus ne hostium quidem suorum quenquam atrocius puniverit, et ne ipsos
quidem parricidas, qui Ioseph vendiderant, neque Ismaelitas aut
Midianitas emptores.

Sic nimirum excitat et assuefacit sanctos ad cogitationem mirabilium
consiliorum Dei. Reliquos vero sinit crescere, voluptuari, usuras et
rapinam omnis generis securissime exercere, illorum cupiditatibus
indulget, non castigat, nec reprimit securitatem et conatus impios. Sed
o tristem et infoelicem indulgentiam. Longe beatiores sunt, quos in
luctum, in miseriam, in mortem coniicit. Et tamen addit promissionem,
dicens: Habes promissionem, ea sis contentus. Si esses abiectus, non
darem tibi promissionem, non iuberem te mihi fidere. Si vellem te
damnatum in aeternum, non absolverem, non baptisarem, non vocarem te in
consortium filii mei. Sed quia habes Sacramentum, habes Euangelium,
memineris verborum [Matth. 5, 4] meorum: ‘Beati, qui lugent, quoniam
consolationem accipient’. Item: [Matth. 5, 11.12] ‘Beati estis, cum
maledixerint vobis homines, et persecuti vos fuerint, et dixerint omne
malum verbum adversum vos, mentientes propter me: Gaudete et exultate,
quoniam merces vestra copiosa est in coelis etc.’

Neque vero coelestia tantum et aeterna premia recepit Iacob, verum et
temporalem mercedem, longissime omnem spem et cogitationem superantem.
Factus enim est pater Regis Aegypti et Episcopi ac Doctoris multorum
populorum per momentaneam hanc et levem tentationem. Hoc corporale etiam
et insigne praemium est pacientiae et constantiae in adversis. Itaque
solet Deus abscondere faciem, manumque suam subtrahere a sanctis et
dilectis suis, et sinit eos lugere, vendi, coniici in carcerem, mori,
non aliter, ac si hostes Dei essent, quos quidem magis curare videtur,
quam hos, non quod re vera sic affectus sit, ut in speciem apparet. Sed
quia hoc quasi ludo in operibus manuum suarum delectatur. Ita enim
[Hebr. 12, 6] ait: ‘Quos diligo, castigo’.

Haec diligenter consideremus, ut postquam coepimus credere et sperare
vitam futuram, datam per verbum et baptismum, quicquid inde malorum
evenerit, discamus pacienter ferre, et statuamus non temere, sed paterno
consilio fieri omnia ad salutem nostram, id quod finita tentatione demum
intelligimus. In ipsa Epithasi et paroxysmo non intelligitur, quia
sensus carnis abripit nos a promissione. Non venit in mentem homini in 

[Seite 267]

tribulatione et angustia constituto: Sum baptisatus, habeo promissionem
Dei. Sed animus prorsus obruitur querelis, luctu, lachrymis secundum
carnem. Oportet autem crucifigi et mortificari carnem, quia impedit
intellectum promissionis et veritatem verbi Dei, quae conspicitur in
tentatione, [Ps. 33, 9] si firma fide retinetur. Sequiturque illud, quod
in Psalmo dicitur: ‘Gustate et videte, quoniam suavis est Dominus’.
Deus sinit tentari nos, ut habeat locum saturandi, consolandi,
inebriandi, exhaustos omnibus viribus omnique praesidio destitutos,
alioqui enim oscitantes et cum fastidio verbum audientes prorsus
torpescimus. Sawer macht essen, spricht man. Der hunger ist ein gutter
koch.1�

[37, 18 –20] Videntes vero eum a longe, antequam accederet ad eos,
insidiabantur ei, ut illum occiderent, et mutuo loquebantur, Ecce
somniator ille venit, Nunc igitur venite et occidamus eum et proiiciamus
eum in unam cisternarum, dicemusque: Fera pessima devoravit eum, et
videbimus quid illi prosint somnia sua.

Deus tacet ad impia et cruenta consilia istorum fratrum, non turbat, nec
impedit ea, caecus est, surdus est, non videt, non audit, non sentit, et
[1. Mose 15, 1] tamen dixit: ‘Ero protector tuus’ etc.

Magna vero miseria est videre in ista domo et Ecclesia, quae unica et
sanctissima tum fuit in toto orbe terrarum, tam turpes et prodigiosos
foetus, in qua, Isaac summo Patriarcha docente, singulariter florebat
verbum et promissio de Christo, regnabat Spiritus sanctus et pulcherrima
exempla pietatis, disciplinae, et conversationis domesticae lucebant et
ex ea tamen adeo horribilia monstra existunt. Iacob enim subiectus est
cum universa Ecclesia sua Diabolo et omnibus Angelis eius, adeo ut non
alieni, non hostes, non haeretici, sed filii ex ipso nati et educati et
docti in verbo occidant fratrem innocentem.

Mira profecto res est, superans omnem eloquentiam et cogitationem
humanam. Mich dunckt es sey noch erger, denn Cain und sein bruder.
Videntur mihi crudelitate vincere primum parricidam Cain. Tot enim
fratres unum Ioseph adolescentulum, qui nondum attigit annos iuventutis,
tam inique et immaniter oderunt sine ulla causa aut culpa ipsius. Quod
enim hoc peccatum est, quod habuit duo somnia, quod patri unice charus
fuit, et ad eum detulit infamiam fratrum? Ibi mera innocentia pietas et
simplicitas omnesque amoris iustissimae causae sunt. Was kan er darzu,
das er somnia hat gehabt, etc. Et tamen fratres nati et educati in
sanctissima domo et disciplina severissima Patriarchae, ita facinati
sunt, ut tam pium fratrem et una cum ipso patrem grandaevum occidant. Hi


[Seite 268]

⌊ei 1.

Pater sedet in Hebron, animo quieto et securo, cogitat tranquilla et
salva esse omnia: in ista securitate et spe odio fratrum perit filius
Ioseph et pater cum eo. Quid ergo nos miseri in hac vita non
expectabimus, siquidem etiam a domesticis, a filiis et propria carne
plus malorum est, [Luk. 1, 71] quam vicinis aut alienis? Zacharias canit
Luc⌊ae 2.: ‘Salutem ex inimicis nostris’ etc. At hic Iacob rectius
optaret salutem ex amicis et filiis. Talis enim describitur vita nostra
subiecta vanitati, Diabolo et omnibus malis, adeo ut a nostris amicis,
filiis, domesticis, illud timendum sit, ne sint nobis causa mortis aut
luctus perpetui, qui tristior est morte.

Sic enim filii Iacob habuerunt praestantissimos Doctores Ecclesiae et
Prophetas, e quibus quotidie audiverunt verbum Dei, promissionem, legem
etc. Viderunt optimos mores et exempla honestatis plurima, tamen aranei
illi ex pulcherrimis flosculis et rosis nihil aliud suxerunt, quam
venenum. At vero si nec monitis, nec exemplis emendari, et ab immani
scelere deterreri se passi essent, tamen optimo parenti et sanctissimo
avo debuissent parcere. Sed Deus seculi excoecavit eos, ut nec audire
nec videre possint.

Accedit huc gravissimum scandalum, ortum ex hoc flagitio apud vicinos
Ismaëlitas, Midianitas et reliquos, ad quos necesse fuit famam hanc
permanare. Illis enim venditur Ioseph a fratribus, ideo haud dubie
cogitarunt, Ecce isti sunt filii benedictionis, nos eiecti sumus ex
Ecclesia Abrahae, tanquam reprobi et alieni a promissione et Ecclesia.
Hi scilicet sunt haeredes illi, qui tantum scelus perpetrarunt.

� Mordent se invicem et invicem consumentur.

Est igitur Iacob exemplum pacientiae et cogitationis de consiliis
mirabilibus Dei super nos. Ac voluit Deus hoc scribi et in ecclesia legi


[Seite 269]

et doceri, ut discamus quo modo mirificet sanctos suos atque ita regat,
ut ipsi etiam Sancti non possint comprehendere consilia Dei, quibus
ducuntur, non aliam ob causam, quam ut mortificetur caro, sensus et
intellectus ac sapientia nostra, et nos assuescamus simpliciter clausis
oculis eius promissionibus confidere, etiamsi dissimulet se nostri curam
gerere, et prorsus [Hohel. 2, 9] diversum appareat. Sicut dicit sponsa
in Canticis: ‘Stat post parietem’ [Luk. 2, 42 ff.] Er verkreucht
sich, und versteckt sich hinder das tuch, et sicut in templo puer
duodecim annorum e parentum conspectu se aufert. Eodem modo se gerit
erga pios, ut videatur prorsus nos nescire, etiam post datas
promissiones, post foedus certissime nobiscum initum, tamen sinit nos
ita perire, ac si oblitus sit promissionis suae, nec curet nos, sed
habeat pro abiectis.

Haec igitur est sapientia Christianorum, sustinere divina consilia et
perseverare fide in promissione data. Nam ea quidem satis certa et
firma, [Ps. 121, 4] et pactum domini fidele est, iuxta Psalmi 121.
sententiam: ‘Non dormita neque dormit, qui custodit Israel’. Ratio
vero humana respondet: Praeclare quidem et pulchre ista dicuntur, sed
ego contrarium experior. Non solum dormit, verum etiam stertit, imo
plane nullus Deus est, qui curet aut respiciat nos. Sic Iacob est
securus et certus de divina promissione, de foedere et pacto immoto, ita
tamen tractatur a Deo, ut neque ipse nec filius videatur habere custodes
Angelos, qui resistant furori fratris. Omnes silent et sinunt Diabolum
debachari in sanctissimam Ecclesiam. Wo ist denn nu Gott?

Saepe igitur monemur, doceri nos eiusmodi exemplis, apprehendendam esse
promissionem fide nec dubitandum de promittente Deo. Ut enim Deus
mentiri non potest, ita non potest non curam agere nostri, praesertim si
adhaeremus promissioni. Ea firmiter apprehensa, impossibile est nos
deseri, propterea quod Deus est verax. Itaque cum sinit nos tentari,
deduci ad inferos, mortificari, sicut cernimus in hoc exemplo Iacob,
semper est recurrendum ad promissionem, et ex oculis removendum
horribile illud scandalum, quo crucifigimur.

Iacob et Ioseph durissime exercentur plane diversa et contraria ratione
a promissione, et nihil minus apparet quam cura et sollicitudo divina.
Non enim mittit Angelum, imo ne folium quidem arboris, quo reprimitur
Diabolus, sed patefacit ei fenestram, ut saeviat crudelissime in patrem
et filium.

Habet quidem promissionem amplissimam et huius impletionem et
experientiam in benedictione exhibita per duodecim filios, sed cum
maximis difficultatibus, quae obiiciuntur, conflictatur, ac si nec Deum,
nec promissionem ullam habeat. Neque tamen derelictum eum fuisse
statuamus. [Jes. 49, 15] Manet enim immota promissio, Isaie 49.:
‘Nunquid oblivisci potest mulier infantem suum, ut non misereatur
filio uteri sui? Et si illa oblita fuerit, ego tamen non obliviscar tui.
Ecce, in manibus meis descripsi te’ etc. 

[Seite 270]

Cur igitur tam atrocia a carne, filiis, prole nostra obiiciuntur?
Respondeo: Hic est modus gubernationis divinae, et talis est vita
sanctorum in hoc mundo. Requiritur igitur sapientia et doctrina,
superans omnem rationem et captum humanum, qua sic possim dicere:
Baptisatus sum, absolutus sum a peccatis meis, comedi corpus, et bibi
sanguinem Christi, habeo certissimum verbum Dei, ille mihi non
mentietur, non fallet, utcunque omnia in contrarium ferri videantur.

Sic enim Iacob cogitavit, videor quidem deseri, cum filius rapiatur, de
quo intellexi promissionem, quae iam vocatur in dubium, tamen est
tentatio tantum. Sed quotusquisque est, qui possit hoc praestare?
Necesse igitur est mortificari carnem et sensum carnis et rationis, ac
universam sapientiam humanam redigi in nihilum. Es muß doch dahin
kummen. Omnia per verbum facta sunt et reficiuntur. Ex verbo conditi
sumus, in verbum oportet nos reverti. Sophistae etiam sic locuti sunt,
Sed sine intellectu: Ad principium, a quo processimus est redeundum. Id
speculative facile dicitur. Sed practice sic extenuari, mori, abire in
nihilum, ut nihil videatur reliquum, neque vitae neque sensus in carne,
praeter verbum, hoc opus, hic labor est. Quando ego morior, descendo in
inferum, pereo, Quid faciam? Nullum auxilium restat praeter verbum:
Credo in Deum etc. id firmiter retineo, utcunque irascatur, deserat,
occidat, deducat ad inferos. Quare? Quia ego sum baptisatus, absolutus,
usus sum sacra communione, huic verbo credo. Gott geb, es brech Himel
und erden etc. tamen verbum, promissio et Sacramenta non sunt propterea
abiicienda aut abneganda, si vel ad inferos deiiciar.

ἀκηδία et pigritia spiritus. Sic enim excitatur Spiritus,
acuitur fides, crescit agnitio Dei, et renovatur novus homo de die in
diem, et discitur, quae sit voluntas Dei bona et perfecta. So ist es dem
Mann auch gangen. Nunc morietur sanctissimus 

[Seite 271]

vir, haec fuit novissima tentatio, quae procul dubio eum confecit. Nam
reliquam vitam transegit in summo moerore, in tenebris et umbra mortis.
Talis enim vita in perpetuo et tristissimo luctu non est vita, sed mors:
ubi Sol nigrescit, neque somnus nec cibi dulces sunt, neque quicquam
eorum, quae hominem exhilarare solent, adlubescit. Ea certe est
ipsissima et continuata mors. Darumb geht nu hie Jacob zu grundt.
Ultimam tentationem sustinet Iacob, quae occidit eum, quia amissus est
dilectissimus filius, primogenitus e prima uxore. Simul etiam vulnus
illud recrudescit ex caede Sichimitarum et stupro filiae, et recens est
dolor ex morte matris Ioseph admodum miserabili. Postremo Ruben stuprat
Bilha. Hae quatuor tentationes, alia post aliam, triennio se subsecutae
sunt continuo. Das ist ja ein armer man, in cuius sanctissima domo, ubi
regnat verbum et Spiritus sanctus, tanta potentia Diabolus praevalet, ut
vix ethnico alicui scelerato tristiora accidere potuissent. Jch wußt
nicht, wie es einem ubler gehen solt, der ein Haid wer. Si Iulio
Caesari, Octavio aut Alexandro Magno haec accidissent, profecto satis
indigna et atrocia essent.

Sunt omnino grandia et horenda, quae ego pro dignitate tractare non
possum, es ist mir zu hoch. Ergo nos nihil metuamus. Es kum was da
woell, so kans uns so ubel nicht gehen, als dem heyligen Mann. Non
possunt nobis his duriora accidere. Nondum pervenimus ad istas passiones
et crucifixiones huius Patriarchae, etiamsi Turca diripiat, vastet,
occidat nos: ne conferenda calamitas erit ad aerumnas Iacob. Quin etiam
Martyrum cruciatus non sunt comparandi, quia patiuntur pleni Spiritu et
gaudio, sine luctu, sine moerore, insuper etiam insultantes tyrannis.
Passio eorum unius momenti est. Hic occisio perpetua fuit, quae duravit
22. annis, usque ad descensum in Aegyptum.

Sic igitur mirifica sunt consilia divina, quibus reguntur Sancti,
grassante Sathana immaniter et simul Spiritu sancto praesente,
custodiente, docente, exhortante et servante Ecclesiam. Quanquam enim
deseruntur pater et filius, tamen, ut antea dixi, retinent verbum totis
viginti annis, quibus vivit uterque in morte, id est, in sola
promissione et verbo.

Haec vero miserrima vita est secundum carnem, re ipsa enim moritur [1.
Mose 37, 35] pater et nihil videt nisi filii mortem et suam. Ideo dicit
infra: ‘Lugens descendam ad infernum’. Ioseph autem insuper in
carcerem coniicietur, accusabitur de adulterio, quasi non satis malorum
sit in exilio, servitute, et quod a carissimo parente et familia avulsus
est, ita mors super mortem, infernus super infernum ingruit: et tamen
Ioseph vivit. Quare aut quomodo vivit? Quia audivit promissionem Dei et
paternas conciones. Deus promisit Abrahae, Isaac patri meo, se fore Deum
seminis et filiorum eius usque in sempiternum. Hae promissiones
servaverunt et erexerunt patrem Iacob et filium Ioseph, qui fuit instar
boni fomitis, ignem facile excipientis, neque unquam recessit a verbis
patris. Ego sum filius Iacob, cogitavit, 

[Seite 272]

cui promisit Deus se curam mei acturum, id firmiter credo, tametsi omnia
feruntur in contrarium.

Caeterum has vitas et exempla patrum miseri Papistae non intelligunt.
Audiunt Iacob habuisse uxorem, vaccas et ea tanquam carnalia
aspernantur. Agite vero, hoc exemplum propius considerate, quam miser
homo sit Iacob secundum carnem, et lampadem illam, quae lucet in loco
tenebricoso, ante oculos Ioseph et Iacob, ibi enim haerent, ibi vivunt
tam longo tempore, Viginti duobus annis, in exilio et inferno ipso,
quanquam Ioseph decennio ante excitatur ab inferis, tamen interea
carendum est consuetudine suavissima patris. Itaque in patribus
spectanda est promissio et fides in promissionem, qui tantas aerumnas
potuerunt ferre nullo alio praesidio, nisi quod habuerunt hanc vocem.
Ego dominus Deus tuus, protector tuus, noli timere, confide, tecum sum,
te defendam.

⌊eronomii 8. scriptum est: ‘Cibavit te Manna, ut scires quod non in
solo pane’ etc.

Non id agitur ut pereas, quia baptismus certus, promissio, absolutio
fidelis est. Quid igitur? hoc agitur, ut discas quam potens sit vita in
verbo, et sic possis tecum statuere, quantumvis duriter exerceor,
adfligor et pereo, tamen hoc fine fit, ut meminerim baptismi et
promissionis divinae. Habeo enim Deum, qui mei curam gerit, qua de re
minime dubito, ut ut videantur omnia mihi adversari. Sunt tantum
tentationes et explorationes fidei meae, an firmiter credam Deum esse
protectorem meum.

Haec sunt exempla patrum, in quibus observandam dixi promissionem et
fidem eorum in promissionem et postea crucem. Hi enim principales loci
sunt in legendis sanctorum. Deinde Deus etiam tolerat oeconomica et
servilia illa, quae mundus et Papistae contemnunt. Fuerunt enim homines
perinde ut alii, et facient opera similia aliorum operibus, quae etiam
ab impiis fiunt, ita ut nulla admodum differentia sit inter Iacob et
quemvis alium pastorem. Sed hoc est discrimen, quod non cuivis carnali
in conspectu est, Iacob habet promissionem, est filius Dei, sub cura et
tutela eius, huic confidit. Ideo omnia quae facit, generando liberos,
mulgendo capras, placent et sunt grata Deo. Quare? Quia hic regnat
promissio, ipse est sub coelo promissionis et credit.

[Seite 273]

Quando vero ingruunt tentationes, tum demum verae virtutes sanctorum
conspiciuntur. Sicut hic non mulgetur capra, sed occiditur pater et
filius, et tota domus induit confusionem, et Ecclesia perturbatur. Quid
ibi fit? Clamor et eiulatus exoritur. Ah nihil sumus, periimus. Sed
fides contra: Non periisti, recordare te adhuc habere promissionem, quae
expansa est super te, sicut amplissimum coelum. Deus curat te, etiam si
tu non videas, aut sentias, tantum nubecula quaedam obducta est, quae
videtur Deum absorpsisse. Haec in historiis patrum dicenda et saepe
inculcanda sunt, ut discamus fortiter stare in fide, et magnifacere
nostras promissiones. Du solt dich nicht gering achten, quando
baptisatus es, quando habes verbum Dei, absolutus es, vocatus es, cogita
super te expansum esse regnum coelorum, et non solum Deum, sed omnes
Angelos habere in te defixos oculos. Etiamsi igitur omnia turbentur,
coelum terrae misceatur, moveanturque omnes portae inferorum, Papa,
Caesar, Turca saeviant crudelissime, tu tantum dic: Ego sum baptisatus,
so hastus gar1�, hac fiducia vinces. Quia Deus te curat, non deseret
te, neque quicquam incommodi citra salutem tuam accidet.

⌊iae 1. ‘Maledictus dolosus, qui habet in grege suo masculum, et
votum faciens immolat debile domino.’ (Nochel) est astutus, vafer.
B⌊ischof von M⌊ainz et similes veteratores, qui dolos struunt, et
fraudibus suis involvunt omnia, sed astu et calliditate tegunt. Sicut
Germanice dicimus, wischen das Maul2� etc. Wer hats thun? Der
Niemand.3� Nemo est, qui in oeconomia et politia omnia turbat et
pessundat.

Sic isti faciunt, occidunt sanctissimum adolescentem, ita tamen ut
videantur ipsi innocentissimi et extra omnem culpam, quin etiam luctu
patris valde se affici simulent. Non possunt eum aperta vi interficere,
quia pater rescivisset, quem volunt caelare facinus. Igitur maliciosum
consilium ineunt ut perdant eum, et tamen non videntur ipsi authores
caedis. Sic faciemus, cogitant, occidamus eum et dicemus laceratum esse
a bestia, a Leone, Urso, Lupo. Nos nihil scimus de eius interitu,
dicamus nos invenisse vestem cruentam in via, eam mittemus ad patrem, ut
videat sitne vestis Ioseph an non? nos certe nescimus ubi aut quando
perierit.

[Seite 274]

Pulcherrimum vero hoc mysterium et imago est populi Israelitici. Iudaei
enim tales (Nochlim) sunt, ut apparet in Saule et Iudaeis coram Pilato,
qui negabant se interficere quenquam. Hi sunt Nochlim et Nemo ille, qui
dant damnum, et tamen laudem innocentiae et iusticiae captant. Haec mihi
videtur vis et significatio vocabuli.

�

Ruben resistit nefandis conatibus, sed contemnitur a fratribus, amisit
enim authoritatem propter incoestum: Ac tanto quidem illi fuerunt
confidentiores, cum se iustos et sanctos esse, et propterea ad se
pertinere gubernationem domus et Ecclesiae iactitarent.

Prodest autem haec valde exaggerari ad correctionem et consolationem
Ecclesiae, siquidem tanti viri filii tam atrox facinus tam secure
machinantur, et simul etiam seducunt, et eidem sceleri implicant alios
fratres, ut conspirent in necem Ioseph, ob hanc solam causam, quod
recitarat duo somnia et carus fuerat patri. Ibi sublata et extincta sunt
prorsus omnia officia primae et secundae tabulae, nihil reliquum est
praeter gentilissimam barbariem. Deus non timetur, imo irridetur et
crucifigitur. Deinde omni iure appellari possunt Matricidae, patricidae,
avicidae, proavicidae. Credo enim Isaac multo diutius potuisse vivere,
si absque hac calamitate fuisset. Sic honestissimae matronae, Rahel,
Rebecca, Debora, si fuissent superstites, dolore animi extinctae essent,
ac praeclare cum iis actum est, quod ante hanc calamitatem exemptae sunt
rebus humanis. Nam hoc anno si vixissent, non potuissent tantum dolorem
ferre, cum lachrymis comas lacerassent, ac continuo luctu et merore
periissent. Sic igitur unico delicto hi filii inobedientes multis
gravissimis sceleribus involvuntur.

Discite igitur vos adolescentes obedire parentibus, praeceptoribus,
senibus etc. Ingens enim et horrible peccatum est, ac causa infinitorum 

[Seite 275]

malorum inobedientia liberorum, siquidem occidit parentes, fratres, avos
et totam generationem, et crucifigit filium Dei, huett euch.

Quomodo poenituerint Simeon et Levi, non constat ex sacra scriptura, sed
credo magnam partem poenitentiae et poenarum fuisse, submersionem illam
masculorum in Aegypto. Et potuit Deus singulos suo loco punire et
adfligere, ut et ipsi vicissim flerent, eiularent, lacerarent comam, ac
fortassis graviora passi sunt, quam nos possumus cogitare, quae non sunt
scripta. Verisimile tamen videtur Deum parem aut similem poenam delicto
exegisse, cum proponeretur edictum a Rege Aegyptio de abiiciendis
masculis Israeliticis in flumen. Ac si diceret Deus: Vos fratrem Ioseph
in foveam sine aqua coniecistis, ego vicissim efficiam, ut vestri filii
in flumen coniecti pereant.

Sequitur enim tandem peccatum satisfactio, non illa Papistica, sed
vindicta divina. Ignoscit quidem Deus et remittit peccata, sed ne
dormiat, neve fiat securus peccator, et glorietur tanquam re bene gesta,
venit Deus cum virga ferrea, et visitat iniquitatem patrum in filios, in
tertiam et quartam generationem. Quare? Non quod per istam poenam
satisfiat pro peccato, non enim saturatur paenis, nec respicit nostras
satisfactiones, sed ideo punit, ne peccator stertat securus, aut
glorietur in malicia, sed ut mordeat nos peccatum, ut mortificet, et
cogat magnitudinem sui agnoscere, flere, suspirare et implorare gratiam
et condonationem gratuitam, promissam lachrymantibus, flentibus,
poenitentibus et agnoscentibus peccata.

Quod si non puniret Deus, non solum sterteremus neglecto peccato, [1.
Mose 4, 7] sed cumularemus quotidie alia et longe maiora. ‘Peccatum
dormit in foribus’ sicut ad Cain dicitur, sed evigilabit aliquando de
improviso et crucifiget te: non tamen in perditionem aut damnationem,
sed ad poenitentiam et resispicentiam, ut agnoscas peccatum, gemas,
clames et invoces misericordiam Dei. Also werden sie es wol bezalt
haben. Ita haud dubie satis graves poenas luerunt peccatorum suorum
Israelitae, ut significatur in historia Exod⌊i 1. Sicut enim fratrem,
patrem, matres occiderunt, ita vicissim passi sunt infinita mala in
Aegypto sub tyrannide Pharaonis. Pharao mustert sie1� recht in
Egypten, ut meminerint quantum scelus commiserint, neque putent rem
leviculam esse peccatum.

Nisi enim nos diligenter et recte aestimaverimus magnitudinem peccati,
Deus ipse aestimabit. Si nos ipsos non iudicaverimus, Dominus iudicabit.
Et tamen magnum beneficium est, quod ad salutem iudicat et punit, non ad
damnationem, sicut Iudas et Saul iudicati sunt. Quod si ociosus cogitas,
quid tum? etiamsi offendi parentes. Ibi sane dormit peccatum, sed
evigilabit, teque impellet, ut dicas: Vae misero mihi, quid feci? Quare
contempsi Deum in patre, in matre, in praeceptore meo, quare non
obtemperavi eorum monitis? Das wirt entlich kummen, es kan nit
außbleiben.

[Seite 276]

Sic saepe de sponsalibus clandestinis severe admonemus, utrinque ea
cavenda esse puellis et adolescentibus. Sed videas multos caeco impetu
amoris ruere etiam contra conscientiam, et rapere, non ducere uxores,
aut nubere invitis parentibus. Isti quid aliud faciunt, quam quod
polluunt se horribili et mortali peccato? dormit id quidem ad tempus,
puella placet, animus ardet eius amore, ut nihil aliud cogitet nec
somniet dies noctesque. Sed exacto uno aut altero mense, sequitur tandem
suspirium et gemitus, [1. Sam. 25, 29] sicut Abigail ad David inquit 1.
Sam⌊uelis 15 [!]: ‘Erat anima domini mei colligata quasi in
fasciculo viventium apud Dominum Deum tuum’ etc. non erit tibi hoc in
singultum et in scrupulum sive offendiculum cordis Domino meo, quod
effuderis sanguinem innoxium etc. Tales scrupuli perpetuo exagitant
conscientiam. Ego tamen duxi eam invitis parentibus. Da kumbt hernach
darauß das krauen im nacken1�, das schwartz boese hundlin der
Rewling2�, das beißt dein lebtag, hort nicht auff, etiam si sit
remissum peccatum.

Apud eos vero conscientiae dolor gravior fit, qui iam sciunt voluntatem
Dei, non debere contrahi coniugia absque consensu parentum. Nam antea
cum nesciremus praeceptum divinum, ignorantia aliquo modo excusationem
habebat. At nunc quanto melius erat inire coniugium consensu et
voluntate parentum, ut cum puella dormiens cum gaudio et bona
conscientia sine ullo scrupulo et singultu eam amplectaris, ridente et
favente Deo et parentibus, quam furtiva et clandestina coniunctione
frui? ubi cum perpetuo dolore animus male sibi conscius illud
obmurmuret: potuissem ea potiri et frui volentibus et gaudentibus
parentibus, quare igitur contristavi Deum et homines? Non enim desinit
oblatrare et mordere conscientiam canicula illa nigella nimis serae
poenitentiae, utcunque noris tibi remissa esse peccata.

Ac saepe nobis, qui in ministerio Ecclesiae sumus, multum negocii est
cum talibus conscientiis perturbatis et oneratis hoc genere peccati,
donec eos erigamus et consolemur. Iure igitur irascimur Iureconsultis et
eorum canonibus, qui harum perturbationum authores existunt, incendunt
domos, et relinquunt eas postea nobis restinguendas. Facimus vero quod
possumus, absolvimus et consolamur oneratos peccatis talibus. Noch
bleibts nicht auß das schwartz Huendlin3�, tamen integrascit dolor,
quoties aliquid incommodi in oeconomia obiicitur, cum filius aegrotat,
uxor infoeliciter parturit, moritur etc. in promptu causa est totius
mali, contemptus parentum, quem statim oblatrat canicula: qua absente
aequiore animo toleramus omnis generis difficultates, animus est quietus
et tranquillus, scit hoc genus vitae placere Deo, ludit securus cum
coniuge, et certus est omnes actiones Deo probari: nec commovetur aut
terretur facile, si quid etiam adversi accidit.

[Seite 277]

� Nihil prius neque optatius est, quam vivere vitam Deo gratam et
iucundam parentibus. Ego multa exempla adferre possem, quae et ipse sum
expertus, et in aliis vidi, quantum malum sit conscientia peccati, quae
propter brevitatem omitto.

�, was hab ich gemacht etc. Non sum mihi quidem conscius de stupro
alienae coniugis, homicidio aut similibus enormibus flagiciis, ibi non
potest mordere canicula, sed in aliis remordet etiam sanata conscientia
et obducta cicatrice.

Aliis igitur peccatum evigilat in damnationem, aliis in castigationem ad
poenitentiam, ut erudiantur et convertantur, ut clament et salventur.
Sicut Manasse peccatum excitatum est, sed in gratiam et salutem, item
Petri, Pauli, Magdalenae. Sed isti tamen foeliciores sunt, qui vivunt
sine singultu et suspiriis, ut pii coniuges, qui certi sunt de consensu
parentum, quaevis mala multo facilius tolerant et vincunt laeta et bona
conscientia, quam alii qui authoritatem parentum contempserunt.

Horum vero (Nochlim) peccatum iam quiescit, dum immano et infandum
scelus perpetrant, et proponitur exemplum hoc, tum in nostram
consolationem, tum terrorem impiorum et securorum. Illi quidem
misericordiam consecuti sunt, ut tandem gemerent, suspirarent et
satisfacerent, 

[Seite 278]

non Papistica satisfactione, sed divina, quae est damnatio ad mortem,
ita tamen ut excitetur peccator ad clamandum et ad implorandum
misericordiam Dei exhibitam in Christo. Sic Ninivitae convertebantur et
ieiunabant, verum ieiunium illud non fuit poenitentia et satisfactio
eorum, Sed gemitus [Jona 3, 9] ille, (‘ne forte pereamus’) fuit ad
salutem, ne esset damnatio ad mortem.

Addunt vero ad atrox consilium etiam acerbissima verba. ‘Ecce
somniator ille venit.’ Ille significat despectum amarissimum. Nam cor
eorum et lingua plena est Diabolica malicia et acerbitate. Et ad hos
Nochlim omnino conferendus est Episcopus ille in vicinia, qui bonum et
pium concionatorem M. Georgium foverat et audierat docentem in aula,
quem postea clam curavit interfici, et post caedem factam simulavit se
ignarum facinoris huius esse, et magnum dolorem ob caedem iniustam prae
se tulit.

Cum primum igitur aspexerunt fratrem, quem debebant amare, bilari vultu
excipere, defendere praesertim hac aetate et innocentem, protinus odiose
et virulenter de eo loquuntur: Ecce iste Baal somniorum, sic enim in
Hebraeo est, id est, dominus, magister ille somniorum. Der schentliche
tichter, der treumer kumpt. Impingunt ei hanc culpam, quod sit author et
fictor somniorum.

(Baal) significat dominum, maritum proprie, ein haußwirth. Isaie 1.:
[Jes. 1, 3; 5. Mose 22, 1 ff.] ‘Cognovit Bos dominum’ etc. Et in
Deut⌊eronomio: ‘Si videas asinum errantem, reduc ad dominum suum.’
Hinc cultus Baal, celeberrimum idolatriae nomen invenit, deligebant enim
Idolatrae illi praestantiorem cultum usitata ratione colendi Deum,
volebant eum habere maritum, solt jr Bul seyn. (Baala) significat
amatam. Non sumus contenti, dixerunt, quod sit dominus noster, sicut
aliorum dominus est, sed ut sit noster Baal, unser Bul, volumus esse
meliores aliis. Ideo festa instituerunt, et certa sacrificia sicut
Monachi apud nos, qui non contenti cultibus spiritualibus fidei,
caritatis, spei, etc. excogitarunt praeterea novas formas vestium,
discrimina ciborum, temporum, locorum, quod ipsi perfectionem vocarunt,
quasi non essent vulgares Christiani, sed Angeli longe supra
Christianorum vulgus positi.

Videmus igitur quam acerbe interpraetantur somnia simplicissimi et
optimi adolescentis, quasi astu ab eo conficta sint, ut aliis
praeriperet regnum et sacerdotium. Ita augent flammas iniusti odii. Non
enim poterant id ferre Simeon et Levi. Ruben erat abiectus propter
peccatum, Iuda erat minor natu. Ideo ad neminem praeterea pertinet
dominium, dixerunt, quam ad nos duos. Me Simeone mortuo, succedet Levi.
Hi sunt magistri improbi et histriones huius Tragaediae. Et infra suis
coloribus [1. Mose 49, 5 –7] et poenis a Patriarcha Iacob depingentur:
‘Simeon et Levi fratres, vasa iniquitatis in tabernaculis eorum. In
consilium eorum non veniat 

[Seite 279]

anima mea, et in coetu illorum non sit gloria mea etc. dividam eos in
Iacob, et dispergam eos in Israel.’ Tota tribus Levi nihil habuit
proprium. In tribu Simeon tantum fuerunt pauperculi scribae et
ludimagistri. Sicut Iudaei etiamnum, dicunt non esse scribam in toto
populo, nisi in tribu Simeon. Grassata igitur est haec poena paupertatis
et mendicitatis in utranque tribum, quamvis peccatum per poenitentiam
esset condonatum.

Atque ita ad summum locum et regiam fastigium viam adfectantes,
miserabiliter deiecti et ad perpetuam inopiam redacti sunt. Lis enim est
de primogenitura, sive de dignitate regia et sacerdotali. Haec est causa
tantorum certaminum et odiorum, qua impelluntur fratres ad immane
scelus, longe superans parricidium Cain, qui ob eandem causam fratrem
Habel occidit, quia sacrificia eius approbabantur divinitus, sua vero
reiiciebantur, darumb muß er sterben. Sic Ioseph somniat se futurum
Principem et Sacerdotem, et manifesta significatio est somniorum. Ideo
tam graviter commoventur, ut dicant: Nunquid dominando dominaberis etc.

Idem adhuc solet accidere inter fratres, quorum concordia rarissima est,
in divisionibus haereditatum. Inter alienos facilior est consensus quam
inter fratres. Ioseph certe propter hanc praerogativam moritur, quae
tamen omni iure ei competebat, erat enim primogenitus de primaria
coniuge, primum petita et adamata a Iacob. Lea post hanc per fraudem
obtrusa est, nunquam expetita, nec amata. Tamen duo isti nebulones
conantur praeripere dignitatem, et patris voluntate et iure nativitatis
debitam Ioseph. Sunt profecto peiores Cain, longe atrociora sunt peccata
horum illius parricidio. Non enim cogitant se conturbaturos esse miserum
et senem patrem, qui tot malis hactenus propter ipsos iactatus fuerat ab
initio coniugii. Nullus sensus, nulla cogitatio reliqua est. Schlecht
mit dem kopff hindurch1�, Er muß sterben. Das ist der Teuffel.2�

Idem fecerunt deinde posteri eorum Iudaei. Nulla ratione habita tot et
tantorum miraculorum editorum a Christo, subinde ingeminabant, nolumus
hunc regnare super nos, vult nos docere, vult esse noster Pontifex,
Sacerdos, Rex, dicit se esse filium Dei, Tolle, crucifige eum. Eadem
obstinatio est omnibus temporibus in iis, qui repugnant veritati et
ordinationi divinae. Idem enim hodie sonant Papistae: nolumus regi aut
doceri a quoquam etc.

Reliqui vero fratres non sunt authores huius Sathanici consilii: sed
tamen implicantur simul, ut solet fieri in mundo. Et postquam animos
obfirmarunt de trucidando fratre, porro etiam callidissimum consilium
ineunt, quomodo et facinus suum et cadaver interfecti occultent. Ac
vide, quaeso, quam horribiliter excaecati sunt et obsessi a Sathana,
coniungunt 

[Seite 280]

enim parricidio mendacium, adeoque nihil omittunt peccatorum, praesertim
contra secundam tabulam et primam, excepto adulterio.

Si quis igitur velit exaggerare peccatum eorum, habebit amplissimam
materiam. Impingunt enim in totum decalogum, Patrem orbant universa
posteritate, possessionibus, gloria et, si potuissent, etiam
promissione. Contra sextum praeceptum non delinquunt, sed reliquis
peccatis omnibus prohibitis in Decalogo prorsus immerguntur et
obruuntur. Item conturbant, et in miserabilem luctum coniiciunt totam
familiam, ac in primis patrem et avum, qui videt calamitatem nepotis, et
nescit quis sit author. Ismaelitae et Midianitae norunt, sed maximo
scandalo totius Ecclesiae.

Itaque callidissime se ornant et dicunt: Proiiciamus eum in unam
cisternam, et dicemus: Fera pessima devoravit eum. Ibi nulla ratio, nec
cura fraternitatis habetur. Crudelissimo certe hosti in mentem venisset,
esse hunc fratrem, eique a fratribus parcendum. Sed occidunt eum et
sepeliunt in cisterna, et excusationem sceleris fingunt apud patrem et
alios. Nos non occidimus, bestia devoravit eum.

Hic iterum locus est cogitandi de mirifico consilio Dei, quod a nobis
haud quaquam aut tenuiter saltem et obscure conspicitur. Si enim
irascitur Deus, ut apparet, non ex animo irascitur, sed servat
misericordiam et veritatem super nos, ut de eo testatur scriptura
sancta. Tales promissiones lucent in his tenebris, et loco admodum
caliginoso. Deinde aliud consilium Dei est, quod sinit fratres Ioseph
struere dolos, et magna sapientia occultare parricidium, sicut Cain
putabat caedem Habelis tectam et Deo et hominibus ignotam esse, ita hi
non dubitant caveri posse, ne pater resciscat. Sed his consiliis et
dolis callidissimis, de quibus sibi valde gratulantur, prorsus
dementantur et excecantur.

⌊o 73. dicitur. ‘Certe in locis lubricis posuisti eos, deiecisti eos
dum allevarentur.’ Itaque omnes errant mente, qui sua sapientia et
astutia nituntur. Episcopi, Cardinales, cum suis practicis stultissimi
sunt. Sed nemo videt: Nos videmus eos prorsus insanire et furere in
omnibus consiliis suis et deliberationibus, sed non persuadebimus eis.

Quando igitur minantur nobis impii mortem, crucem, ferrum, ignem, quibus
non occidere et sepelire cogitant, certo sciamus Deum qui dixit: [1.
Mose 15, 1] ‘Ero protector tuus’, ridere stultitiam eorum et
contrarium moliri. Sic enim fratres Ioseph dicunt: Venite occidamus
Ioseph. Deus econtra: Vivificate et servate eum incolumem. Illi:
sepeliemus in cisterna: hic, resuscitate 

[Seite 281]

eum. Illi iustitiae et innocentiae laudem sibi promittunt. Hic econtra:
Accusate vos ipsos, et in aeternam damnationem praecipitate. Sic nimirum
mutat Deus, et invertit consilia hominum, idque intelligunt, qui habent
Spiritum sanctum et auxilium divinum et liberationem ex periculis
senserunt.

Atque haec est doctrina secundi Psalmi, qui consilia et conatus [Ps. 2,
2] utrinque depingit. Reges terrae et Principes fremunt et clamant:
‘dirumpamus vincula eorum, et proiiciamus a nobis iugum ipsorum’.
Wir woellen [Ps. 2, 4] jren Christum nicht ansehen. ‘Sed qui habitat
in coelis ridet eos, et dominus subsannat eos.’ Vestrum proiicere et
dirumpere est meum exaltere, suscitare, coronare, et constituere Regem.
Das ist jr gewin davon. Vestrum sepelire est, meum suscitare ab inferis,
et excusatio vestri sceleris est aeterna damnatio.

Quod igitur dicunt isti magna confidentia: ‘Et videbimus quid illi
prosint somnia sua’, postea sane viderunt suo magno malo, cum iam
odium erga fratrem nefando facinore explevissent. Vidit enim Deus quoque
furores eorum, tametsi caelari eum posse putarent. Discamus ergo
contemnere minas et crudelia consilia hostium, et certo statuamus in
coelis Deum diversissima definivisse, iamque eos irridere: nobiscum vero
ludere ut fidem et spem nostram probet, ex exerceat, quanquam nobis
admodum ingratus et acerbus ludus est. Illis vero, quos subsannat, longe
acerbissimus et tristissimus risus erit.

[37, 21.22] Audiens autem hoc Ruben, nitebatur liberare eum de manibus
eorum, et dicebat, non interficiamus animam eius. Et rursum dixit ad eos
Ruben: Ne effuderitis sanguinem, sed proiicite eum in cisternam illam,
quae est in deserto, et manum ne miseritis in eum. Volebat enim eripere
eum de manibus eorum, ut restitueret eum patri suo.

Moses excusat Ruben, quod non conspirarit cum reliquis fratribus ad
interficiendum Ioseph, sed pro virili se opposuerit eorum furori, cumque
non posset eum prorsus liberare, id tamen egerit, ne occideretur. Nam ne
id quidem voluit, ut proiiceretur in cisternam, tametsi videatur
suadere: sed quoquo modo vitam fratris servare conatus est. Itaque
reputatum est ei a Deo pro facto et perfecta liberatione quantum in ipso
fuit, cum voluntas prompta et perfecta esset, et utrunque libenter
impedivisset et caedem et abiectionem in cisternam. Nam in hanc
sententiam inquit Augustinus: ‘Coronat Deus intus voluntatem, ubi
foris non invenit facultatem’. [Matth. 5, 22] Et Christus hoc modo
interpraetatur quintum praeceptum: ‘Qui [1. Joh. 3, 15] irascitur
fratri, reus erit iudicio’, ‘est homicida qui odit fratrem suum’,
quia adest plena voluntas, quae cupit sublatum fratrem. Tum enim opus
perfectum est, quando voluntas est perfecta sive in bonum sive in malum.

[Seite 282]

Proinde Ruben insons est fraterni sanguinis: quanquam haec innocentia
non liberat eum incoestu quem antea commisit. Ac videtur eam poenam hoc
facto voluisse effugere aut mitigare, si forte patri rursum se insinuare
posset. Sed studium et humiliationem istam neglexet pater, et quanquam
remisit peccatum, tamen mansit poena. Sicut dicitur Germanico proverbio:
Alte schuldt rostet nicht.1� Aes alienum, quantumvis inveteratum, non
contrahit rubiginem.

Sic reliqui fratres parricidii debitas poenas tandem exolverunt
durissima servitute nepotum, caede infantum masculorum: praesertim vero
duae tribus Simeon et Levi singulariter a patre maledictae sunt,
peccatum enim non ita condonatur et remittitur, quin sceleris ac
conscientiae poena remaneat. [2. Sam. 12, 13] Sic Davidis peccatum,
tametsi audivisset ex Nathan: ‘Dominus transtulit peccatum tuum’,
tamen divina ultio satis gravis secuta est, seditio filii Absolon, qui
patrem regno et omnibus bonis exuit, et omnes eius uxores stupravit.

Caveamus igitur peccata omni studio et vigilantia: quia nunquam impune
abeunt, nisi maxima poenitentia, et misericordia Dei poenae tollantur.
Sonst heists: Alte schuldt rostet nicht, et impendentibus periculis
oramus: O Got reche nicht alte schuldt. Ne memineris domine iniquitatum
nostrarum. Sic Simeon et Levi peccant liberrime: peccatum aliquamdiu
sopitur, sed dormit in foribus, ut aliquanto post ad poenam excitetur:
ibi tum repente adest et mordet, ut exclamat peccator, vae misero mihi,
hanc poenam meritus sum hoc vel alio scelere, Auwe, das hab ich damit
verdienet. Horrenda igitur et tristis res est peccatum, trahens secum
divinam ultionem, praesertim si nos ipsos non iudicamus, sicut econtra
benefacta nunquam carent suis premiis.

Sic adhuc quidem incoestus Ruben sopitus est, et nunc cupit inire
gratiam apud patrem, sed non est placandi patris, ideo nihil impetrat.
Antea cum posset abstinere a peccato, non continuit se, iam cum vult
benefacere patri, ingratum est. Coram Deo autem bonum opus fuit, quod
conatur liberare Ioseph, et posset excusari sicut Iuda etiam. Sed
pessimi nebulones Simeon et Levi sunt authores et duces sceleris, ac
propterea Simeon omnium gravissime luit, coniicietur enim postea in
carcerem, quod praecipuus author esset huius flagicii. Nec opinor
Christum ab aliis occisum esse, quam ab his duabus tribubus, a
gubernatoribus et scribis. Ex tribu Levi fuerunt Pontifices, Ex tribu
Simeon Scribae. Sicut igitur fratrem Ioseph excruciarunt, ita posteri
eorum Christum crucifixerunt, ac fuerunt sceleratissimi cum tota sua
posteritate.

Hieronymus alicubi dicit in enumeratione duodecim tribuum omitti Simeon
propter Iudam proditorem. De Pontificibus certum est, fuisse eos ex
tribu Levi. Sed Hannas et Caiphas a Simeon descendit, et Iudas 

[Seite 283]

[Apg. 1, 16] dux eorum, sicut inquit Petrus Actorum 1. Haec igitur est
excusatio Ruben, qui intercedit pro Ioseph et orat ne interficiant
animam eius. Nempt jm das leben nicht. Sic Isaschar, Zebulon, Gad, Asser
etiam innocentes sunt, sed inducti autoritate maiorum fratrum
consentiunt. Sicut tempore Christi Pontifices populum pertrahunt ad se,
et perducunt in suam sententiam, ut iubeat eum crucifigi. Iam sequitur
paroxysmus.

[37, 23, 24] Factum est cum venisset Ioseph ad fratres suos, nudaverunt
eum tunica sua, cum polymita, quae erat super eum. Et accipientes eum
proiecerunt eum in cisternam vacuam, in qua non erat aqua.

Sequuntur fratres consilium Ruben, et coniiciunt Ioseph in foveam
vacuam, quae non habebat aquam, quod hoc in loco a Mose paucis
describitur, infra autem, cum in Aegyptum ventum est, a Ruben copiose
repetitur cum gravissima repraehensione fratrum: An non dixi vobis:
Nolite peccare in puerum, et non audistis me? Fuit haud dubie Ioseph
pulcherrimus adolescens 17. annorum, qui est flos aetatis et suavissimum
vitae tempus, sed subito nihil tale metuens rapitur ad mortem a
fratribus, qui in eum impetum faciunt, Du verrheter, du boeßwicht, du
mußt sterben. Et quanquam fieret supplex flexis genibus et manibus
complicatis, gemens, eiulans, obsecrans per Deum, per omnia sacra et
parentum pietatem et reverentiam, tamen nihil loci, nec precibus, nec
lachrymis relictum videt, [1. Mose 42, 21 f.] sicut fatentur ipsi:
Merito haec patimur, quia peccavimus in fratrem nostrum, videntes
angustias animae illius dum deprecaretur nos, et non audivimus: en
sanguis eius exquiritur.

Cogitate quam miserabilis facies fuerit adolescentis levantis manus et
oculos in coelum et supplicantis cum lachrymis et gemitu fratribus, a
quibus vidit se circumventum et iamiam trucidandum esse. Quanta enim
miseria est non alienorum aut hostium, sed fratrum manibus cadere. Verum
illi silice et adamante duriores1� sunt, nec flectuntur angustia,
singultibus et eiulatu adolescentis, quibus saepe etiam hostes motos
esse compertum est.

Proinde non satis exaggerari potest crudelitas duorum fratrum, qui in
viscera sua et sanguinem proprium tam immaniter saeviunt. Christi passio
etiam tristis et atrox est, tametsi eam voluntate patris accidisse
sciamus. Sed horum truculentia longe maior est, quos decuisset moveri
naturali στοργῇ erga fratrem. Sicut Ruben hunc adfectum et
amorem prorsus extinctum iis excitare conatur, cum pro vita fratris
deprecatur. Sed nihil agit. Etsi enim statim iugulant adolescentem,
sicut constituerant, tamen in cisternam abiiciunt, quod longe tristius
et crudelius est, quia cogitant eum fame et siti enecare in solitudine
ista. Quanto tolerabilius fuisset subito interfici, quam tot cruciatibus
tamque diuturnis obiici? 

[Seite 284]

nisi quod divinitus conatus et consilia eorum turbantur. Videmus enim
eos qui durius adfliguntur etiam optare praesentem interitum, ut quam
primum malis quibus conflictantur defungi queant.

Atque extremam crudelitatem exercuit Sathan in hisce fratribus futuris
Pontificibus. Est enim Ioseph figura Christi, et significatus est hoc
[Sach. 9, 11] in loco descensus ad inferos, sive ut Zacharius inquit, in
lacum, in quo non est aqua, ut vinctos in lacu emittat in sanguine
testamenti sui.

Primum vero tunica polymita sive inconsutili exuunt, non quod
delectentur magnopere spolio illo, sed ad fallendum et deludendum patrem
optimum et miserrimum senem. Nam haec tunica quae antea signum erat
amoris paterni erga filium, nunc durum et nefarium signum fit ad
contristandum et excruciandum parentem, qui ea maxime delectatus, et
singulari studio ornavit filium tunica hac, eadem iam occiditur. Sic
enim [1. Mose 37, 33] dicet postea: ‘Tunica filii mei est, Fera
pessima etc.’

� Hoc enim consilium eorum est, ut moriatur fame, siti, squalore in
puteo illo. Ac sane providentia Dei factum est, ut aquam non haberet, ne
subito aquis obrueretur, alioqui hoc momento fuisset suffocatus. Ideo
autem amplectuntur consilium Ruben, ut aliquot diebus eum crucient,
atque in maliciam suam odium expleant.

Ad hunc modum regnat Diabolus in domo sanctissimi Patriarchae Iacob,
inter filios Dei, ut inquit Hiob. Interea vero Beniamin puer adhuc in
cunis vagit. Biennio enim haec omnia acciderunt, stuprum Dinae, mors
Rahelis et Deborae, incoestus Ruben, venditio Ioseph. Jst ein unglueck
uber das ander kummen. Ruben potest excusari, ut dictum est supra, et
reliqui Dan, Naphtali, Isachar etc. ac puto fuisse innocentes. Sed
Hannas, Caiphas, Iudas artifices sunt horum scelerum, qui sibi etiam
mirifice gratulati sunt, et domino suo Sathanae gratias egerunt, pro tam
foelici successu consiliorum: gavisi sunt et exultarunt in rebus
pessimus, nulla ratione habita grandaevi patris et fratris Ioseph, qui
interea plorat, gemit, cruciatur in morte inferno sine ullo solatio aut
spe liberationis. Nemo enim adest qui consoletur adflictum, qui iubeat
confidere in bonitate et praesentia Dei, qui sit futurus protectur in
summis et tristissimis angustiis, sed haeret in extrema miseria
solitudinis et inferni. Tunicam vero secum auferunt, ut fiat venenum et
pestis optimo patri, quem toties et tam suaviter antea exhilaraverat.

�: Semper coniunctam esse cum impietate stulticiam. Et Hilarius
inquit: Si quantum audet impietas tantum consuleret prudentia, difficile
esset veritatis 

[Seite 285]

causam agere. Vulgo1� igitur fertur, Mendacem oportet esse memorem et
intelligentem. Quod si reliquerunt integram tunicam tingendam sanguine,
insignis stultitia fuit, qua se ipsos prodiderunt. Sic enim potuisset
pater colligere: En dicunt Ioseph laceratum a fera, quomodo igitur
tunicam non discerpsit? aut si fuisset scissa, tamen cogitasset inquiri
debere aliquam partem ossium aut carnium, quam reliquisset bestia. Sic
nimirum impietas et mendacium se ipsum prodit. Ac si fuisset Iacob
praesenti animo, haud dubie haec in mentem ei venissent, verum
perturbatur usque ad ἔκστασιν, sicut homines in paroxysmis
vehementioribus vel gaudii vel tristitiae rapiuntur extra sese, ita ut
omnes sensus eorum obstupescant, neque videant neque cogitent quicquam.
Ita Iacob prorsus obruitur et absorbetur ad primum nuntium de morte
filii luctu et tristicia. O Herr Gott ist et todt, alioqui potuisset
quaerere oblata tunica, an nihil esset reliquum de corpore, et quomodo
mansisset vestis integra, siquidem bestiae corpus cum veste laniare
solent, petivisset etiam in eum locum se deduci, ubi aliqua vestigia tam
crudelis interitus apparuissent. Sed animus perturbatus ista non
attendit aut curat.

Insigne ergo exemplum est stoliditatis in mendacibus, qui sibi ipsis
nunquam constant, et facile ab attentis deprehendi et argui possunt.
Isti putant se invenisse pulcherrimum et sapientissimum consilium, sed
si recte aestimes, stolidissimum est et plenum periculi. Sie solten
darob kummen sein umb leib unnd leben, nisi pater nimium credulus
fuisset.

[37, 25] Et sedentes ut comederent panem, levatis oculis suis, viderunt
turmam Ismaelitarum venire de Galaad, et Camelos eorum portantes aromata
et resinam et stacten, ibant autem ut deferrent in AEgyptum.

� Deus autem mirabiliter omnia administrat. Sedet domi miserrimus
pater, nesciens quid agatur de filio. Nec Ioseph ullum exitum malorum
cernit, solus Deus videt et ludit cum patre et filio suavissime. Est
enim ludus plenus misericordia et benignitate divina, quanquam nobis
gravis et tristis admodum et tamen supra modum aeternum pondus gloriae
operans in nobis.

Sedentibus igitur illis, divinitus offertur occasio liberandi Ioseph ex
lacu, et revocandi ex inferis et morte, quanquam manet adhuc miseria
illa, quod est captivus et mortuus civiliter, siquidem avellitur a
carissimo parente, Sicut pater eodem quoque fato perit, quod filio unice
dilecto carendum est, quo servato et incolumi reliquorum filiorum et
fortunarum omnium facilius iacturam faceret. Est enim primogenitus, in
quo omnes 

[Seite 286]

spes opesque sitae sunt, ex quo speratur posteritas et seminarium tum
Ecclesiae tum politiae. Ideo miserabili luctu et ingenti moestitia ipsa
morte acerbiore, tota familia affecta fuit.

Caeterum qui emunt Ioseph Ismaelitae sunt consanguinei Ioseph et fratrum
eius. Ismael enim et Isaac fuerunt fratres, hi igitur sunt fratres
patrueles in tertio et quarto gradu, Vettern und nahe freund. Fuerunt et
Midianitae patrueles eodem gradu. Et apparet adhuc durasse odium illud
inter cognatos, quia statim ac cupide emunt adolescentem Ioseph. Et
fuerunt negociatores aromatum, resinae et stactes.

Quae vero vis sit horum trium vocabulorum in Hebraeo, non
intelligeremus, nisi utcunque ex Exodo colligeremus. Sie haben kremerey
getrieben mit wuertzen. Et ista terra praesertim illis temporibus
singulari Dei benedictione abundavit Balsamo, Myrrha, Cinnamomo etc.
Sicut videre est [2. Mose 30, 23 f.] in descriptione unguenti regalis
Exodi. 30. quod conficiebatur ex Balsamo, Cinnamomo, Calamo, Casia.
Quomodo autem haec discernuntur et quae speciem, quae genus denotent,
mihi non constat.

(Nachat) alii aroma, alii rem desiderabilem aut praeciosam, quidam etiam
ceram interpraetantur.

(Zori) resinam significat, hartz, generale nomen est ad omnes liquores
stillantes ex arboribus, sicut in Ceraso nostra apparet, verum ea
aggrestis resina est. Thus vero et Myrrha preciosissima sunt. Pix omnium
est crassissima, qua illinuntur dolia. Succinum nostrum etiam resina
est, quia stillat ex arbore, et indurescit. Quot ipsi habuerint species
ignoramus. Balsamum omnium resinarum vel gummi Rex est. Scriptura vocat
non incisum Balsamum, sicut etiam discernunt medici et historici, quod
per se stillat quadam ubertate arboris exundante.

⌊ite 8: ‘Nunquid resina non est in Galaad? aut medicus non est ibi?
Quare igitur non est obducta cicatrix filiae popuil mei?’ Alii
reddiderunt guttam thuris vel Balsami. Intelligit vero aromata
medicinalia ex arboribus quibus Ierusalem potuerit sanari cap⌊ite 51.
ubi [Jes. 51, 8] ridet Babilonios: ‘Tollite resinam ad dolorem eius,
si forte sanetur’.

(Loth) etiam aequivocum est, alias enim instrumentum musicum
interpraetantur, qua significatione saepe in Psalmis usurpantur, alias
glandem aut castaneam etc. Quicquid fuit, nos pro succo aliquo nobili
accipimus manante ex arboribus, ac sumus contenti generali ista
cognitione rerum, quod fuerint aromatarii, qui in Aegyptum preciosas
resinas et alia odorifera importarunt, quorum usus fuit in medicina.
Sicut nostrum succinum 

[Seite 287]

magnam vim habet in partubus mulierum et contra calculum et apoplexiam.
Quod si nostrorum succorum, qui crassiores sunt, tanta virtus est,
quanto magis aromata et succi illarum regionum valetudini hominum
profuerunt. [1. Mose 43, 11] Et infra iubet Iacob filios tollere de
fructibus terrae et offerre Praesidi Aegyptio, qui in Aegypto non
provenerunt aut minore copia, et [Matth. 2, 11] ideo fuerunt gratiores.
Sic tres magi obtulerunt munera puero Iesu Balsamum, Thus, Myrrham. Nos
in Germania nihil horum, aut corrupta et sophisticata habemus omnia.

Sequitur iam etiam Iudae excusatio, qui oblata occasione utitur, et
fratrem vere ab interitu liberat.

[37, 26.27] Dixit ergo Iuda fratribus suis: Quid nobis prodest, si
occiderimus fratrem nostrum, et caelaverimus sanguinem ipsius? Venite et
vendamus eum Ismaelitis, ut manus nostrae non polluantur: Nam frater
noster et caro nostra est, et acquieverunt fratres sermonibus illius.

niversam στοργήν, quae est insita naturae humanae.

Hac igitur Rhetorica et Dialectica flecti et a proposito deduci
debuissent fratres. Sed hoc magis eos movet, quod dicit: ‘Vendamus eum
etc. Sanguis eius non sit in manibus nostris.’ Non potest eos omnino
placare, aut persuadere, ut mutent sententiam. Concedunt quidem
mutationem aliquam, sed tantum mortis corporalis in civilem. Manet enim
deportatio, sive venditio hominis liberi in servitutem et avulsio a
parentibus. Saepe numero autem facilius quis ferret mortem corporalem,
quam civilem. Quia incertum est, quid malorum in morte civili eventurum
sit, et est perpetua crux, infinita miseria et servitus, denique
distractio a parentibus, fratribus et tota familia. Mihi quidem longe
tolerabilius esset capite plecti, quam in perpetua servitute et exilio
vitam agere.

In has itaque angustias coniiciuntur sanctissimi Patriarchae Iacob et
filius Ioseph. Illis haec crux fabricatur artificiis et dolis fratrum.
Es sind schentliche zimmerleut, qui fabricant et cudunt hanc tam duram
crucem parenti et fratri Ioseph. Das soll niemand leiden, nisi optimi et
sanctissimi parentes. Deus tacet ac connivet quasi adiuvans fabros
illos, et tamen videt eos haec moliri. At cur hoc patitur, cur non
torquet in eos 

[Seite 288]

fulmina, et impios conatus cum authoribus suis pessundat? Aut cur non
potius latrones, adulteros, tyrannos sic torqueri et excruciari sinit,
et tam sanctis hominibus parcit?

Respondeo. Deus vult nos considerare et discere, quantus sit amor
parentum erga liberos, ut inde aestimemus magnitudinem amoris divini,
quo nos complexus est, cum voluit filium suum unigenitum pro nobis pati
et crucifigi. Nam Ioseph est imago filii Dei.

� Item Saul de Davide inquit: ‘Manus mea non sit super eum, sed sit
super eum manus Philistinorum’, 1. Samuel⌊is 18. Sic in passione
Christi non ingrediuntur Iudaei praetorium, ne polluantur, neve
habeantur iniustae caedis authores.

⌊o 51. Hypocrisin odisti.’ Et ab hypocritis postea occiditur
Christus.

Sic scilicet poenitentiam agunt sancti patres isti, mutant homicidium
corporale in civile, et obducunt velamen quoddam Mosaicum oculis
praetextu hoc, quod non intulerint ei manus, cum longe gravius peccent,
et augeant miseriam et calamitatem Ioseph. Also soll es impiis gehn,
wenn sie sich schmucken woellen, dass sie es siben mal erger machen.
Quia suo iudicio soli sapiunt, Deus non intelligit, neque tam acutum
cernit, pater etiam non videt, nec resciscet unquam, Ita sibi ipsis
blandiuntur, et, quo magis se ornant et peccati atrocitatem tegere
student, hoc gravius crudelitatem suam produnt.

[Seite 289]

Moses vero nihil dicit de gestibus et vocibus editis a‘Ioseph in tanto
periculo. Non aliter de eo loquitur ac de muto aut de lapide aut trunco,
qui nihil dixerit, non rogaverit, non clamarit, nihil plane egerit, quod
ad placandos fratres faceret. Sed relinquit lectori cogitanda haec
omnia, quod verbis exprimi aut describi nequeant. Qui igitur fuerint
tristissimi gestus, miserrimae lachrymae, verba lugubria, gemitus,
singultus supplicantis, quilibet secum reputet. Fuit enim in eo
tenerrima natura ac insignis στοργὴ erga patrem, a quo subito et
insperato avellitur, veste a patre donata spoliatur, abiicitur in
cisternam, rursus extrahitur et venditur, ac procul a conspectu et
complexu suavissimorum parentum abstrahitur, nec reliqua manet ulla spes
redeundi. Quantum ibi fuit singultuum, quantum lachrymarum? Ah mein
lieber vatter, wie geht es mir, o wie wirstu schreien und klagen?

⌊riae 9. Prophetae non frustra celebrarunt haec, et admirati sunt,
quod traditur filius in manus Aegyptiorum.

Deinde tractanda etiam est Grammatica quaestio hoc in loco, An
Ismaelitae iidem sint, qui Midianitae, quae ab Augustino et aliis
agitata est praeter rem. Ego sane malim moveri quaestiones de rebus
gravioribus et utilioribus, de voluntate et operibus mirabilibus Dei, de
cruce et fide patrum, et quo consilio exerceat Deus sanctos viros tantis
miseriis: nimirum in consolationem nostram, et ut adumbret Christi
passionem. Sed illa quoque videamus: Lyra ex Iudaeorum sententia dicit,
Ioseph ter fuisse venditum. Primum Ismaelitis a fratribus, secundo
Midianitis ab Ismaelitis, tertio Potyphari Aegyptio. Ac placet mihi haec
amplificatio Sathanicae maliciae in despectum hypocritarum et
detestationem invidiae fraternae. Sed existimo bis tantum venditum esse,
quod ex historia planum est, quae testatur Potypharem emisse Ioseph ab
Ismaelitis. Et tamen illam sententiam de triplici venditione non
improbo. Nam de Midianitis 

[Seite 290]

quoque dicetur, quod vendiderint eum Potyphari. Quaestio vero de Kethura
et Hagar an eadem mulier sit, in superioribus explicata est.

Moses promiscue alias Midianitas, alias Ismaelitas nominat. Ego existimo
fuisse unam societatem duobus nominibus appellatam, ut solet fieri in
negociationibus. Et praecipue hac ratione moveor, quod antea Moses non
Ismaelitas, sed turbam Ismaelitarum eos vidisse dixit. Significat enim
vox (Orechat) viatores vel potius abstractive societatem viatorum,
comitatum, [Luk. 2, 44] ut de Christo Lucae 2. dicitur: ‘existamabant
illum esse in comitatu’. Et saepe diversorum ordinum et nationum
homines conveniunt, et una iter faciunt. Talis quoque societas fuit
Ismaelitarum et Midianitarum, qui fuerunt coniuncti negociationibus,
commertiis, contractibus, ut solet fieri etiam inter diversissimas et
remotas gentes. Sive isti igitur, sive alii vendiderint Ioseph parum
refert, hoc constat eum esse venditum.

Neque tantum momenti est in quaestione Grammatica, quantum in eo, quod
hoc loco considerandum venit. Quomodo emerint Ismaelitae vel Midianitae
Ioseph a fratribus, an prius exploraverint et quaesierint ex Iuda, id
est Simeone proditore et Levi, hoc est Caipha et Hanna, quis esset
iuvenis, quem venderent, aut unde ad manus eorum pervenisset, furto vel
raptu. Nihil enim dubium est, quin more mercatorum non de precio tantum,
sed etiam de qualitate et quantitate mercis inquisiverint. Quod si ita
est, haud dubie Iudas, Hannas et Caiphas, eruperunt in gravissimam
accusationem fratris Ioseph. Quaerentibus illis, Frater vester est,
quare eum venditis? Responderunt: Si hic non malefactor esset, non
traderemus tibi eum. Ita congesserunt in eum omnis generis scelera,
sicut Iudaei in Christum coram Caipha. Ad eundem modum isti quoque
clamarunt nebulonem hunc esse pessimum, adversantem fratribus,
immorigerum parentibus, turbantem et miscentem domi omnia, denique
insidiantem bonis et dominationi patriae, et successioni fratrum, quibus
oppressis solus velit regnare. Haec si audiverunt Ismaelitae aut
Midianitae, et iniustam et falsam accusationem approbaverunt, certe in
sanguinem Iacob conspirarunt.

Fratres vero de talibus emptoribus haud dubie sibi gratulati sunt, qui
essent hostes domus et Ecclesiae Iacob. Erant enim in vicinia Chananaei
et Amorrhaei, quibus etiam potuissent vendere Ioseph. Sed malunt eum
illis obtrudere, qui procul e conspectu parentum abductum inclementius
et durius tractarent, quam vicini. Ad hunc modum libenter ego
amplificarem opera Sathanae et inauditam eorum maliciam. Si venderemus
vicinis, cogitarunt, tametsi a nostra familia quoque alieni sunt, et non
minus cupidi emptores fuissent: tamen periculum est, ne parens
resciscat, et domum reducat. Pulcherrima igitur occasio est, in
longinquas regiones deportandi hominem turbulentum et seditiosum, ne
possit posthac tumultuari, et regnum in domo patris adfectare.

[Seite 291]

Haec est conspiratio Pilati et Caiphae adversus Ioseph. Ac nisi fallor,
Spiritus sanctus per Davidem composuit Psalmum secundum ex hoc [Ps. 2,
2] loco, cum ait: ‘Adstiterunt Reges terrae, et Principes convenerunt
in unum adversus dominum et adversus Christum eius’. Gentes et Iudaei
simul inierunt consilium, Midianitae et Ismaelitae, Herodes, Pilatus,
Caiphas, Hannas, qui antea fuerant inimicissimi. Supra enim audivimus
Ismaelem eiectum fuisse ex domo Abrahae, et Midianitas quoque, et filios
Kethurae cum muneribus dimissos esse, nec adiisse haereditatem paternam.
Unde perpetuum odium extitit inter populos istos, quanquam uno et eodem
sanguine omnes essent prognati.

Sic omnes gentes et populi perpetuo odio et furore exarserunt in
inclitam et sanctam domum ac familiam Abrahae, quae retinuit
promissionem, sicut testatur miserabilis querela et ardens precatio
Psalmi 83.: [Ps. 83, 6 ff.] ‘Quoniam cogitaverunt unanimiter simul
adversus te, foedus pepigerunt tabernacula Idumaeorum et Ismaelitae,
Moab et Agareni, Gebal et Ammon et Amalec, Philistaei cum habitantibus
Tyrum. Etenim Assur venit cum illis, facti sunt in adiutorium filiis
Loth’. Atque hic eodem modo conspirant fratres Ioseph cum suis et
patris sui hostibus, et de hoc foedere mirifice sibi gratulantur.

Quod si nihil sermonum intercessit, nec facta est ulla conspiratio,
excusari possunt aliquo modo Ismaelitae et Midianitae. Verum ego
existimo eos consensisse et conspirasse alioqui tam immane facinus
fratrum repraehendissent et aversati essent. Venditus est igitur Ioseph
cognatis et fratribus patruelibus, ad quos haud dubie supplices manus
sustulit, misericordiam et auxilia eorum implorans, obsecrans,
obtestans, ut parcerent sibi, et ad parentem reducerent per arctissimam
illam sanguinis coniunctionem, Ah lieben, ich bin ewer vetter, helfft
mich erretten. Ego frater horum sum, qui me vobis vendiderunt, verum non
invenit eos mitiores fratribus. Sic Ismaelitae et Midianitae conspirant
cum Israel et occidunt filium Dei, sicut in secundo Psalmo describitur.

Moses hoc loco clamorem et lachrymas Ioseph non recitat, sed nihil est
dubium, quin miserabiliter eiularit, et voce humilima petiverit se eripi
et mitigari iras et odia fratrum, Ach nit, ach wehret doch meinen
Bruedern. Ibi certe debuissent Ismaelitae et Midanitae adversari
fratribus, et prohibere, ne tam crudeliter in optimum adolescentem
saevirent, nec mercem improbam emere, aut saltem precio redemptum ad
patrem referre. Quid agitis Simeon, Levi, recte dixissent, cur in
vestrum sanguinem grassari vultis, indignum facinus et ab omni
humanitate et pietate vestra alienum, Das hette Jsmaelitis wol
angestanden, aber so muss die welt nicht thun. Haec decuissent
Ismaelitas, At mundus non est dignus, ut aliquid boni faciat, sed magis,
ut incommodet aliis per se, aut ad aliorum scelera conniveat, eaque
foveat et adiuvet, ut perfecte serviat domino suo et Deo 

[Seite 292]

huius saeculi. Nec fratres igitur audiunt eiulantem et supplicantem
Ioseph, nec cognati Ismaelitae et Midianitae, nec Deus ipse. Quod
exemplum, ut saepe dictum est, ad nostram consolationem pertinet, quo
confirmemur et corroboremur in adflictionibus nostris, ne statim animis
frangamur, si qua incommoda et pericula obiiciuntur. Neque enim
atrociora mala a Turcis aut quibuscunque aliis hostibus possumus
metuere. Qui ferunt incursiones turcicas, nihil simile experiuntur horum
patrum calamitatibus, quibus tamen nos longe sumus inferiores. Id enim
unum omnium malorum acerbissimum est, avelli liberos a parentibus aut
econtra: haec ipsissima mors est, et longe durior, quam supplicia
atrocissima martyrum, quae unius aut ad summum alterius horae sunt.

Voluit autem Deus suos sanctos et Ecclesiam tam horribiles aerumnas
sustinere, ut animi eorum excitarentur ad cogitandum, quantum hoc
fuerit, quod filius Dei propter nos aliquandiu, ut sic dicam, avulsus et
in exilium missus, ac ad infernum ipsum deiectus est, ut nos exilio
durissimi peccati et aeternae damnationis liberaret.

Non frustra igitur Midianitae et Ismaelitae nominatim a Mose
recensentur: non dicit negociatores, Amorrhaei etc. dissimulatis
nominibus propinquorum, sed studio nominat cognatos, ut significet
consensisse omnes in perniciem patruelis, et ex hoc exemplo disci queat,
quanta sit malicia mundi. Sic enim et Iudaei postea, cum essent ipsi
quoque cognati et patrueles domini nostri Iesu Christi, immaniter in eum
saevierunt, nullis precibus nec misericordia ulla moti, et illi quidem
non Ismaelitae erant, [Micha 7, 6] sed Israelitae, ut impleretur hoc,
quod dictum est a Propheta: ‘Inimici hominis domestici eius’. Ubi
Pilatus et gentiles misericordia adficiuntur, condolent Iesu et iudicant
eum innocentem esse, ibi videmus patrueles crudeliores esse aspidibus et
immanissimis bestiis.

Haec est imago Ecclesiae omnium temporum, quam proposuit Deus in filio
et sanctis suis. Wolt jr Christen sein, so schickt euch darein. Discamus
igitur obedire Deo in talibus aerumnis et adversitatibus, ac in coelum
oculos defixos habere. Deus enim non delectatur interitu, exilio et
aliis malis nostris: sed firma et perpetua consolatio est, quam tradit
[Ps. 36, 6.9] Psalmus 36.: ‘Domine, in coelo misericordia tua, et
veritas tua usque ad nubes etc. Inebriabuntur ab ubertate domus tuae, et
torrente voluptatis [Ps. 37, 18] tuae potabis eos’, et 37.: ‘Novit
Dominus dies immaculatorum, et haereditas eorum in aeternum erit etc.’

Atque haec tum fuit sententia Dei de Ioseph et Iacob. Mi Iacob, mi
Ioseph, video, quae mala vos premant, non dormio, sed nolo in praesentia
ea tollere et vos consolari: nondum enim adest tempus liberationis: sed
oportet vos experiri prius et discere, quid sit Diabolus, quid mundus,
quid filii, quid fratres, quid mors, quo magis dulcescat gratia mea,
utque videatis vos mihi curae fuisse in tribulatione et morte. Nam ne
capillus quidem de capite vestro absque meo nutu et voluntate decidet,
modo non 

[Seite 293]

frangamini animis, sed discatis tolerare et ferre crucem. Ego, quod
promisi, certo servabo. Promisi me benedicturum vobis, praestabo, non
mentiar. Caro quidem murmurat, sed huic resistite, et dominamini fide et
expectatione liberationis.

[37, 28] Et praetereuntibus Midianitis negociatoribus extraxerunt illi
Ioseph de cisterna, et vendiderunt eum Ismaelitis viginti argenteis, qui
duxerunt Ioseph in AEgyptum.

Ioseph minori precio venditur, quam Christus, Et puto precium fuisse
circiter viginti Taleros: non enim libet subtilius de argenteis
disputare. Ex hoc autem loco haud dubie Zacharias prophetiam suam de
Christo [Sach. 11, 12] sumpsit: ‘Appenderunt mercedem meam triginta
argenteis’. Conveniunt enim res et circumstantiae pulcherrime. Nec
potest maior similitudo esse quam Christi crucifixi et Ioseph, congruit
venditio et mors utriusque. Ut [Jes. 53, 8] enim de Christo Isaias
dicit: ‘excisus est e terra viventium’, ita Ioseph tollitur e terra
et conspectu patris, non aliter ac si nunquam rediturus, aut patrem
visurus sit.

[37, 29] Cum autem reverteretur Ruben ad cisternam et non inveniret
puerum in cisterna, scidit vestimenta sua: et rediens ad fratres suos
dixit: Puer non adest, et ego quo vadam?

[Jes. 9, 5] (JELED) significat parvulum, ut Isaiae 9.: ‘Parvulus natus
est nobis’. Haec vero alia admonitio est per Ruben, qui certe serio
agere et venia dignus videtur, quia nihil prorsus metuens odio fratrum,
defendit summis viribus puerum Ioseph, et indignatur eum ablatum esse.
Puer ubi est? inquit, non adest. Sed hoc ei in mentem venit, esse
fortassis sublatum ab aliis, cum fratres ei parcerent nec vellent
interficere, sive a Diabolo sive a latronibus seu vicinis Amorrhaeis aut
Chananaeis, qui antea quoque insidiati fuerant domesticis Iacob, aut a
pastore aliquo inventum, et Sichimitis aut aliis vicinis gentibus
traditum mactandum. Ita suspicatur periisse puerum ex eo tempore, quo a
fratribus fuerat in foveam abiectus. Videtur enim vicinorum iniurias et
odia metuere, et fatetur tamen se voluisse servatum et salvum Ioseph, et
factum fratrum damnat, imo se quoque accusat, inquiens: et ego quo
vadam? et infra eandem reprehensionem repetet. Non, quod hac ratione
suum scelus incoestus expiaverit, haeret enim adhuc in poenis satis
gravibus, amissa primogenitura et privilegiis maximis: sed quia agnoscit
delictum, et societatem alterius sceleris defugere cupit, id agit, ut
testetur Ioseph esse innocentem, atque ita eum liberet. Sed Simeon et
Levi contemnunt eum propter notam incoestus, ideo perrumpunt.

[Seite 294]

Iusta tamen et vera repraehensio est, was habt jr nun gemacht? En, quid
fecistis? puer iam e manibus et potestate nostra sublatus est, quem si
vellemus omnes salvum et liberum, non possemus quantivis redimere. Si
Chananaei in eum forte inciderunt, sine dubio abductum in longinquas
oras occident, aut miserabili et perpetua servitute enecabunt.

Excusat igitur Moses Ruben: non autem exprimit, quid responderint
fratres, sed tecte videtur significare Simeon et Levi persuasisse ei, ut
taceret, et una consentiret cum fratribus de horribili fratricidio. Id
totum vero ex maledicta theologia natum est, quam postea etiam
retinuerunt Iudaei. Qui non occidit manu, non est homicida. Hoc
argumento persuaserunt, ut taceret, ne aliam et longe maiorem turbam
daret interpellatione sua, si forte eius dicta et clamores ad patrem
perferrentur, ac interminati sunt, nisi secum una hoc facinus
occultaret, eandem vim aut odia perpetua fratrum eum experturum. Nec
mirum sane fuisset, si vulneribus et caedibus in se mutuo essent
grassati, id quod Diabolus haud dubie sedulo egit et perfecisset, nisi
Deus prohibuisset. Itaque tacet Ruben et consentit tacentibus et
caelantibus aliis, ne maioris perturbationis parenti aut dissensionis
fraternae author sit. Sed hoc pacto facit se participem parricidii et
fratricidii.

Hoc etsi non expresse a Mose scriptum est, tamen non obscure
subindicatur? Scindit enim vestimenta, et vehementer angitur de periculo
et interitu fratris, sed metu maioris alicuius cladis et reliquorum
fratrum silet. Dominus Scarioth, Simeon et Levi, Caiphas, Hannas, werden
jn wol auffs maul haben schlagen dorffen, schweig, hilff decken, oder
dich sol alles unglueck1� holen. Cura, ut caeletur patrem factum
nostrum, ne videamur occidisse fratrem, si enim rescisceret, illico nos
omnes simul domo et Ecclesia eiiceret et excommunicaret, sicut postea
faciet.

Magna igitur sapientia est, quam videmus divinitus eis concessam esse,
quod caelant patrem facinus hoc. Reliqua omnia in hac historia extreme
mala sunt, hoc unicum consilium bonum est, siquid tamen boni in tanto
scelere potest esse, ut patri persuadetur esse filium laceratum a
bestia. Itaque accesserunt ad patrem, simularunt se quoque dolore et
luctu eius adfici, ac ingens desiderium fratris mortui prae se tulerunt,
sed falso et hypocritice. Et tamen aliquanto minus mali est in hac
simulatione, quam si patri totum negocium aperuissent.

Ruben vero videtur habere excusationem, licet admodum infirmam, [1. Mose
42, 22] sicut infra solus cum reliquis expostulat: ‘An non dixi vobis,
nolite peccare in puerum et non audistis me etc.’ Ac videtur sane
sapienter et recte consuluisse. Sed subest hyporisis illa, de qua antea
dixi, quod statuerunt non esse homicidium aliud, nisi quod manu propria
perpetratur. Quod si omni culpa liberari prorsus voluisset, debuisset ad
patrem clam aufugere et admonere, ut in authorem caedis inter filios
inquireret. Sed victus aut 

[Seite 295]

metu aut minis eorum consentit domino Simeoni et Levi, Iudae proditori
et Caiphae, qui regnabant et imperabant aliis.

Ideo Iudas et Ruben et reliqui omnes coguntur mussitare flagitium hoc,
atque ita Ruben cum aliis animam et conscientiam suam horribili caede
patris et Ioseph polluunt. Interim tamen egregie suam causam ornant, et
patri fucum faciunt, ne persentiscat.

Ego vero vehementer miror, quid animi eis totis 22. annis fuerit. Tot
enim intersunt anni inter venditionem Ioseph et descensum in Aegyptum.
Fuit profecto maximum scandalum, et mihi plane persuasum est eos toto
illo tempore nihil boni facere, nec bona conscientia vel minimum gemitum
invocationis et precum ad patrem in coelis edere potuisse. Hoc
certissimum est, quia sanguis Ioseph, mors patris et luctus familiae
totius haeret infixus cordibus eorum. Tanta autem mole oppressa
conscientia haud quaquam invocare potest. Ego sane si vel minimae
offensae aut livoris mihi conscius essem, non possem orare. Oportet
igitur cor ab omni malevolentia, odio et invidia erga proximum liberum
esse, quod nemini male velit, sed omnibus optime cupiat et ignoscat. Nam
si quando officii ratio postulat, ut vitia hominum repraehendamus, quos
castigando ad poenitentiam perducere conamur, nequaquam charitatis
officium cessare ibi existimandum est. Non enim odio aut cupiditate
nocendi, sed emendandi et corrigendi studio tales obiurgationes fiunt.

Itaque in invocatione oportet animum ab omni odio esse alienissimum,
tametsi vitia et peccata hominum odisse et detestari debeamus. Sic pro
impiis Episcopis recte oramus. Neque enim ita adfecti esse debemus, ut
imprecemur eis mala aut exitium: hoc fine autem reprehendo et arguo
impietatem et flagicia eorum, ut emendentur.

�, lachrymantem et eiulantem ob interitum filii. Ego sane non
potuissem tanti et tam miserabilis luctus spectator esse, nec me
continere, quin dicerem: Ah nos infoelices, quid fecimus etc. Atqui isti
audiunt quotidie patrem docentem, habentur pro membris Ecclesiae et
domus Iacob, et tamen nullus eorum potest Deum invocare, nihil boni
facere, aut si quid bene operantur, impium tamen est et abiectum, quia
haerent impliciti peccato mortali et homicidio paterno, fraterno, avito.
Hypocrisis kan solch schentlich ding anheben und treiben. Hypocrisis tam
abominanda committere et in tantis malis durare potest.

Si Ruben intra illud spacium annorum esset mortuus, forsitan agnovisset
et confessus fuisset patri peccatum, petivissetque veniam. Sed reliqua
turba dissimulato scelere periisset, Tanto enim tempore nullus eorum
poenitet, 

[Seite 296]

et paulatim quidem magis ac magis ad conscientiae sensum et stimulos
occalluerunt. Quanquam igitur subinde redierunt pavores, quos non
potuerunt prorsus sopire aut obruere oblivione sceleris, quotidie oculis
et animis observante luctu et lachrymis patris, hos tamen silice et
adamante duriores filii contempserunt: quia plane obsessi et indurati
sunt a Principe daemoniorum, siquidem ferre possunt tanti flagicii
conscientiam tanto tempore.

Neque vero dubium est, scriptura alibi attestante, Deum vehementer
commotum et detestatum fuisse reos et authores extremorum et
atrocissimorum scelerum parricidii et fratricidii. Durum igitur et
horribile est ista legere et intelligere de summis illis viris et
Principibus Ecclesiae, de filiis et haeredibus promissionum Dei, quas in
domo patris ab ineunte aetate audiverant magna diligentia et cura ab avo
et parente inculcari. Noch geschicht es.

Nos quoque malo originali corrupti ad peccandum proclives sumus. Sed hoc
tamen agamus in tanta imbecillitate humanae naturae, ut retineamus cor
et στοργὴν fraternam et filialem: ne nobis ipsis poenas et
exitium accersamus. Nam hi fratres, dum student Ioseph innocentem, cuius
odio exarserant, opprimere, sibi ipsis acerrimi hostes et Diaboli fiunt,
adeoque plus nocent, quam Ioseph unquam nocuisset, si imperium in eos
fuisset adeptus.

[37, 30 –33] Tulerunt itaque tunicam Ioseph et mactantes haedum ex
capris tinxerunt tunicam in sanguine. Et mittentes tunicam illam
polymitam curabant deferri ad patrem suum dicique: hanc invenimus. Vide,
utrum sit tunica filii tui, an non. Et cognovit eam dixitque: Tunica
filii mei est, Fera pessima comedit eum: Bestia laceravit Ioseph.

Addunt aliam fallaciam, qua et facinus suum tegant facilius, et patrem
gravius adfligant et excrucient: tollunt enim tunicam Ioseph, et
intinctam in sanguinem hirci ad eum mittunt, ut persuadeant Ioseph a
bestia laceratum esse. At quam procul abest Deus a conspectu eorum? quam
securi et sine omni metu gerunt omnia? neque quicquam pensi habent,
quomodo adficiatur grandaevus pater tam inopinato et tristi nuncio.
Saltem hoc cavissent, ne eum conspectu inusitato et atroci cruentae
vestis terrerent, quo nihil tristius obiici poterat misero et decrepito
seni. Mitius fuisset indicare patri puerum in itinere a latronibus
interceptum et abductum: aut se eum non vidisse, nec scire, quomodo
periiset, incidisse forte in manus vicinorum hostium, aut Ismaelitarum
et Midianitarum, quibus cum vendiderant. Sed nihil horum eis in mentem
venit, nec parcunt parenti, sed tristi et horribili obiecto dolorem
animi accumulant.

Insignis igitur et Diabolica malicia est, qua delectatur Sathan omnem
crudelitatem et saevitiam in optimum senem effundere. Ipsi vero
horribilibus peccatis immerguntur, iisque haerent impliciti contra
conscientiam 

[Seite 297]

sine ulla poenitentia, sine omni sensu pietatis. Ac totis viginti duobus
annis vixerunt postea absque invocatione, timore Dei et omnibus
exercitiis spiritualibus, quibus non potuerunt pie studere, nisi prius
agnito peccato et facta reconciliatione cum parente et fratre.

Interea vero quid agit Deus? Was thut unser Herr Gott dazu? Ubi [1. Mose
15, 1] sunt magnificae illae promissiones: ‘Ego protectio tua et
merces tua etc.?’ Cresce et multiplicare, Ego tecum ero. An non
apparent diversissima omnia a tantis promissionibus? Non enim nosse eum
aut curare, sed Diabolo potius obiecisse videtur, siquidem sinit
sanctissimum patrem tam misere excruciari furoribus filiorum. An dicemus
Deum memorem fuisse promissionum suarum? Nihil minus equidem dici aut
iudicari potest. Sed David hoc vidit et pronunciavit post factum, quod
in paroxysmo tentationis haud quaquam cerni poterat. Sic enim ait: Misit
ante eos virum, qui salvaret Iacob.

At qualis est missio haec? quae est ista Phrasis? mittere salvatorem in
Aegyptum, qui salvet Iacob et totam eius domum. Quomodo mittitur?
abiicitur in cisternam, venditur, pater occiditur. Idne est mittere
salvatorem? Est sane, sed secundum phrasin divinam. Constituitur enim
Rex. Sed solus Deus videt. Iacob et Ioseph non vident, qui sunt in summa
angustia et luctu constituti. Est igitur haec loquela singularis et
coelestis, mittere Salvatorem et constituere Regem coniiciendo in
cisternam et infernum. Ad hanc oportet nos adsuefacere animos, ut
discamus intelligere [Ps. 37, 12 f.] hoc, quod alibi dicit David:
‘Observabit peccator iustum: et stridebit super eum dentibus suis.
Dominus autem irridebit eum: quoniam prospicit, quod veniat dies eius,
quo peribit etc.’ Das kuennen wir nit thun. Nos non possumus
prospicere et retinere fidem, nisi valde infirmiter. Sed Deus est
tenacissimus (ut sic dicam) suarum promissionum, atque ita ut non solum
non obliviscatur, sed etiam prospiciat et rideat adversarios: [Ps. 2, 2]
quin etiam sententiam adversus eos ferat, sicut Psalmo secundo dicitur:
‘Qui habitat in coelis, irridebit eos: et Dominus subsannabit eos’.

Atqui ego non video. Recte quidem. Ideo proponuntur haec exempla, ut in
nostris tentationibus cogitemus rideri nostros adversarios et decerni
illis poenas: nos vero quantumvis adflictos diligi, amari, curari,
respici, sed [Jes. 45, 15] occulto modo, ut inquit Iesaias: ‘Vere tu
es Deus absconditus, Deus Israel salvator’.

Satis igitur nobis sit, quod habemus verbum et Sacramenta, in quibus
nobis apparet Deus, fructus autem et finis signorum suo tempore
sequetur. Interea hac cogitatione nos sustentemus: Ego habeo signum et
verbum, ea firmiter retinebo, utcunque in me saeviat mundus et Sathan,
et omnis generis calamitatibus me obruant. Tantum id agamus, ut bona
conscientia quicquid id est patiamur: Non enim dubium est nos esse in
summa gratia et precio apud Deum: adversarios autem sub amarissima
subsannatione Dei 

[Seite 298]

servari ad poenas et supplicia gravissima. Denn das lachen unsers Herr
Gots gibt das Hellisch fewr, sicut sequitur. Tunc loquetur ad eos in ira
sua, et in furore suo conculcabit eos. Ja huette dich fuer solchem
lachen.

� Quia, qui fert, non peccat: qui infert, peccat. Qui sibi recte
conscius est et sentit se iniuste adfligi, in sua innocentia nititur, et
simul intuetur in promissionem liberationis, ideo non trepidat nec
frangitur animo. Scit enim se neminem laedere, sed aliorum iniurias et
peccata ferre. Wenn die Rupes unnd petra da stehet conscientia bona, so
kan nichts schaden, wenn gleich Cayphas und Scarioth kummen unnd
zuernen, so haben wir doch gewunnen. Bona conscientia instar firmissimae
rupis est, cui innituntur pii adflictionibus, animoque magno et excelso
omnium adversariorum minas contemnunt. Sicut scriptum est 1. Petri 3:
[1. Petri 3, 13 f.] ‘Quis est, qui vobis noceat, si boni aemulatores
fueritis? Sed, et si quid patiamini propter iustitiam, beati. Timorem
autem eorum ne timueritis, et non conturbemini etc.’

Econtra quando adfliguntur illi, qui intulerunt iniuriam, tum vero
pavent et horribiliter trepidant, planeque ut apud Poetam est, ad
quodvis fulmen pallescunt. Hei mihi exclamant, hanc poenam meritus sum
mea improbitate et contumacia, Quid faciam? quo me vertam? Ea profecto
miserabilis carnificina conscientiae est se ipsam accusantis et
damnantis.

Proinde praeclare agitur cum Iacob et Ioseph, quanquam ipsi non rideant,
nec agnoscant foelicitatem suam in paroxysmo. Vere enim beatus est, qui
in tentatione sic est adfectus, ut queat secum statuere: etiamsi coelum
terrae misceatur, aut fractus illabatur orbis2�, ut maxime insaniat
mundus cum Principe suo et omnibus portis inferorum, quid ad me? ego
mihi recte conscius sum: fero enim crucem et iniurias aliorum: non laedo
quenquam, non pecco. Praeterea habeo meam absolutionem et Sacramenta.
Lass her gehn, non movebor nec trepidabo. Vae illis, qui peccant et me
adfligunt. Christianorum enim est non irasci, non indignari de malo sibi
illato: quanquam caro suo more solet obmurmurare, sed Spiritus non
irascitur. Sic potius cogitat: vae tibi. Du hast mirs nicht thun, du
hast dirs thun, non me, sed teipsum maxime offendisti. Sic Iacob et
Ioseph 

[Seite 299]

potuerunt dicere: Non me venditis, abiicitis, occiditis, sed vos ipsos.
Caro quidem aliter sentit, sed Spiritus sic adfectus est.

Quaeret autem aliquis, Quid igitur faciendum est? an propterea laxandum
frenum impietati: nec coercendus est furor et malicia hominum vel
legibus vel poenis, sed insuper pro dato damno agendae sunt gratiae
improbo, et dicendum, nihil mali mihi fecisti? Fac quod lubet, ego
lubens patiar, Qua ratione invitabuntur mali ad augenda et cumulanda
flagicia, siquidem docemus cum gaudio et bona conscientia ferenda esse
incommoda, quae ab aliis obiiciuntur?

Respondeo: Demandatum est nobis ministerium legis et Euangelii iuxta
praeceptum Pauli: Argue, increpa opportune, importune, getrost schelten
und straffen, etiam irasci et indignari peccato. Hoc pertinet ad
ministerium legis et ad officium patrum, praeceptorum, magistratuum, imo
etiam privatorum propter correptionem et admonitionem fraternam, quae
est mandata singulis divinitus, ut, quantum possumus, quilibet suo loco
resistamus malo, et caveamus, ne impune grassentur improbi, vel in nos
vel in alios. Wenn das geschehen ist, und will doch nit helffen, so soll
ich mich zufriden geben und sagen: Non me doctorem, sed te culpaveris
ipsum.1� His omnibus ubi nihil profecerimus, restat, ut animis
acquiescamus et ultionem divinam expectemus. Sentient enim suo magno
malo, non alios, sed se ipsos gravissime offensos esse. Der Teuffel wirt
sie wol gnug martern.

Nos vero hanc consolationem habemus, quo magis nos macerant, adfligunt,
cruciant, hoc magis augent gloriam et coronam in coelo. Interea tamen
arguendi sunt, ut non noceamus, sed ut revocemus maleficos in viam, ne
incurrant in odium et iram Dei, qui est ignis consumens non
poenitentibus. Ad hunc modum resistimus malo, verbi et gladii
ministerio: et tamen ferimus mala, quae prohiberi non possunt, magno
nostro commodo, illorum vero detrimento et pernicie.

Haec est theologia et sapientia Christianorum, quam, etsi nondum
assecuti sumus, tamen quotidie ea exerceri et adsuefieri debemus, ut in
paroxysmo et calamitatibus, quas sustinemus, possimus dicere praesenti
et tranquillo animo: Non potes mihi nocere, Ego sum Christianus. Du
schadest mir nit, du fuerderst mich, sich dich fuer. Quid nocet Ioseph
venditio et exilium? Imo ad quid non ei profuit? aut quomodo potuissent
eum fratres maiore honore et dignitate ornare? Nam eo ipso, quo conantur
eum impedire et opprimere, commodissime eum fastigium et culmen illud
regni evehunt, quod paulo ante somniaverat.

In hanc sententiam celebratur dictum Gregorii. Impii malefaciendo nobis
benefaciunt. Et Augustinus ait de infantibus ab Herode occisis, non 

[Seite 300]

potuisse hostem totis viribus et omnibus opibus regni sui plus prodesse
parvulis quam occidendo.

Sic igitur Deus suos humiliat, ut exaltet, occidit, ut vivificet,
confundit, ut glorificet, subiicit, ut extollat. Sed est ars artium et
scientia scientiarum, quae non nisi magno labore et a paucis adeo disci
et cognosci solet, vera tamen et certa. Sicut hoc exemplum testatur,
vere enim quod [Ps. 105, 21] in Psalmo 105. dicitur: ‘Constituit
Dominus Ioseph Regem Aegypti, ac dominum et salvatorem multorum.
Quomodo? Vendendo, abiiciendo, occidendo. Haec sunt opera divina, quae
non intelliguntur, nisi impleta et consumata. Interea vero, dum fiunt,
non possunt, nisi sola fide apprehendi, simpliciter enim id retinendum
est, CREDO IN DEUM PATREM OMNIPOTENTEM, creatorem coeli et terrae etc.

Ad eundem modum ex hac vita discessurus hac consolatione me sustento,
quod credo in filium Dei. Atqui sepelior, corrodor a vermibus, [Hiob 17,
14] et putredine foedissima absumor, sicut ait Hiob cap⌊ite 17:
‘Putredini dixi, pater meus es: mater mea et soror mea vermibus’.
Ibi consilium Dei non cerno, quod morienti et putrefacto mihi sit
aliquando reviviscendum. Sed [Joh. 14, 19] promisit Deus et dixit: Tu
vives. ‘Ego enim vivo et vos vivetis.’ Ego sum dominus Deus tuus.
Quomodo? Vita aeterna et corpore pulchriore et clariore quam est corpus
Solis. Haec in praesentia nec video nec sentio, sed credo et sustineo
moram hanc admodum exiguam: iam enim parata est vita illa et paratur
interea corona regni et gloriae, ‘quam reddet [2. Tim. 4, 8] mihi
Dominus in illa die, iustus iudex, ut inquit Paulus: non solum autem
mihi, sed et iis, qui diligunt adventum eius’.

Sed haee omnia fiunt occulto modo, ideo ferenda et sustinenda est
mirabilis Dei absconsio. Iacob et Ioseph non vident coronam regni, nec
fratres genibus flexis eum adorant, ut postea fiet in Aegypto, sed iam
venditione hac futura adornantur, et coram Deo habentur pro praeteritis
et transactis. Es ist bey unserm Herr Gott eben als sey es geschehen. Es
kumpt gewisslich.

Haec igitur ad nostram doctrinam scripta sunt, ut discamus intelligere
et exercere fidem hanc, quae potest ferre mortem et omnia mala, et tamen
in his sperare vitam et liberationem, quae tolerat vim et iniurias
aliorum, tametsi pro officio severe eos obiurget et increpet: neminem
tamen odit, sed ignoscit, bene precatur, sperat, optat, benefacit sine
cupiditate vindictae. Hoc enim in exemplo Ioseph clare perspicimus, qui
non meminit iniuriarum, nec ultionis cupidus est, sed benefacit pessimis
venditoribus et homocidis.

Ad hunc modum qui habent potestatem castigandi et puniendi aut verbo aut
glaudio, aut virga, adsuefaciant animum ad pacientiam, fidem, [Jak. 1,
4] caritatem. Pacientia, inquit Iacobus, opus perfectum habeat. Quia
paciens [Röm. 6, 7] non peccat, ‘qui mortificatur, iustificatus est a
peccato’. Rom⌊anorum 6. 

[Seite 301]

Patiens in fide Christi vere sanctus est. Nihil ibi peccati restat.
Quicquid enim patitur, est mera et purissima iustitia.

Haec et scripta sunt et gesta in historiis sanctorum, sed valde
infirmiter et imperfecte, ut apparet in Iacob et Ioseph. Nihil illi
quidem mali nec imprecantur, nec faciunt filiis et fratribus, magnam
tamen in utroque luctam fuisse adversus infirmitatem carnis,
consentaneum est, Wie offt wirt Ioseph flentibus oculis gen Hebron, da
der vater wonet, gesehen haben, da er fuer uber gefurt ist, Wie kleglich
wirt er gethun haben? Quoties enim cum lachrimis respexisse Ioseph ad
Hebron, ubi habitabat pater, putabimus? cum tam subito et inopinato e
conspectu et domo parentis redactus in aliorum potestatem abduceretur.
Caro non potuit non murmurare, sed vicit spiritus reluctans et gemens,
ferensque vim iniustam sine cupiditate vindictae, furentibus et odio suo
indulgentibus nebulonibus illis pessimis.

Addit etiam Moses, quomodo miserum senem ficta narratione facti
indignissime excruciarint, wie sie den guten senem so jemmerlich haben
gemartert. Hoc enim miserabilis et funesta eius querimonia testatur:
Tunica filii mei est: Fera pessima devoravit eum etc. Haec habet ex
sermonibus et indicatione filiorum, cum exhibent vestem madentem
sanguine, ibi addit, argumentum esse lacerationis factae a bestia. Atqui
hominem potius eius authorem esse, multo erat verisimilius, ac si
inquisivisset pater in singulas circumstantias diligentius, statim
deprehendisset fraudem. Cur enim integra mansit tunica? dixisset, ubi
accepistis eam? Nulla apparent vestigia vel dentium vel unguium ferae
alicuius. Si bestia eum lacerasset, non exuisset eum veste, neque hanc
reliquisset integram, sed una cum corpore laceram abripuisset. Verum
haec in mentem patri non veniunt. Totus enim submersus et absorptus est
dolore animi et luctu. Ideo facile persuadetur in tanto moerore et
tentatione gravissima.

[37, 34 –36] Sciditque Iacob vestimenta sua, et posuit saccum in
lumbis suis, et luxit filium suum multo tempore. Surrexerunt vero omnes
filii eius cunctaeque filiae eius, ut consolarentur eum, sed noluit
consolationem admittere, et ait: Descendam ad filium meum lugens in
fossam. Flevitque super eum pater suus. Porro Midianitae vendiderunt eum
in AEgyptum Potyphari, eunucho Pharaonis, Principi laniorum.

Nun haben si es wol außgericht1� die Junckhern. Vendito et occiso
fratre etiam parenti perpetui luctus et exitii authores fiunt: atque
hunc quidem crudelius excruciant, quam fratrem, cogunt eum lugere 22.
annos continuos, ac tanto quidem tempore eum vident incedentem in sacco
a miserabili moerore, vident gemitus, suspiria, lachrimas. Nam postea
nec habitu nec 

[Seite 302]

vultu hilariore unquam eum usum arbitror. Quantus igitur stupor, quanta
immanitas fuit aspicere parentem tam indigne et tamdiu moerentem? Das
die leut sollen so voller Teuffel sein.

n hominem, ut senio confectum patrem, insuper etiam suo scelere
exagitatum mori et descendere ad inferos sciens prudensque aspiceret,
sine ulla commiseratione omnique sensu humanitatis et στοργῆς
divinitus omnibus animantibus insita erga patrem et avum. Idne est
patrem et matrem honorare? Und dazu der alt vater Isaac muß auch sehen.
Accedit huc dolor et luctus Isaac, qui post venditum Ioseph vixit
duodecim annos, et tandem haud dubie aegritudine animi propter amissum
nepotem confectus est. Illud decus mundi soll sich noch zu todt weinen
und greinen.

Neque sane quicquam mirabilius est, quam quod audiverunt verbum
promissionis et benedictionis tot annis, et ne unus quidem ex fratribus
resipuit admonitus gravissima doctrina et pietate patris et avi, neque
etiam ad misericordiam optimorum et sanctissimorum senum miserabili
moerore adducti sunt. Seit hart lieben gesellen, also soll man dem
Teuffel dienen. Sic scilicet inserviendum est Sathanae. Neque vero
patri, nec avo, nec Ioseph, sed sibi ipsis plurimum nocent.

Simeon et Levi impulsi sunt spe et cupiditate primogeniturae. Simeon
Papa fuit, Levi Cardinalis, Iudas aliquanto fuit sincerior, sed metuit
duorum fratrum vim et potentiam. Ruben nihil valuit apud eos autoritate,
sed fuit contemptus ob notam admissi sceleris. Ideo coactus est tacere
propter Scharioth et Caipham. Es wer nit wunder, das unser Herr Got het
Sodoma und Gomorra lassen werden. Non mirum fuisset, si igni coelitus
demisso ad exemplum Sodomitarum deleti essent, et haud dubie eodem modo
periissent, si absque paucis piis et illis fulcris familiae huius avo
Isaac, patre Iacob et filio Ioseph fuisset. Hi tres Atlantes illius
seculi fuerunt. Die drey Menner tragens, sonst solt Gott mit schwefel
und pech darein geschlagen haben.

Ita exaggeranda et aggravanda sunt peccata eorum, quantum potest fieri,
nobis in consolationem. Eorum enim veniam et remissionem cum sint
consecuti: nobis quoque propter nostra delicta nequaquam desperandum
erit. Sed ita ne tentes Deum. Iudas enim desperabundus laqueo vitam
finit. Vide igitur ne tibi ipsi malum et exitium accersas. Verum [Gal.
6, 1] si quis casus inciderit, et praeoccupatus fuerit homo in aliquo
delicto, ut inquit Paulus, ibi talibus exemplis opus est, ut cogites
etiam sanctos Patriarchas fuisse peccatores, et foedissime lapsos esse.
Ego quidem tam atrocis delicti mihi non sum conscius, nisi quod
quindecim annis Antichristo servivi, abominabili sacrificio Missarum
quotidie peragendo. Sed in pavoribus conscientiae eiusmodi exemplis et
promissionibus Euangelii me sustento. Tolerabilior vero fuisset quilibet
incoestus, quam facinus tam 

[Seite 303]

indignum horum fratrum, quo patrem et fratrem et avum enecant moestitia
et dolore animi. Ac tandem pavores conscientiae haud dubie horribiles
senserunt, cum ad conspectum fratris et Regis Aegyptii expavescerent,
quin etiam omnia mala, quae ipsi cum posteris pertulerunt sub Pharaone,
poena fuerunt divinitus irrogatae propter hoc peccatum. In Aegypto
werden sie es wol gefuelet haben.

Hactenus igitur audivimus Ioseph in Aegyptum deductum et venditum esse
ab Ismaelitis et Midianitis Potypharo, coquo Regis, dem Kuchenmeister
oder Hofmeister. Hoc Deus permittit fieri tacens, dormiens, surdus et
durus sine ulla misericordia et agnitione tam dilecti filii. Omnes
Angeli silent, et abripitur in Aegyptum tantus thesaurus vilissimo
precio, viginti argenteis venditus, tantus Patriarcha, Propheta et
Monarcha futurus. Was macht doch unser Herr Gott cum suis electis?
Quaenam ista gubernatio est electorum Dei? Quid est, quod eos ista
deserit et adfligit?

Miserrimus Ioseph a suis emptoribus abripitur et cogitur praeterire
Hebron, cum quidem in mentem ei veniret: En, illic pater meus habitat,
ignarus, quid de me fiat, nec licet eum alloqui, aspicere et extremum
vale relinquere. Haec profecto ingens et miserabilis calamitas fuit.
Taceo parentem, qui postquam factum rescivit, clamat: ad infernum
descendam, sepeliar cum filio meo, quo amisso haud unquam vita haec mihi
iucunda et grata erit. Das muegen aber auch mercatores heissen, qui tam
preciosum thesaurum Hebron praetervehunt et portant in Aegyptum, qui
postea totius regni salus erit corporum pariter et animarum. Instaurabit
enim Ecclesiam et doctrinam de Deo, et geret res maximas et utilissimas
toti regno. Ideo prius oportet eum crucifigi et mortificari, antequam
dies resurrectionis et glorificationis veniat, ne superbiat, sed
meminerit, quis fuerit, et unde emerserit ad tantam dignitatem.

Das ist unser Herr Gott, et scribuntur haec in nostram consolationem. In
hac enim tam horribili cruce patris et filii Deus interea surdus et
mutus est, nihil cogitans, ne sciens eorum, quae fiunt. Sed fides adest,
et Deus tamen ei in cor loquitur. Expecta, harre doch, crede Ioseph, ne
desperes, retine promissionem, quam audivisti ex patre. Sic loquitur ad
eum per verbum patris, Deus promisit proavo et avo et patri semen. In ea
promissione persevera firma fide. Sed loquitur cum eo in mirabili
silentio, ubi nihil videt, nec audit. Deus enim quasi caecus et mortuus
est. Tantum vivit et nititur generali promissione. Deus promisit Abrahae
etc. Credo in Deum, in quem crediderunt patres mei. Postea magnifice et
re ipsa cum eo loquetur, quando constituet eum Regem et Salvatorem
Aegypti. Iam vero sepultus et mortuus est Ioseph, et habet suam
parasceuen et Sabbatum: pater etiam moritur, sed resurgent uterque
divina potentia, quae vivificat mortuos. Cor credentis muß doch leben
et resurgere, und wenn zehen welt auff jm legen. Necesse est cor
credentis vivere et 

[Seite 304]

resuscitari ab inferis, etiam si immensa mole totius mundi depressum
iaceat.

Et ideo haec exempla proponuntur, ut adsuescamus ad tolerantiam in
adflictionibus, ne simus impatientes et murmuremus quantumvis multis et
magnis calamitatibus oppressi. We thut es, wie es dem jungen hertzen
auch on zweifel we wirt gethun haben. Non potest quidem animus humanus
haec sustinere et vincere sine ingenti dolore et cruciatu. Sicut Ioseph
gravissime haud dubie doluit et conturbatus est sentiens se tam indigne
a patre avelli, ac obiici peregrinis, inque perpetuam servitutem dedi,
ubi nihil proprium unquam nancisci, nec libertatem sperare queat, sed
cogatur esse servus servorum. Servitus enim per se satis gravis et
misera est, etiamsi aliae difficultates non accedant. Sed eo molestior
est optimo adolescenti, quod in primo flore aetatis parentibus et
omnibus huius vitae commodis orbatur. Leßt denn unser Herrgott solchs
uber seine Kinder gehn, so laßt uns auch nit murren, wenn es uns auch
nit almal geht, wie wir woellen. Cum autem sinat Deus sanctos suos, quos
habet carissimos, tam duriter adfligi: nos quoque aequo animo feramus,
si quando abiiciuntur tristia et adversa, Non enim sunt signa irae et
desertionis, sed argumenta potius gratiae et probationis fidei nostrae.

Talis igitur vita fuit sanctissima et summorum Patriarcharum, ad quos
Monachi et Episcopi nostri ne conferendi quidem sunt. Nihil sunt ieiunia
et miracula illa, quae recitantur in legendis nostrorum sanctorum,
Francisci, Ambrosii, Augustini etc. Das heißt gelebt, jenes ist eiter
kinderspil. Haec sunt exempla, quae ostendunt, qualis sit vita
Christiana, quae sint vera exercitia pietatis et pacientiae. Wolan, er
ist hin Joseph, da lassen wir jn ruhen in inferno. Iam sepultus est
Ioseph, sinamus eum quiescere in (Schola) in inferno, ut ait pater, in
seiner Schul.

Caput XXXVIII.

[38, 1 –5] Factum est autem eodem tempore, ut descenderet Iuda a
fratribus suis, et diverteret ad virum Odollamiten, nomine Hira.
Viditque ibi Iuda filiam hominis Chananaei, qui Sua appellabatur, et
duxit eam uxorem. Cum autem ingressus esset ad eam, concepit et peperit
filium, quem vocavit ipse Ger. Et iterum concipiens peperit filium, et
ipsa vocavit eum Onan. Et adiiciens peperit adhuc filium, vocavitque
nomen eius Sela: et erat in Chezib, quando peperit eum.

[Seite 305]

Supra aliquoties admonui diligenter seriem historiae observandam esse in
narratione de obitu Isaac et venditione Ioseph. Moses enim figura, quam
ὕστερον πρότερον vocant, usus est, more aliorum
historicorum. Sub finem [1. Mose 35, 28 f.] capitis trigesimi quinti
dixit: Impletis diebus Isaac 180 eum mortuum esse. [1. Mose 37, 35]
Postea trigesimo septimo ait: Flevit Ioseph pater suus Isaac. Eam ob
causam et hoc caput diligenter inspiciendum est, et notandum, ea quae
complectitur longe ante gesta esse quam moreretur Isaac, aut Ioseph
venderetur. Vivit enim Isaac, donec evehitur Ioseph ad principatum
Aegypti, ferme 13 annis. Et Iuda descendit ad Sua Odollamiten, ducit
eius filiam uxorem, suscipit ex ea tres filios, quorum duo occiduntur
superstite avo Isaac, et fratre Ioseph apud patrem adhuc degente
incolumi et libero. Ab eo tempore septem aut octo annis exactis venditur
demum Ioseph. Ideo omnia illa, quae hoc capite continentur,
praecesserunt mortem Isaac, quod ex supputatione annorum Iacob, clare
colligi et evinci potest. Atque ea series semper ob oculos habenda erat,
descripta in tabella, ne perturbetur lector parum attentus.

Apparet autem Iudam descendisse a fratribus non in Hebron, sed in Sichem
tum degentibus, ad quem locum Iacob ex Mesopotamia venerat, ibique
fixerat tabernaculum. Nec puto eum amplius duobus annis haesisse apud
patrem adolescentem adhuc, sed relicta domo paterna et fratribus
secessisse cum suo peculio ad vicinos Odollamitas, forte ab iis
invitatum. Non enim constat, quae fuerit causa migrandi. Verisimile
tamen est intercessisse aliquam familiaritatem et noticiam gentibus
illis cum Iudaeis hospitibus, et magnum argumentum est civilitatis et
humanitatis eximiae, posse in ditione sua tolerare peregrinos, qui agros
colant, negocientur, et alia usitata officia communis vitae faciant.
Apparet eos nondum fuisse auctos divitiis et potentia, sicut supra
dictum est. Nondum completae sunt iniquitates Amorrhaeorum, adhuc
fuerunt boni et hospitales, donec postea opibus et luxu corrupti sunt.
Significatur igitur fuisse humanos et faciles in excipiendis et ferendis
Iudaeis naturali quodam iure, sine lege positiva. Tales fuerunt Aner et
Mamre Amorrhaei et gentiles. Et supra audivimus Abimelech et alios
benigne praebuisse hospitia et auxilia patribus. Potuit etiam haec causa
accedere, quod Iuda offensus superbia et tyrannide fratrum, praecipue
Simeon et Levi, qui gloriam et praerogativam primogeniturae sibi
vendicabant, secesserit, cum ipse esset ingenio placidiore, nec posse
ferre eorum fastum et mores efferatos.

Lyra valde angitur, quam ob causam discesserit e domo paterna, et
adducit nugas Iudaeorum, quibus propemodum totam scripturam sanctam
contaminarunt, fratres nimirum commiseratione patris, quem dolore et
luctu consumi viderent, coepisse irasci et indignari Iudae, quod ipsis
author extitisset venditionis Ioseph, nisi enim id consilii dedisset,
non fuisse eum vendituros. Sed has fabulas refutat supputatio annorum et


[Seite 306]

ordo historicus. Iam enim uxorem et tres filios habuit Iudas, antequam
abduceretur Ioseph in Aegyptum.

Distat autem Sichem satis longo intervallo ab Odollam, sunt enim in
diversis tribubus sitae urbes, Sichem in Ephraim, quae postea vocata est
Neapolis. Odollam vero versus occidentem, ubi habitavit tribus Iuda. Ac
videtur sane singulari quodam fato in eam regionem concessisse, quam
postea tenuerunt eius posteri. Divertit autem apud virum bonum et
honestum, qui eum perhumaniter tractat, cumque eo moratur aliquandiu,
non, ut opinor, servili conditione, sed ut hospes pascens pecora circa
Odollam civitatem Iuda, atque ibidem cuiusdam Chananaei filiam videt,
quam ducit uxorem.

Forsan autem de eo dubitaverit aliquis, an adhibuerit patrem in
consilium cum in secessione, tum in contrahendo coniugio apud exteros.
Ac propemodum ita videntur sonare verba textus, quasi fecerit parente
inconsulto. Non enim fit mentio potestatis patriae, quod eo iubente aut
consulente hanc duxerit uxorem, sicut postea dicetur Iuda dedisse Ger
filio uxorem. Neque tamen ostendi potest eum sine consensu patris
contraxisse matrimonium cum Chananaea, aut, si probetur, non sequetur
esse hoc factum trahendum in exemplum, ipse enim in filio Ger diversam
et honestiorem rationem sequitur, et quia perpetuo apud patrem gratia
valuit, haud dubie summo studio monitis et praeceptis eius paruit. Infra
enim audiemus patrem nemini ex fratribus velle committere filium
Beniamin quam Iudae, et eius reditum ex Aegypto sollicite expectare. Nec
arbitror eum ita discessisse, ut ad patrem non redierit unquam, sed
interdum haud dubie revisit, quid ageret, quomodo valeret et parens et
avus Isaac. Tum quoque cum venderetur Ioseph, forte expaciatus fuit ad
fratres, aut rediit in domum paternam ab hospite, apud quem aliquot
annis haeserat. Nisi sic velimus statuere, habuisse eum tantum pascua et
greges in Odollam, et ultro citroque sive ad tondendas oves, sive alias
ob causas commeasse.

Porro et de vocabulo grammatica quaestio est, utrum proprium sit
vocabulum Chananaeus, et pro aliquo de gente Chananaeorum accipiatur, an
vero appellativum, quod Mercatorem significat. Saepe enim in scriptura
[Spr. 31, 24] sancta appellative usurpatur, ut Proverb⌊iorum 31:
‘Sindonem fecit, et vendidit, et cingulum tradidit Chananaeo’ id est
negociatori. Incertum est igitur, fueritne mercator, an non, nihil enim
additur, unde id colligi queat.

Sua, non filiae, sed patris nomen est. Mulieris autem nomen non
exprimitur, nec recensetur in Genealogia Christi. Sed Thamar celebris
est, et facta est mater Christi. Nec Iudae filii ea gloria ornati sunt,
tametsi satis numerosam progeniem habuerunt. Concipit ergo mulier et
parit filium primogenitum, quem pater Iuda appellat Ger. Reliquis duobus
Onan et Sela mater nomina imponit. Appellatio Onan a dolore et
difficultate 

[Seite 307]

partus facta est. Sicut Rahel superata doloribus partus vocat filium
Benoni. Tertio melius nomen indit Sela, quod facilius et foelicius
peperisset.

Postrema particula: Et erat in Chezib, quando peperit eum, reddita est
ab Hieronymo: quo nato cessavit parere. Id enim interpraetibus solet
accidere, ut nonnunquam nomen proprium appellative exponant. Propterea,
quod propria fere a nominibus appellativis descendunt, eorumque
significatione accipi possunt. Chezib autem nomen civitatis est in Iuda,
quae [Micha 1, 14] alias Achsib Micheae 1. vocatur, ubi fit allusio in
nomine urbis, et fallendum esse Regem Israel significatur. Er soll feil
da schlagen.1� Fuit et Achsib in tribu Asser ad Aquilonem, sed haec in
Odollam ad tribum Iuda vel Dan potius pertinuit versus Meridiem.
Hieronymus secutus Aquilam transtulit appellative, quod mihi non
probatur, displicet enim libertas illa fingendi figuras et
interpraetationes alieniores. Sicut hoc admodum durum est, fuit in
mendacio, id est, cessavit parere. Sic enim sonat in Hebraeo
appellative, fuit mendacium in pariendo, vel frustratus est eam partus.

Accipio igitur pro nomine loci, qui celebris est in sacris literis, Duae
enim civitates fuerunt hoc nomine, sicut etiam Hieronymus adfirmat. Et
haec significatio congruit cum historia: Vult enim ostendere Moses, quod
initio statim proposuit, Iudam fuisse seiunctum a fratribus, siquidem
non habitavit in Sichem cum sua uxore. Sed relictis parentibus et
fratribus descendit ad quendam Odollamiten, ubi hospes et peregrinus
fuit, et vagabundus pavit pecora errando hinc inde pro commoditate
pascuorum. Iam enim in Achsib, iam in Thymnath, iam in Odollam, quae
sunt civitates Iuda vel potius Dan, commoratus est. Simeon postea in
Thimnath celebravit nuptias.

Significat igitur Moses Iudam non habuisse certam sedem, sicut nec
patres eius, sed manentibus fratribus apud parentem in Sichem ipse
peregrinatus est, et plurimum consuetudinis habuit cum Hira Odollamite,
amico et socero suo. Atque ibi videntur fuisse optimae reliquiae
Chananaeorum, a quibus plurimis beneficiis affectus est. Si enim
tractassent eum inclementius, non iunxisset cum iis affinitatem. Et
postea, cum Sichimitae occiduntur, haud dubie praesidio fuerunt filiis
Iacob in ulciscenda iniuria illata a Sichimitis, et tuendo Iacob, ne a
vicinis cum familia trucidaretur. Qui volet autem retinere translationem
Hieronymi, et quaerere allegorias, ei per me sane licebit: quasi
significetur fuisse in mendacio, id est coepisse falli in partu et
desiisse parere, quia 9. aut 12. annis post, non generavit Iuda, ut
infra videbimus.

Diligenter autem notandum est, omnia haec, quae hactenus recitata sunt,
gesta esse ante mortem Rahel et Deborae, ante nativitatem Beniamin,
stuprum Bilhae et violationem Dinae. Quia luda discessit a fratribus
secundo aut tertio anno post adventum patris Iacob in Sichem. Octo aut 

[Seite 308]

novem annis vixit in summa tranquillitate, octavo autem aut nono anno
circiter quasi impetu facto, calamitates illae simul ingruerunt, stuprum
Dinae, obitus Rahelis etc., et tandem venditio Ioseph. Sed quae porro
narrantur a Mose de coniugio et morte filiorum Iuda et coniugis eius,
illa haec omnia consecuta sunt.

Deinde supputatio annorum Iacob et Iuda etiam inspicienda est, si enim
ea, quae hoc capite commemorantur, cum annis aetatis Iuda conferas,
videntur propemodum incredibilia esse, nec tam brevi tempore, quod
interest inter descensum in Aegyptum et nativitatem Iuda, fieri
potuisse. Iacob enim 84 anno duxit uxores Lea et Rahel, et, cum
descendit in Aegyptum, annos habet 130. Iuda vero natus est anno quarto
coniugii. Relinquuntur igitur fere 42 anni inter nativitatem Iuda et
descensum in Aegyptum. Eo tam exiguo spacio fit maritus Iuda et stuprat
nurum suam. Quando enim ducit uxorem, raciocinamur eum viginti annorum
fuisse, Iam et tres filios ponamus natos esse biennio, quibus cum
adolevissent et attigissent annum vigesimum, pater filias Chananaeorum
collocavit. Mox iis extinctis mansit Thamar vidua uno anno, altero vero,
qui sequutus est, incoestum cum eo committit socer Iuda, et suscipit ex
nuru duos geminos Perez et Serah, quibus omnibus collectis in unum
prodeunt 44. anni, cum non amplius quadraginta duobus intersit inter
nativitatem Iuda et descensum in Aegyptum. Et tamen haec adhuc secunda
generatio [1. Mose 46, 12] est. Infra enim 46. cap⌊ite recensentur duo
nepotes Iuda, Hezron et Hamuel, quos genuit Perez ante migrationem in
Aegyptum, cui similiter tribuendi erunt 20. anni ad maturitatem coniugii
et generationis, qui iuncti superioribus conficiunt 60. annos,
intervallum longe superans usitatam et veram supputationem annorum.

Necessario igitur inde colligimus naturam tunc longe firmiorem et
validiorem fuisse tum in masculis tum in foemellis, quam nunc est. Ita
ut coniuges potuerint generare liberos duodecimo aut tredecimo anno. Nam
alia ratione supputationem cum historia non conciliabimus. Statuamus
itaque Iudam tantum duodecim annos habuisse, cum fieret coniunx, biennio
autem post natos esse tres filios, quo tempore fuit complete 14.
annorum, his accesserunt duodecim filii Ger, cui ea aetate uxorem Thamar
iunxit, anno aetatis Iuda 24. quo occiduntur etiam Ger et Onan, aut
altero ab hoc 25. itaque non peperit Thamar usque ad 26. Iudae, et
interea expectavit, dum cresceret Sela duobus annis minor fratre Ger,
forte 11. aut 12. annorum. Ponamus vero fuisse eam viduam domi uno anno,
et sequitur Iudam 27. annorum esse, cum stuprat nurum. Non enim amplius
tribuemus viduitati Thamar, quod eo tempore mulieres in magno metu
fuerunt sterilitatis, contemptus et maledictionis, quam summo studio
conati sunt effugere. Et incoestu porro vigesimo octavo eduntur gemini
uno partu, ex quibus alter Perez duodecimo anno uxorem ducit, qui est
quadragesimus 

[Seite 309]

Iudae, et generat Hebron et Hamuel, quibus etiam biennium dandum est:
nisi forte fuerint gemelli, tandem vero 42. anno descendit in Aegyptum.

Haec ratio annorum proxime accedere videtur ad historiae seriem, et, qui
volet, requirat eandem ex nostro Chronico paulo exactius supputatam.
Illud autem omnino concedendum est patres eo tempore celerius generasse
natura adhuc firmiore, quam in hac extrema mundi senecta. Sic sane
singulare Dei opus fuisse arbitror, quod Iuda ea aetate idoneus fuit ad
procreandam sobolem. Hodie perpauci decimo octavo anno maturi sunt
coniugio et generationi. Patriarchae vero paucis annis eam maturitatem
et robur aetatis adepti sunt, ut infra annos pubertatis generarent.

Cum autem nihil aliud complectatur hoc caput, quam narrationem de
generatione Iudae ac discessu eius a fratribus, et praeter haec
foedissimum incaestum cum nuru sua Thamar, rursus usitata quaestio
nascitur: Quare Deus et Spiritus sanctus haec tam turpia et nefanda
scribi et conservari voluerit in Ecclesia recitanda et legenda: non enim
recte gravioribus omissis curare ista videtur non modo non necessaria,
sed et indigna luce et memoria. Talia enim doceri posse ad salutem aut
aedificationem Ecclesiae, quis credat? Narrat Iudam discessisse a
fratribus, duxisse alienigenam, postea incoestu polluisse nurum suam,
quod satius fuisset tegi et perpetua oblivione obrui.

Canonistae et Papistae facile evadunt, qui dicunt: Vetus Testamentum
esse librum de concubitu et scortationibus Iudaeorum. Sed hi suam
stoliditatem produnt, et satis testantur se esse Porcos et Asinos,
loquentes de rebus non intellectis et ignotis, ac contumelia adficiunt
Spiritum sanctum, quasi nesciat, quid scribendum aut proponendum sit
Ecclesiae Dei. Hieronymus etiam respondet: Verum non ea tantum ratio
est, quam adfert, quod Christus voluerit ab initio genealogiam suam in
sacris literis celebrari, et, cum Thamar mater eius esset, oportuisse
eius nomen omnibus notum esse. Sed insuper ingens consolatio proponitur,
quod sanctissimi patres et tantorum Patriarcharum filii, Iudas et alii
describuntur ut homines pleni infirmitate et maximis naevis, quibus haec
misera natura est obnoxia, et quod mirabiliter eos rexerit Deus Spiritu
sancto, ita tamen, ut permitteret eos exerere motus suos proprios, hoc
est peccatum et fructus originalis mali. Est enim horribile scelus
utriusque Iudae et Thamar, quod licet extenuari queat, tamen excusari
nequaquam potest.

Recitantur autem eiusmodi exempla nobis in doctrinam et consolationem,
et fidei nostrae confirmationem, ut consideremus immensam misericordiam
Dei, qui non solum iustos, Abraham, Isaac, Iacob salvos fecerit, sed
etiam iniustos, Iudam, Thamar, Ruben, Simeon, Levi, qui sunt insignes
peccatores, adeo ut nemo praesumat de sua iustitia aut sapientia, neque
quisquam propter peccata sua animum despondeat.

Celebrantur ergo in sacris literis pulcherrima exempla patrum, Abrahae, 

[Seite 310]

Isaac, Iacob, qui fuerunt veluti luminaria totius mundi et Ecclesiae
Dei, instar stellarum, Solis, aurorae, perfecti in fide, spe, charitate.
Simul vero describuntur insignes et horribiles peccatores, tam mali et
scelerati, quam iusti illi fuerunt. Ruben thut seinem vater wol so ein
grosse schalckheit1�, als iustitia Abrahae ist gewesen. Ita proponitur
iustitia summorum sanctorum et peccatum extreme malorum, qui ex una
familia et sanguine eodem extiterunt.

Haec est praedicatio poenitentiae et fidei, seu remissionis peccatorum,
ne quis praesumat propter iustitiam suam, neque desperent lapsi, Nam et
Iudae et aliorum etiam patrum errata, imo enormes lapsus recitantur. Et
ad hunc modum erigendi sunt animi perturbati propter conscientiam
peccati: Noli desperare, quia Deus iubet te confidere et credere
promissioni suae, et potest te quoque iustificare, sanctificare et
salvare, [Luk. 1, 52] sicut illos salvavit. Idem Deus est, qui humiliat
superbos, et exaltat humiles. Non autem vult nos niti iustitia nostra,
neque desperare in peccatis, sed confidere misericordia eius. Itaque
valde necessaria sunt exempla haec Ecclesiae Dei. Denn wo wolten wir
bleiben? Quid enim spei nobis foret reliquum, nisi petrus negasset
Christum, et Apostoli omnes in eo essent scandalisati, si non fuisset
lapsus Moses, Aaron, David. Voluit igitur Deus his exemplis consolari
peccatores et dicere, si es lapsus, revertere, ianua misericordiae tibi
patet. Tu qui nullius sceleris tibi conscius es, noli praesumere, sed
uterque confidat gratia et misericordia mea.

Haec vera causa est, cur misceantur narrationes plenae turpissimis
scandalis, Legendis, vel historiis sanctorum Patriarcharum. Moses
singulari studio fructus pessimos iuxta cum optimis recenset, sicut in
Novo testamento Iudas inter Apostolos est magno et mirabili exemplo in
consolationem Ecclesiae, ne desperent pii, non ut exemplum habeant
impii, quod sequantur, sed quo nitantur poenitentes, ne prorsus omnem
spem abiiciant de salute sua et misericordia Dei.

Non voluit ea scribi Spiritus sanctus ad statuendum morale exemplum, sed
in consolationem: non ad confirmandam licentiam peccandi in posterum,
sed ad spem et fidem excitandam. Commendat enim et committit nobis satis
fortem remissionem peccatorum, siquidem facit spem erigendi,
resuscitandi et confirmandi lapsos in Ecclesia. Hanc doctrinam non
habent Ethnicorum aut Papistarum libri, solus Spiritus sanctus in
scriptura Bibliorum eam tradidit. Deinde conditio sanctissimorum hominum
ob oculos ponitur, quod non fuerunt saxei, aut ferrei, non trunci aut
stipites, sine sensu, sine carne et sanguine, sed per omnia nobis
similes homines, et, si quid praeterea sancte fecerunt, id non ex carnis
nostrae viribus, sed dono Spiritus sancti gesserunt. Fieri igitur
potest, ut, quae illis contigerunt viventibus in eadem carne, quam nos
circumferimus, ea nobis quoque usu veniant.

[Seite 311]

Secundo respexit Spiritus sanctus ad Messiam, et nativitatem filii Dei,
quae est principalior causa. Nam hunc lapsum oportuit fieri in illa ipsa
linea, in qua nasciturus erat filius Dei. Summus Patriarcha Iuda, pater
Christi hunc infandum incoestum commisit, ut nasceretur Christus de
carne excellenter peccante et turpissimo peccato contaminata. Nam ex
scorto incoestuoso nuru sua generat geminos, unde postea ducitur linea
Salvatoris. Da muß Christus in sua carne peccator werden, so
schentlich, als er immer werden kan. Caro Christi oritur ex incoestuoso
concubitu, similiter et caro Virginis, matris eius, et totius
posteritatis Iudae, ideo, ut significaretur ineffabile illud consilium
misericordiae Dei, quod assumpsit carnem sive naturam humanam ex carne
contaminata et horribiliter polluta.

⌊nis 1. dicitur: ‘Non ex sanguinibus, neque ex voluntate viri
etc.’ Sed tamen ex massa carnis et ex isto sanguine corrupto voluit
nasci. In illo autem puncto conceptionis virginalis Spiritus sanctus
purgavit et sanctificavit massam peccati, et extersit venenum Diaboli et
mortis, quod est peccatum. Etsi mansit mors in ea carne propter nos,
tamen fermentum peccati expurgatum est, et facta est purissima caro per
Spiritum sanctum purificata, et unita cum divina natura in una persona.
Est igitur vere natura humana non alia quam in nobis. Et Christus est
filius Adae et de semine et carne eius, sed, ut dictum est, Spiritu
sancto obumbrante, operante et purgante, ut apta esset ad hanc
conceptionem innocentissimam, et mundam ac sanctam nativitatem, qua nos
purgaremur et liberaremur a peccato.

Propter Christum igitur haec scribuntur, quem voluit Spiritus sanctus
mergere in peccatum, quam potuit fieri profundissime. Ideo oportuit eum
fieri incoestuosum, et nasci ex incoestuoso sanguine.

Tertio illud quoque notandum est significari per Spiritum sanctum in hac
historia, Deum ita recipere et eligere semen Abrahae, ne tamen abiiciat
gentes secundum carnem. Non est, quod glorientur Iudaei, se [Joh. 8, 33]
solos esse semen Abrahae. Post Isaac enim non sunt tantum Abrahae 

[Seite 312]

semen. Quia Rebecca non ex Abrahamo, sed a Nachor oriunda est, sic Lea
et Rahel progenies sunt Bethuelis: Ibi confusa sunt semina, gentile
mixtum est cum Abrahae semine. Item Thamar est mulier Chananaea. Non
igitur aspernatus est Christus matrem Chananaeam, sed voluit nasci ex
semine gentis reprobae: ne immodice se efferrent et iactarent Iudaei de
suo sanguine. Fateri enim eos necesse est se esse Idumaeos, Parthos etc.
et etiam iure naturali gentes esse matres, fratres, patrueles, matrueles
et sorores Christi, saltem propter matres. Omnes enim ex hac Thamar orti
sunt, quae est mater totius tribus Iuda, et caro Perez conflata et
composita fuit ex Chananitidis et Abrahae semine. Necessario igitur
agnoscit Israel gentes consanguineos sive cognatos et fratres suos
propter matres. Nam et mater constituit sorores, fratres et uxores non
minus quam pater. Quamvis enim series genealogiae non ducitur a
matribus, nec censentur mulieres in posteritate, tamen annumerantur
quoque: et harum quidem expressa et singularis mentio fit Thamar, Ruth,
Rahab, Bersaba. Ibi veniunt gentes in communionem populi Israelitici et
societatem non tantum religionis sed etiam carnis eiusdem. Certe enim
una caro fiunt masculus et foemina. Ergo Iudaei et gentes iam sunt una
caro ex una carne prognati.

Ad hunc modum voluit Deus retundere fastum et stultitiam superbissimi
populi Iudaeorum, qui gentes cane peius et angue oderunt. Cogentur enim
vel inviti concedere Iudaeos et gentes etiam naturaliter et secundum
carnem esse fratres. Non enim abiicient hanc matrem Thamar, licet
paternitas et genealogia non ducatur a matribus. Moab ait de Ruth, haec
est filia mea et est mater Messiae, ergo Messias est meus filius, idem
Chanaan de Thamar dicere potuit. Denique Manasse et Ephraim filii Ioseph
an non orti sunt de matre Aegyptia? Ergo tribus regia in Israel est
Aegyptia, et Aegyptus dominatur populo Israelitico, si non ex linea
paterna, tamen ex consanguinitate et natura. Accedit huc, quod medici
dicunt, plus alimoniae matrem foetui conferre quam patrem, mater enim
alit foetum decem mensibus in utero non nisi de suo sanguine, et postea
sanguine in lac converso lactat infantem.

Non igitur causam habent Iudaei gloriandi, sed humiliandi se ac
agnoscendi sanguinem maternum. Ex patre enim Israelitae sunt: ex matre
autem gentiles, Moabitae, Assirii, Aegyptii, Chananaei. Atque hoc voluit
significare Deus Messiam futurum esse fratrem et fratruelem cum
Iudaeorum, tum gentium, si non secundum genealogiam paternam, at
secundum naturam maternam. Ita ut nullum discrimen sit inter Iudaeos et
gentes, nisi quod Moses postea separavit hunc populum a gentibus diverso
cultu et politia.

Ideo autem haec scripta sunt, ut constaret omnnibus Messiam collecturum
esse gentes et Iudaeos in unam et eandem Ecclesiam, sicut natura 

[Seite 313]

et consanguinitate iuncti sunt. Ac propterea supra vocabulum Chanaan
appellative exponendum duxi: quia Christus voluit nasci de Chananaeis,
gente ethnica, et hoc modo inchoare pacificationem inter Iudaeos et
gentes. Necesse enim est recolligi et quasi in unum ordinem redigi
[Röm. 3, 29] omnia in Christo. Quia non Iudaeorum tantum Deus est, sed
et gentium. Nos quidem gentes a Iapheth proprie orti sumus, sed Cham et
Chanaan sanguine iuncti sunt Sem. Etsi igitur sumus paulo alieniores,
tamen eodem iure, quo Assirii et Aegyptii ad societatem et unitatem
Christi pervenimus.

Haec dixi contra vanam iactantiam Iudaeorum de semine Abrahae. Totus
enim populus Israeliticus a Lea et Rahel ortus est, quae non fuit
Abrahae progenies. Tribus Iuda originem trahit a Thamar, denique David
ipse ex Moab oriundus est. Valde igitur repraehendenda est superbia
eorum, qua gentes contemnunt et oderunt infensissime, cum tamen sint
consanguinei propter hanc matrem Thamar, et alias, quas ante
commemoravimus, per quas sanguis gentilis et Iudaicus mixtus fuit.

Atque hae sunt causae, quare Spiritus sanctus hanc historiam noluit
praeterire, primum in consolationem lapsorum et poenitentium. Deinde in
gloriam gentium, quamvis matres non pertinent ad genealogiam, qui bonos
soli paternitati debetur: sed tamen paternitas et maternitas habent
eandem carnem et sanguinem. Et in posteris incipit consanguinitas in
Perez et Iuda. Ibi Thamar non est amplius affinis, sed mater secundum
naturam. Et mater tam est substantia, sanguis et corpus filii, quam
pater.

Eadem vero spurcissimis Canonistis opponenda erant, qui eiusmodi
historias editas a Spiritu sancto pro obscoenis habent et fastidiunt, ac
tuentur impiam legem Pontificum de impuro Caelibatu, quo veram
castitatem et totam vitam coniugum ita obscurarunt, ut multae bonae
mentes a coniugio, tanquam impio vitae genere, abhorrerent: neque
iuventus amplius ad oeconomiam et officia eius educaretur. Unde
horribiles laquei conscientiarum et infinitae confusiones in rebus
oeconomicis et politicis consecutae sunt hereditatibus non rite divisis.

Sathanae igitur haec vox est, quando dicunt in Genesi tantum concubitus
Iudaeorum recitari. Is enim immani odio generis humani horribiliter
deformare, et foedare hanc miseram naturam conatus est omnibus
temporibus, propterea quod vidit Deum illam assumpturum et
glorificaturum aeterna vita. Das muß dem Teuffel weh thun, und
verdriessen. Ac videmus quidem subiectam eam esse permittente Deo
ludibrio et iniuriis Diaboli. Sed coepit tamen eam ornare, et in futura
vita immensa gloria cumulabit. Generatio in hac vita ab omnibus
magnifieri et expeti debebat, sicut in omni genere animantium
desideratur. Sed inter homines multi eam aversantur. Das hat der Bapst
unnd der Teuffel zugericht. Nullus rusticorum ferret vaccam sterilem: An
non igitur foecunditas in natura 

[Seite 314]

humana multo gratior et optabilior esse debebat quam in brutis? Huc
accedit etiam illa infirmitas et ἀταξία, quae a peccato est
invecta. Sed expecta, Deus repurgabit et liberabit illam miseram carnem,
sicut iam ante summa gloria cumulavit, illa ineffabili unione humanae
naturae cum divina.

Haec eo dico, ne quis turpitudinis accuset sanctissimos Patriarchas.
Videmus enim quam cupide mulieres sanctae expetiverint sobolem, ut ita
propemodum eius amore insanirent, sicut supra de Rebecca dictum est.
[Spr. 30, 16] Ea enim sola et praecipua earum dignitas fuit et
ornamentum. Et Salomon inter tria inexplebilia recenset uterum mulieris.
Quia naturae insitum et sic condita est, ut foecundetur et pariat.
Itaque non potest non appetere [1. Mose 1, 22] multiplicationem,
Quemadmodum inquit Deus: ‘Crescite et multiplicamini’. Et mulier non
pariens cupit parere sine fine, et non saturatur, hoert nicht auff. Apud
nos vero hic ordo naturae mutatus est prava consuetudine et
traditionibus Pontificiis, quibus didicimus contemnere tum oeconomiam,
tum politiam. Diligenter igitur eiusmodi exempla agitanda et eruenda
sunt ex sordibus Canonistarum, ut recte de iis iudicare et consilia
Spiritus sancti in talibus narrationibus cernere queamus.

[38, 6.7] Et accepit Iuda uxorem primogenito suo Ger, nomine Thamar. Et
fuit Ger primogenitus Iudae malus in conspectu Domini, et interfecit eum
Dominus.

Quod hoc in loco recitatur de nuptiis Ger, secutum est venditionem
Ioseph et alias calamitates paulo ante enumeratas. Supra autem in
descriptione coniugii Iuda, non meminit Moses authoritatis paternae.
Verum mihi nihil dubium est, quin consensu et consilio patris Iacob id
genus vitae ingressus sit. Hic autem clarus textus est, quod Iudas ipse
accepit uxorem filio suo primogenito, idque arbitror factum anno
duodecimo aetatis Ger, Isaac adhuc superstite, et Ioseph vendito et
abducto in Aegyptum.

Nomen uxoris est THAMAR. Cuius vero fuerit filia, non constat:
praesumimus fuisse Chananaeam, qualis et uxor Iudae est. Necessaria
autem eius mentio est, et propter eam solam hoc caput scribitur. Quia
est mater salvatoris filii Dei, propter quem tota scriptura sancta data
est, ut ille innotesceret et celebraretur. Ex hac igitur Thamar ortus
est Messias, licet per stuprum et incoestum. Illum in hoc libro quaerere
et agnoscere debemus. Et quanquam incertum est, sitne Chananaea, an
Amorrhaea Thamar, nomen enim gentis non exprimitur diserte, tamen haud
dubie ad Chanaan pertinuit.

Sic igitur Christus participat sanguinem Chananaeorum, et conglutinat
sibi corpus suum proprium ex semine Abrahae et Cham vel Chanaan, ut
principio statim testaretur se non abiicere gentes, quos recepit, et
dignatus est eos assumere in suam personam. Malos quidem punivit, ut
impiorum Chananaeorum et Sodomitarum exempla testantur, quos expulit 

[Seite 315]

aut delevit penitus, sicut nec Iudaeis naturalibus ramis pepercit, quin
eos eiiceret. Nec profuit gloria sanguinis, sive paterni apud Iudaeos,
sive materni apud Chananaeos. Non enim vult filios carnis. Solus ipse
est carnis filius, sine peccato carnis. De reliquis omnibus manet immota
sententia, [Joh. 1, 13] ‘qui non ex sanguinibus neque ex voluntate
carnis etc.’ Sic igitur utrique, Iudaei et Cananaei, iactitent carnem,
ut removeatur et purgetur peccatum. Sicut filius Dei propterea humanam
naturam assumpsit purissimam ab omni peccato, ut purgaret sanguinem et
carnem nostram tam gentium quam Iudaeorum. Da stehet nun die liebe
Thamar, und ist Christus der Juden vetter, non affinis, sed cognatus.
Iuda vero, cum dat uxorem filio, et fit avus aut socer, natus est annos
24.

⌊anorum 9. Oportet accedere Spiritum sanctum, qui purificet carnem;
alias aeque ac gentes abiiciuntur, aut occiduntur carnales filii
Abrahae.

[38, 8] Dixit ergo Iuda ad Onan: Ingredere ad uxorem fratris tui, et duc
eam uxorem, ut suscites semen fratri tuo.

Vox haebraeo (Jabam), quae hoc in loco ponitur, nusquam alibi extat [5.
Mose 25, 5] quam in Deuteronomio capit⌊e 24. Ubi iubetur uxorem
fratris defuncti ducere frater. Ea vero non fuit lex Mose, sed patrum
ante legem Mose. Unde apparet eum fuisse collectorem multarum
ceremoniarum et traditionum, quarum authores fuerunt sancti patres.
Illarum haec lex una est, conservata et per manus tradita a summis
Patriarchis, supra modum sane difficilis et molesta. Cogit enim invitum
etiam ad ducendam uxorem relictam a fratre absque prole, tametsi eius
amore aut desiderio non adficiaris, cum quidem impossibile videatur
amare eam casto et maritali amore, quam nec eligas ipse, nec expetas,
nisi furore libidinis id fiat. [Matth. 22, 25] Quid si sit sterilis,
quemadmodum illa, cuius fit mentio Matth⌊aei 22.? Durissima igitur lex
fuit. Verum in istis etiam ceremonialibus respectus est ad Christum, qui
in iis quaerendus est.

�, tales complures aluit. Et tamen haud dubie aliquae fuere concubinae
praeter Reginam propter hanc legem, quae 

[Seite 316]

profecto res molesta et intolerabilis fuit, tot uxoribus aut concubinis
onerari, quas minime desideres.

Significat igitur (Jabam) copulam illam facere, quando propinquus
cogitur lege ducere uxorem viduam fratris relictam sine liberis: aut si
fratrum nullus fuit superstes, eadem lege reliqui cognati tenebantur.
Qui vero fuerit eius primus author aut unde orta sit, non scio. Iuda
filio suo Onan mandat, ut ducat uxorem fratris, quod ipse invitus facit,
ac propterea inclementius videtur tractasse mulierculam, aut, cum
cogeretur eam sibi iungere, tamen noluisse cum ea dormire. Non enim
potuit ferre molestiam huius legis. Ideo Thamar natura foecundissima non
concipit ex his duobus Ger et Onan, fortassis etiam alia peccata
accesserunt, sicut exitus utriusque testatur insignem eorum fuisse
maliciam. Dominus enim eodem anno ambos occidit, nisi alterum Onan in
principio secundi anni extinctum esse dicamus, cum esset duodecim
annorum, et urgeretur a patre ad ducendam Thamar.

Mirabilis sane libertas fuit muliebris sexus, quod potuerunt nubere
ordine omnibus fratribus aut propinquis, quocunque ex eorum numero
defuncto: et si fuit sterilis, profecto ingratum et difficile onus fuit.
Id vero est domare concupiscentiam, quae ubi non vult, cogitur: coacta
fugit et aversatur oblatam. Arbitror itaque tantum a bonis et piis hanc
legem servatam esse: ab improbis vero neglectam et violatam. In historia
Ruth propinquus, qui eam recipere ad se iure propinquitatis debebat,
mavult relicto agro ignominiam ferre, et dici discalceatus, quae erat
poena transgredientium legem. Ein parfuser Muench, quam servitutem illam
tolerare. Esset sane horribilis disciplina contra concupiscentiam, si
nos quoque ea lex obligaret. Experimur enim quantum alioqui
difficultatis et molestiae amor coniugalis, qui initio liberrimus et
ardentissimus est, secum trahat, Sathana subinde turbante et inflammante
animos iniustis odiis, rixis et contentionibus.

Ait ergo Iuda et Onan, ingredere ad uxorem fratris tui, (Ea enim vis est
Hebraeae vocis, iungere sibi propinquam, non simpliciter matrimonium
contrahere) ut suscites semen fratri tuo. Hic finis legis fuit, ea cura
pertinuit ad fratres aut cognatos superstites, ne fratris defuncti nomen
deleretur in terra. Oportuit enim quemlibet relinquere filios post se in
Israel. Sequitur autem teterrimum facinus pessimi nebulonis Onan.

[38, 9.10] Sciens vero Onan, quod non suum esset semen, ingressus ad
uxorem fratris sui semen fundebat in terram et dispergebat, ne semen
daret fratri suo. Et malum visum fuit in oculis Domini, quod ille
fecerat, ideo occidit et ipsum.

� Bub sein gewest. Hoc foedissimum peccatum est, longe atrocius
incoestu et adulterio: Nos vocamus 

[Seite 317]

molliciem, imo Sodomiticum peccatum, Ingreditur enim ad eam, hoc est,
cum ea concumbit, et exercet copulam, et cum ad seminandum ventum est,
profundit semen, ne concipiat mulier. Tali sane tempore ordo naturae
conditus a Deo in generatione sequendus est. Itaque teterrimum scelus
fuit provocare semen et mulierem, et illo ipso momento eam frustrari.
Fuit incensus pessimo livore et invidia, ideo non passus est se cogi ad
ferendam illam intolerabilem servitutem. Iuste igitur a Deo occisus est.
Ein boese that, darumb hat jn Gott gestrafft.

Et hoc est, quod dixi, singularem illorum fuisse probitatem, qui hanc
legem servarunt. Magnum enim onus est servire alteri in excitanda et
conservanda posteritate et haereditate, gignere liberos alienos,
educare, alere, relinquere iis patrimonium, eaque omnia sub nomine
mortui fratris. Hunc caritatem prorsus ignorat mundus. Magna molestia
est gubernatorem tantum et tutorem esse pupillorum, quod hodie fieri
solet iure Romano: quot ibi querelae, quanta perfidia per totum orbem
terrarum depraehenditur? Difficile enim est et insignis caritatis opus
fidem et diligentiam in alienis bonis tuendis adhibere. Itaque lex ista
ardentissimam caritatem includit quam nequam ille non vult exercere, et
potius teterrimo peccato se polluit, quam exuscitet semen fratri. Peccat
vero et Iuda, ideo mox horribilis poena sequetur.

[38, 11a] Dixit itaque Iuda ad Thamar nurum suam: Esto vidua in domo
patris tui, donec crescat Sela, filius meus. Dicebat enim: Ne forte
moriatur etiam ipse, sicut fratres sui.

Disputant hoc in loco, quo patre nata sit Thamar. Iudaei suo more
delectantur nugis ac fabellis, et fingunt eam fuisse filiam Sacerdotis
Sem, idque inde colligunt, quod Iuda iubet eam produci, ut concremetur
propter adulterium, propterea quod filiae Sacerdotum fornicantes solitae
sint igni exuri. Sed has nugas missas facio, eadem enim facilitate
contemnuntur, quae confictae sunt. Sem ante annos circiter quinquaginta
excessit e vivis. Ger autem et Onan duodecim annorum sunt, quibus non
sivisset Iuda nubere quinquagenariam Thamar. Fuit ergo Chananaea, sicut
Rahab et Ruth Moabitis gentili sanguine prognata.

Porro haec quoque difficilis et aspera lex fuit, si quando filiae non
erant foecundae, aut si morerentur mariti, facile eiiciebantur et
reddebantur parentibus. Ideo dificile fuit elocare filias. Sed aliae
gentes aliis utuntur legibus. Nos haec lex aut similes non obligant.
Iuda videtur iure negare nurui Thamar tertium filium, alias non
recusaret, et tamen rigore isto peccat, et valde frigida excusatio est,
ne forte moriatur tertius filius, et ego maneam sine liberis defuncta
iam coniuge. Ex sequentibus vero apparebit eum aliam uxorem collocasse
filio Sela contempta Thamar. Ablegavit enim eam in domum paternam
spretam et desertam, Non voluit 

[Seite 318]

servare hanc legem de successione in coniugium fratris mortui: quia
dicet Moses crevisse Sela, neque tamen ei collocatam Thamar.

� Sed apud Ethnicos et nostris moribus non est servanda illa lex, nec
in exemplum trahenda. Quin nostris legibus et praesentibus magistratibus
pareamus, si politicae ordinationes non sint impiae aut pugnantes cum
verbo Dei. Non est nobis respiciendum ad Syrorum, aut palestinorum
statuta. Quaelibet enim natio suis legibus et moribus utitur, sicut
Germanico proverbio dicitur: So manig Land, so manig sitten.2�

[38, 11b] Et abiit Thamar, et habitavit in domo patris sui.

Haec omnia fere triennio gesta sunt, Ger et Onan propemodum uno anno,
quo contraxerunt matrimonium, perierunt. Tertium expectat Thamar, donec
crescat, ac manet interea vidua. Iuda vero dissimulat et recedit a lege
scripta et aliam collocat filio, sic enim libet raciocinari, ita ut omni
spe exciderit Thamar, tametsi ius haberet poscendi tertium filium
secundum legem, tamen cogitavit, sum Chananaea despecta, reprobata,
damnata. Quid faciam?

[38, 12] Abierunt itaque dies multi et mortua est filia Sua, uxor Iuda,
qui post luctum consolatione suscepta ascendebat in Thimnath ad tonsores
ovium suarum, ipse et Hira pastor eius Odollamites.

Antea dictum est spacium illud dierum non amplius uno anno conficere.
Nam reliquum tempus non sufficeret ad procreationem liberorum et nepotum
Iudae, qui, cum violat nurum suam, annos habet viginti septem. Vigesimo
octavo pariet Thamar, cuius filii etiam generabunt iis annis, qui
restant ad quadragesimum secundum. Sit igitur unus annus multorum
dierum, quorum mentio fit in textu, puo moritur uxor Iudae, occisis
duobus filiis. Sin autem dies illos numeres non a reiectione Thamar, sed
a nuptiis Iudae, prodibunt 13. anni. Ille annus autem tribuitur
viduitati Thamar.

[Seite 319]

Iam vero et Iuda viduus est, licet non amplius dimidio anno, si modo
eiecta Thamar, et post obitum filiorum Ger et Onan demum mortua est
coniunx eius. Lege etiam statutum fuit, ut lugerent aliquot menses, et
est laudatissimus mos apud omnes gentes, mortuos praesertim cognatos aut
parentes lugere. Moses non facit mentionem nuptiarum Iudae, cum quidem
aetate adhuc integra et valida esset vigesimo septimo anno. Abstinuit
igitur a coniugio, sed non a mulieribus. Sic enim describendi sunt
patres, ut nobis per omnia sint similes secundum carnem, peccatum et
mortem, ut glorificetur misericordia et amor Dei, quo nos prosequitur
immensus et ineffabilis.

Ait ergo Moses Iudam ascendisse ad tonsiones gregum hilarem et
exporrecta fronte. Fuerunt enim dies illi festi atque solennes, quos
soliti [1. Sam. 25, 8. 11] sunt celebrare epulationibus lautioribus,
sicut supra de Nabal narratur, apparasse eum convivium tonsoribus, ad
quod mittit David pueros suos, 1. Reg⌊um 25. Perinde ut hodie in messe
fieri solet: opus enim est cibo et potu defatigatis labore et aestu.
Haec moralia et civilia sunt.

Caeterum greges, ut ante dictum est, non fuerunt apud patrem in Sichem,
licet interdum eum solitus sit invisere, sed in Odollam, cui vicina fuit
Thimnath. Achsib vero fuit in tribu Dan in convallibus terrae Iuda. Ideo
enim et Simson dicitur descendisse, et Lyra sic exponit, a Ierusalem
usque ad Thimnath fuisse locum declivem descendendo. Rursus a mari ad
Ierosolimam fuisse ascensum.

� Ego relinquo Hebraeis: videtur ortum esse a (Reaeh), et eius
significationis quandam speciem habet, cum dicit eum divertisse ad
quendam virum Odollamiten, qui fuit civis honestus et bonus, eumque
hospicio excepit. Apparet tamen Iudam illo fuisse superiorem, quia per
illum mittit haedum ad Thamar, tanquam per servum: opinor igitur non
fuisse amicum aut propinquum, sed inferiorem aliquem, qui observavit et
coluit Iudam. Sed neutrum adfirmo, potius in medio relinquo, sicut
Hieronymus, et permitto Hebraeorum iudicio. Utraque explicatio satis
commoda est: quanquam ego altera magis delector, si vertas (Reaeh)
pastorem. Talis enim vita fuit Patriarcharum, Isaac, Iacob, Iuda,
nomadum instar vagantium incertis sedibus, sicut patres eorum, et hodie
nostri Armentarii. Die Ochsentreiber. Ita erraverunt ipsi quoque et 

[Seite 320]

indies quaesiverunt nova pascua, conduxerunt prata, agros et loca idonea
[Ps. 39, 13] armentis et gregibus. Ideo inquit David Psalm⌊o 38.:
‘Peregrinus sum apud te, sicut omnes patres mei’, atque ita dispersi
fuerunt filii Iacob per varia loca et familias propter coniugia et
affinitates, quas contraxerunt. Nihil enim proprium de terra ipsi
habuerunt.

[38, 13.14] Nunciatumque est Thamar per dicentem: Ecce socer tuus
ascendit in Thimnath, ut tondeat oves suas. Quae depositis viduitatis
vestibus assumpsit theristrum, quo se operuit atque involvit, et sedit
in ostio oculorum, quod est iuxta iter, quod ducit in Thimnath. Vidit
enim crevisse Selam, et non datam illi in uxorem.

Iuda iniuste fecit, quod filio noluit collocare nurum suam Thamar
secundum legem, sicut ipse fatebitur postea. Nunc ipsa similiter peccat.
[1. Mose 24, 65] Vocabulum (Zaith) supra quoque cap⌊ite 24. extat in
historia Rebeccae, quae venit ex Mesopotamia, et, cum videt Isaac
deambulantem in agro, accipit (Zaith), et operit se ad significandam
reverentiam et verecundiam. Isti enim mores fuerunt populi huius, ut
aliter vestiret mulier, aliter virgo, aliter vidua, quod ipsum
argumentum est fuisse homines bene moratos et institutos, antequam
degenerarent, et in omnis generis peccata prolaberentur.

� umb den kopff. Infra audiemus etiam viris fuisse peculiaria
velamina, quae totum caput involverunt, perinde ut Scholasticus habitus
fuit in academiis cucullorum. Studenten kappen, quo totum caput una cum
humeris operiebatur. Talem puto fuisse [Hes. 23, 15] in usu apud
Chaldaeos, sicut Ezech⌊ielis 23. recitatur, venisse principes
Chaldaeos cum Tiaris tinctis in capitibus. Fuerunt sinuosi et ampli
cuculli. Habuerunt igitur et viri et mulieres peculiaria ornamenta,
quibus tegerent capita usque ad humeros. Et hodie in quibusdam locis
Germaniae velamenta capitum in usu sunt, quibus et collum et os
operitur, ut tantum oculi appareant.

Caeterum non fuit illud ornamentum viduarum, sed matronarum, quae non
lugubri, sed festivo habitu uti voluerunt. Thamar igitur depositis
vestibus lugubribus induta est (Zaith) et non solum caput operuit
matronali peplo et honesto, sed etiam totum corpus eleganter et festive
ornavit. Audio etiam apud Turcas usitatum esse, ut mulieres et capite et
toto corpore velentur, et extat narratio cuiusdam, qui fuit captivus in
Turcia, in qua adfirmat nunquam a se matremfamilias nudo capite aut 

[Seite 321]

facie visam cum marito colloqui. Theristrum Graeca vox est, quam
interpraetantur vestem aestivam et aptam messoribus.

Postquam vero ornata et culta ad provocandum Iudam progressa est Thamar,
ait Moses eam sedisse in ostio oculorum, hoc est in bivio, quae est
figura Hebraei sermonis, Latinis inusitata. In ianua vel foribus duorum
oculorum. Est enim dualis numerus, una via sinistri oculi, altera
dextri, propterea quod in bivio solent diverti oculi in duas partes ad
sinistram et ad dextram. Alii in divisione fontium reddiderunt.
Hieronymus interpraetatus est in bivio sive in compito, ubi diligenter
debet viator aspicere, quod iter gradiendi capiat.

Sedit igitur Thamar in bivio, sed ita, ut eo itinere haereret, quod
vergebat in Thimnath. Consilium autem eius est, ut fallat suum socerum,
satis equidem temerarium et periculosum, et cum maximo peccato
coniunctum. Fuit omnino stulta et temeraria mulier, quae adeo
confidenter tentavit Deum. Neque libidine impulsa id videtur ausa
fuisse. Diserte enim explicatur causa in textu, vidisse eam se spretam
esse, nec posse nubere tertio filio Sela, quod iure ei et secundum legem
debebatur. Fuit enim rigidissime servata lex illa de instauranda et
conservanda posteritate fratris defuncti per superstitem fratrem aut
quemvis alium ex propinquis. An vero eadem gentes quoque adstricti
fuerint, incertum est, patres certe magna religione eam soliti sunt
tueri. Ideo enim Iuda severe imperat filio Onan, ut ingrediatur ad
Thamar viduam relictam a fratre.

Iam vero cum videt Thamar se frustratam spe tertii filii potiundi non
ardore libidinis incitata, (alioqui enim alterius amore potiri
potuisset), sed, ut ius suum persequatur, hanc fraudem struit, nihil
dubitans se iustissimam causam indignandi et poscendi tertium maritum
habere. Sunt enim sponsalia non tantum de praesenti, sed et approbatione
parentum facta. Quia Dei lex seu praeceptum iubet, ut sit Sela sponsus
huius Thamar, iure divino, et longe firmius, quam si parentum, vel
sponsi, vel sponsae consensus accessisset, nam uterque cogitur
autoritate Dei. Itaque praeclaram causam habet Thamar petendi Selam, qui
erat sponsus ipsius, et tenebatur mandato divino, cum ea matrimonium
contrahere.

Est quidem aspera et difficilis lex sed tamen stricte ab aliis servata.
Et secundum eam Sela est maritus, Thamar est uxor inseparabiliter iuxta
[Matth. 19, 6] regulam: ‘Quos Deus coniunxit homo non separet’. Hoc
praecepto nititur ipsa et gloriatur in corde suo. Hic Sela meus est
maritus, ego ipsi sum coniunx et mater familias huius domus. Jch geh jr
in das hauß. Quare igitur feram eum mihi praeripi? Juda wirt das spiel
versehen haben1�, peccat in hanc legem, et vult separare hanc
coniunctionem, dat filio aliam, hanc 

[Seite 322]

negligit et repudiat. Ideo fremit et indignatur Thamar, non sine causa,
licet stulte agat, tamen animo plus indignationis quam libidinis versat.
Cogitat enim: En despecta sum et repudiata sine ulla causa, et perpetuum
hoc opprobrium sustinendum erit, fuisse uxorem secundum legem, sed
reiectam a socero absque ulla culpa aut crimine, atque ita privabor
fructu ventris mei, nec superest spes alterius matrimonii, sed totam
vitam, deserta et spreta perpetuo et mirabili luctu transigere cogar.
Darumb versucht sie es, so hoch sie kan. Itaque extrema experiri certum
est, an possit fallere Iudam. Credo etiam si Selam ipsum in fraudem
illicere potuisset, summo studio fuisse facturam. Lex addit ei animum,
quanquam reverentia sanguinis eam absterrere debuisset. Est enim
incoestus, sed ex indignatione et impacientia illius probri et
contumeliae audet designare foedum facinus et ipsa maxime indignum.

Recitantur autem tam prolixe et copiose eiusmodi peccata sanctorum nobis
in consolationem, ut sciamus Patriarchas et matronas sanctas fuisse
nobis similes, qui quandoque magna et sublimia gesserunt, quae nos
neutiquam assequi aut imitari possumus, qualia commemorantur in Epistola
ad [Hebr. 11, 4 ff.] Hebr⌊aeos 11. quandoque vero stulta, ridicula,
imo pessima flagitia designarunt, ut solus Deus glorificetur in operibus
nostris et bonis et malis. In bonis quae ipse fecit in nobis, in malis
quae condonavit per misericordiam. Sic Iuda et Thamar fiunt peccatores,
non iubente Deo, sed permittente et scribente postea, ac proponente
Ecclesiae suae in exemplum et consolationem. Thamar sane est
inexcusabilis, sed superatur impacientia et contumelia orbitatis et
sterilitatis. Ardet enim ingenti desiderio et cupiditate sobolis, et
vult mater fieri in hac domo, in qua ius maternitatis tribuerat ei lex
divina. Sie wills haben, solt sie es vom schweher selbs kriegen. Est
impacientia muliebris qua delinquit contra leges verecundiae et
pudicitiae, nec potest negari esse incoestum. Cum enim non possit esse
mater ex filio aut propinquo, socerum ipsum irritat et provocat ad
concubitum satis irreverenter et inverecunde.

Also bringt ein suende die ander. Ita peccatum Iuda trahit secum scelus
Thamar et incoestum turpissimum, ac prorsus idem accidit quod dicitur:
Nulla calamitas sola.1� Misera enim superatur contemptu et opprobrio
quod videt, ut ait Moses crevisse Selam, se autem repudiatam, nec datam
illi in uxorem. Arbitror autem clam id factum esse a Iuda, nec publico
iudicio eam reiectam et aliam collocatam filio Sela, ipsa tamen
suspicante aut sentiente. Vix enim annus exiit a morte uxoris Iudae,
sicut textus dierum, non annorum meminit. Quanquam alias scriptura
consuevit dierum appellatione pro annis uti. Mortuo igitur priore
marito, altero filio, fuit Sela 11. annorum circiter, et potuisset adhuc
annum expectare Thamar, quo ad maturitatem coniugii perveniret. Sed
videt nullam 

[Seite 323]

spem obtinendi eius reliquam esse, ideo contumelia illa et autoritate
divina, qua ius matrisfamilias ei tribuebatur impulsa ingens flagicium
committit. Sie denkt, ich will auch etwas thun, das soll gethan
heissen.1�

[38, 15] Videns autem eam Iuda suspicabatur eam meretricem esse:
Operuerat enim faciem suam ne agnosceretur.

Quaeritur hoc in loco, quomodo Iuda non agnoverit Thamar nurum suam,
quam ex oculis saltem debuit agnoscere, quos habuit apertos, item ex
voce, loquitur enim cum ea, et fuit antea ipsi familiaris et domestica
duobus annis cum nupta esset duobus filiis Ger et Onan. Ubi certe
loquelae sonum quotidie audire, et ab aliis facile potuit discernere.
Tanta enim differentia vocum est, ut etiam aviculae ex voce matrem
agnoscant. Mira igitur res est Iudam his omnibus prorsus non esse
admonitum. Quid causae fuit? Respondeo: Imaginatio alienat sensum et
cogitationem. Qui enim in unam aliquam rem serio intentus est, non videt
nec audit quicquid praeterea auribus aut oculis obiicitur, ut in communi
consuetudine vitae quotidie cernere licet, et vulgo illud fertur:
pluribus intentus minor est ad singula sensus.2� Quando attente verba
alicuius audio, tum anima mea est in auribus, nec potest adeo oculorum
actionibus occupari et econtra. Sic in quocunque alio sensu intenta
languidius aliquanto actiones suas exercet in reliquis. Iudas igitur
totus in hac opinione est sedere ibi scortum, et quia id unum animo et
oculis obversatur, non advertit, nec vocem nec oculos mulieris. Quod si
cui haec solutio non satisfacit, sentiat sane fuisse miraculum, aut sive
divinitus, sive a Diabolo excaecatum esse, ne sensus oculorum aut aurium
officium faceret.

[38, 16 –18] Declinans ergo ad eam in via, dixit: Age, sine quaeso ad
te ingrediar (nesciebat enim quod nurus sua esset). Illa vero respondit:
Quid dabis mihi, ut ad me ingrediaris? Qui dixit, Mittam tibi haedum de
gregibus. Ait illa: Si dederis Arrabonem donec miseris. Qui ait: Quid
tibi vis pro Arrabone dari? Respondit: Annulum tuum, et amictum tuum, et
baculum quem manu tenes. Dans itaque ei, ingressus est ad eam, et
concepit ex eo.

Ex hac narratione videtur suspicio libidinis et scortationis in Iudam
conferri posse, quasi illi vicio antea quoque fuerit obnoxius. Qui enim
fieri potuit ut hanc fiduciam animo conciperet Thamar, posse eum decipi
specie meretricia nisi scivisset eum vagis libidinibus solitum
indulgere? Et cur non recta pergit Iuda ad greges, occupato animo illo
unico negotio tondendarum ovium, sed eo neglecto subito ad conspectum
meretricis 

[Seite 324]

incenditur libidine? Wie kumpt er so ploetzlich darauff? Sed nos nihil
mali suspicabimur, sic potius statuemus habitum esse Iudam pro bono viro
a Thamar, ac voluisse tantum periculum facere, an hac ratione posset
obtinere ius suum, cum saepius idem frustra tentasset. Videtur enim
varia consilia inivisse et solicitasse aliquoties per patrem, per
affines filios Iacob, per suos cognatos, an bona gratia a socero aliquid
posset impetrare. Sed frustra. Itaque alia via rem aggreditur, non quod
eum suspectum habeat de lascivia, sed ut quoquomodo voti compos fiat.

Quod si cui recte in eum suspicio haec convenire videtur, nequaquam eum
excusabo. Neque enim obscurum argumentum levitatis est, tam subito
exardescere libidine, quasi ad eam natura et moribus fuerit proclivior.
Sed quicquid fuit, cogitavit ipsa extrema tentare et experiri, cum omnes
alii conatus et consilia fuissent irrita. Neque tamen de successu aut
eventu certi aliquid sibi potest promittere, neque etiam divina
gubernatione niti. Non enim potuit divinam opem implorare, sicut nec
Iudas oravit. Quia Spiritus sanctus non movet nec impellit ad
fornicationem et incoestum, et oratio non fit in peccato. Statuimus
itaque ambos esse peccatores et reos, licet postea peccatum remissum et
condonatum sit.

Petit vero Iuda ut liceat sibi ingredi ad Thamar, id est rem cum ea
habere, sic enim solet loqui scriptura sancta. Et nihil additur ubi
incoestum perpetraverint, cum dixerit Moses eam sedisse in propatulo et
conspectu praetereuntium. Non puto eos cynico more in publico coivisse,
sed fortem domunculam aut specum, vel lucum vicinum secessisse. Atque
ibi impregnata est per incoestum turpissimum, et effusa est caro illa ex
lumbis Iuda, de qua nasciturus erat Christus, et sic propagata est et
gestata, peccato contaminata, usque ad Christi conceptionem. So geht
unser Herr Got mit unserm Heiland umb. Deus sinit eum concipi in
incoestu foedissimo, ut assumeret verissimam carnem, perinde ut nostra
in peccatis effusa, concepta et nutrita est. Postea vero cum veniret
tempus assumendae carnis in utero virginis, purificata est et
sanctificata virtute [Luk. 1, 35] Spiritus sancti, iuxta illud Luc⌊ae
1.: ‘Spiritus sanctus superveniet et obumbrabit tibi’: et tamen
revera erat caro polluta ex Iuda et Thamar.

⌊o 51: ‘Ecce enim in iniquitatibus conceptus sum’, id recte etiam
de carne Christi dicitur, nondum assumpta necdum purgata, sed qualis
fuit in utero Thamar, eam vero postea assumpsit repurgatam, ut posset
ferre poenam peccati in suo corpore.

Enumerat porro Moses quid pignori opposuerit Iuda, donec haedum
promissum mitteret ad Thamar. Annulum signatorium, et amictum, et
bacculum. Vox Hebraea (Pethil) significat filum. In plurali numero 

[Seite 325]

(Petilecha) sicut hoc loco ponitur, fila. Ein geflochten gewürckt tuch.
Ac fuit velamentum capitis quo viri soliti sunt uti ad tegendum caput.
Nec fuit lugubris habitus quia antea dixit Moses accepisse Iudam
consolationem finito luctu propter obitum coniugis. Rursus igitur
indutus est ornatu festivo. Et arbitror fuisse linteum contortum quo
velavit caput communi consuetudine illorum hominum. Hebraei enim
exponunt filum duplicatum [Luk. 16, 19] et tortum, ut Lucae 16, Epulo
ille dives dicitur indutus fuisse purpura et bisso, qui fuit proprie
vestitus capitis et colli. Et talis hodie etiam a [Apg. 16, 22] Turcis
usurpatur, item in actis 16 de Paulo recitatur, etiam super languidos
deferebant a corpore eius sudaria et semicinctia, ea fuerunt tegmina
capitis et colli. Ita Thamar petit sibi dari (Petilecha) hoc est,
linteum confectum ex filis, quod simul cum capite complectebatur collum.
Sicut in Graecia quoque velarunt utrunque, nos capitiis et pileis
utimur, Hut oder Baret, Non procul abfuit, locus hic a Thimnath, ideo
cogitavit se statim posse repetere pignus, Annulum, tegmen capitis et
baculum quae peculiariter viris competunt. Arrhabo verbum Graecum est
quod et Latini postea usurparunt, sed ab Hebraeis haud dubie ortum est,
qui (Erabon) pignus dicunt.

Simul etiam videre est qui fuerint eo tempore huius populi mores. Fuit
summa et pulcherrima pax in tota terra. Ideo non sunt usi armis aut
gladiis in itinere. Nec peram nec pecuniam, nec arma gerit Patriarcha,
cum quidem decuisset tantum virum tantae familiae gubernatorem
instructum esse viatico, ad minimum uno aut altero aureo, sed nihil
amplius quam annulum et baculum secum fert cum veste. O foelicem et
beatam tranquillitatem. Non potest igitur mulieri pecuniam numerare, sed
haedum promittit. Nec fuerunt similes negociationes et commertia illorum
temporum nostrae mercaturae, sed fuit permutatio mercium, pecude, pro
frumento, pro pane aut aliis rebus necessariis dabantur.

Thamar vero non curat pecuniam aut pignus, sed semen quaerit, vult esse
mater, et abit ex eo loco, non expectat hoedum promissum, pignus vero
retinet, quo videtur significare se non fore contentam hoc concubitu. Ac
miror sane, quomodo potuerit certa esse de conceptione. Fuit mirabilis
mulier, ac videtur amplius tentatura fuisse, si spe sua frustrata esset.
Sed experta est extremam fortunam, et successit foeliciter. Magnum enim
decus fuit in illo populo foecunditas muliebris, propter benedictionem
et legem divinam. Apud nos vilipenditur, ideo non possumus intelligere
eiusmodi historias. Nihil turpius erat coelibatu et sterilitate,
propterea quod ad hunc finem generationis et partus conditus esset sexus
muliebris. Nos cupiditate quadam augendae rei familiaris amamus
foecunditatem in pecudibus, sed steriles et infoecundae mox ad lanienam
abripiuntur. In coniugio autem nulla eius ratio habetur.

[Seite 326]

Ethnici sive a patribus acceperint, sive naturam ducem secuti
honestissimam legem sanxerunt, ut ex Comoedia apparet, qua cogebantur
aut ducere propinquas pauperculas, aut dotem iis numerare.
Repraehendendus igitur est contemptus ille coniugii, praesertim se
accedunt pollutiones vagarum libidinum. Si potes continere, bene est,
sin minus, longe melius et honestius est contrahere matrimonium, quam
indulgere illicitis flammis libidinum. Quod si non in re ampla, tamen in
castitate et timore Dei vives. Fuerunt igitur mores et leges illae
utiles et salutares Reipublicae, cui quidem prodest repleri civitatem
liberis, et si eadem statuta et leges nostris moribus hodie receptae, et
approbatae essent, quibus obligabatur populus Iudaicus, minus esset
turpitudinis et libidinum: sed infinita illa licentia grassatur per
totum orbem, et deformat humanam naturam horribilibus scandalis. Homines
dediti voluptatibus, abhorrent a laboribus et molestiis coniugii, aut si
id vitae genus ingrediuntur, potius remedium contra libidinem quam
prolem spectant. Atque hi fructus sunt caelibatus Papistici.

Sancti patres duxerunt uxores desiderio et amore prolis, quam magno
studio educarunt, et summis laboribus familiam rexerunt, Jst ein eygen
ding bey jn gewesen, wir sind pfaffen worden, Nos sacrificulorum vitam
expectivimus, assuevimus ad ocia, luxum, voluptates et excussimus curas
et onera oeconomica, die pfafferey hanget uns noch sehr an. Neque unquam
ullo remedio aut ratione sarciri iactura et damnum hoc poterit, quod
attulit ordini divinitus sancito caelibatus pontificius. Quia non est
remedii locus, ubi quae vicia fuere, mores fiunt, ut inquit Seneca,
etiam apud nos qui vera encomia coniugii ex scriptura sancta debebamus
petere et intelligere. Homines enim deliciis et ocio perditi negligunt
oeconomiam et politiam, postea rident coniuges quasi genus hominum sit
voluptatibus ac libidinibus diffluens. At vero neutiquam delicata vita
est coniugum, sed plena innumeris curis et molestiis, ac sudore et
labore’ difficilimo. Voluptas, buest sich wol.1� Tu vero monache,
aut sacrificule, quicunque caelibem vitam degis, ocio et voluptatibus
abundas. Sicut recte et sapienter quispiam dixit: Vivere monachos non
religiosam: sed voluptuosam vitam. Contemnunt et elevant alios ordines,
ut de aliena quadra vivere, et imperio orbis, et summis dignitatibus
potiri queant. Id nimirum summum et delicatissimum ocium est, frui
aliorum laboribus, et corradere opes totius mundi.

Haec propter peccatum Thamar diligentius cogitanda sunt, ne putemus eam
libidine peccasse. Delinquit quidem graviter, sed impacientia
contumeliae: quae huic sceleri occasionem praebet. Dolet enim sibi eripi
summum decus mulierum, videlicet esse uxorem, et praesertim huius filii,
et exui universis ornamentis matrisfamilias. Haec iusta ira fuit, et
propemodum excusatione digna. Videmus enim quam aegre feramus nos vel 

[Seite 327]

levem iacturam honorum, dignitatis aut opum. Quid vero amplius reliquum
est miserae mulieri ablata dignitate maternitatis, domus, posteritatis
et omnis gubernationis oeconomicae? Magnam igitur causam indignandi
habet, nec temere damnati debet, quanquam etiam non sit excusanda. Talis
enim mulier perpetuo captiva et serva sit oportet. Ipsa ad hoc vocata et
destinata erat divinitus, ut esset gloria et ornamentum domus illius,
sed abiicitur a Iuda, atque ita uterque gravissime impingit contra
mandata Dei.

[38, 19] Et surgens illa abiit, positoque peplo suo, induit vestimenta
viduitatis suae.

Hinc apparet fuisse probam et honestam foeminam. Non enim superbit, nec
prostituit se aliis, nec quaerit voluptates illicitas, id tantum agit,
ut possit fieri mater in hac domo, in quam divina authoritate collocata
fuerat: deposito igitur habitu quem sumpserat, rursus induitur
vestimentis viduitatis, et sedet in luctu, cumque sit impraegnata,
expectat porro benedictionem a Domino.

Mirabilis autem diligentia est spiritus sancti, in describenda turpi
ista et obscaena historia, etiam ad novissimam usque cutem expedit
omnia, adeo ut non dedignetur de gemellorum partu, et ruptis secundinis
verba facere. Cur igitur mundissimum os spiritus sancti demittit se ad
infima et abiectissima quaeque, quin etiam obscaena et foeda, ac
damnationi obnoxia. Quasi haec magnopere faciant ad erudiendam Ecclesiam
Dei, was hat Ecclesia darmit zu thun?

Respondeo ut antea: Propter Christum haec commemorantur, qui per totam
scripturam sanctam describitur frater noster, consanguineus, propinquus,
ac nobis arctius coniunctus quam quisquam alius ex nostris necessariis.
Nam secundum lineam Abrahae frater est et fratruelis omnium filiorum
Israel. Secundum matrem est frater fratruelis et matruelis omnium
Aegyptiorum, Chananaeorum, Amorrhaeorum: quia natus est de Thamar, Ruth,
Rahel, Bathseba Uriae coniuge.

⌊nis 1. et Ro⌊manorum 9. nisi accedat fides et verbum seminis
benedicti, quo restauretur et resuscitetur caro obnoxia corruptioni,
peccato et damnationi, de qua sola Iudaei gloriantur superbissime. Quid
prodest autem esse fratrem aut matrem de polluta et aeterno Dei iudicio
subiecta carne. Quanquam utile est scire Iudaeis iactationem illam non
esse propriam et peculiarem, sed communem etiam cum gentibus, si non
secundum Abraham, at secundum Adam et omnes Patriarchas usque ad 

[Seite 328]

Noah. Ibi enim distinguitur totum genus humanum in tres fratres.
Caeterum omnes simul in lumbis Noah fuimus: Sed nondum erat semen
benedictum, quod repararet casum naturae lapsae. Ideo nihil attinet
iactare communionem naturae nondum resuscitatae: et ea sola et vera
gloria est, Christum esse promissum, et donatum mulieri Heuae.

Hic ergo describitur semen benedictum, quod de semine et carne
maledicta, perdita, damnata ortum est, ipsum tamen sine peccato et
corruptione. Secundum naturam eadem est Christi caro cum nostra. Sed in
conceptione eius accessit spiritus sanctus obumbrans et purificans illam
massam, quam accepit de virgine, ut coniungeretur cum divina natura. In
Christo igitur sanctissima, purissima, mundissima caro est, in-nobis
autem et omnibus hominibus corruptissima, nisi quantum in Christo
reparatur.

Atque huc descendit spiritus sanctus cum purissimo ore suo et loquitur
etiam de illa foeditate peccati et horribilis incaestus, ut significet
carnem Christi fuisse in Iuda et Thamar, et se quoque prope homines esse
qui peccant, quanquam non solum ingens turpido et foeditas, sed etiam
damnatio est et reatus coram Deo. Prope adest spiritus sanctus tam
corruptis quam incorruptis, iustis et iniustis, turpibus et honestis,
foedis et pulchris. Quanquam talia non facit, non est author peccati et
corruptionis, sed nisi adesset, aut prope esset peccatoribus, quis
vellet turpitudinem illam carnis repurgare et corrigere?

Testatur igitur haec narratio capitis 38. de praesentia eius tam
propinqua, ut admisceat suam linguam rebus foedissimis et turpissimis.
Quin etiam in talibus descriptionibus longe copiosior est, quam in
aliis, adeo ut prolixitas illa supervacanea videatur, ut sciamus Deum
curare creaturam suam, ac praecipue Messiam et Christum, quem deducit
per peccatores et generationem peccati.

[38, 20 –22] Misit autem Iuda hoedum per pastorem suum Odollamiten, ut
reciperet pignus quod dederat mulieri, sed non invenit eam. Interrogavit
igitur homines illius loci, dicens: Ubi est illa meretrix, quae sedebat
in bivio. Illi responderunt: Nulla fuit hic meretrix. Reversus est
igitur ad Iudam, dixitque illi: Non inveni eam, sed et homines locis
illius dixerunt mihi, nunquam sedisse ibi scortum.

� dixi Hebraeos disputare, utrum (Ro) an (Re) sit legendum. Alii enim
amicum, alii pastorem vertunt, atque haec quidem expositio Hieronymi
est, et videtur cum eo facere hic locus, siquidem mittitur vir
Odollamites, quasi minister a domino. Ideo magis mihi placet quam 

[Seite 329]

Iudaeorum interpraetatio. Quanquam enim hospitio eius usus est Iuda,
tamen statuendum est eum in magna authoritate et gratia fuisse apud
hospitem et reliquos Chananaeos, qui reverenter eum coluerunt, et
benigne praebuerunt necessaria ad rem familiarem.

Forsitan etiam functus est inter eos officio doctoris et sacerdotis,
more aliorum Patriarcharum, qui ubique locorum cultus divinos
exercuerunt, docendo et orando, cuiusmodi multa exempla extant in
historiis eorum. Fides enim si adest, non tacet, sed docet et instruit
populum, hortatur ad credendum, orandum, sacrificandum, laudandum, sicut
scriptum [Röm. 10, 10] est: ‘Corde creditur ad iusticiam, ore fit
confessio ad salutem’. Si firmiter credis, et habes verbum in corde,
fieri non potest, quin et ore illud sones et confitearis. Ita fit ex
verbo cordis confessio oris, ut laudes Deum, et gratias agas pro
beneficiis et doctrina patefacta, et hanc etiam tradas et profitearis
ipse, sicut Iuda suam familiam, hospitem et vicinos docuit, et perduxit
ad agnitionem Dei, et ut Apostoli errantes per orbem propagarunt et
invocarunt Deum. Alioqui non potuisset salvus et incolumnis in peregrina
illa regione vivere, quin eiiceretur ab improbis, nisi doctrina et
ministerio verbi aliquos sibi conciliasset. Ex eorum numero fuit quoque
hospes iste, sive pastor, sive amicus conversus per verbum Iudae ad Deum
Abraham.

Moses vero iterum utitur Hebraismo, quo paulo ante usus est: Ostio
oculorum super viam, id est bivio, in principio bivii, ubi aperitur
quasi bivium, hoc vocant ostium oculorum. Ibi sedit Thamar, ea parte
quae vergit ad Thimnath. Non procul autem abfuisse locum illum a
Thimnath argumento est, quod cum Iuda vaderet illuc ad tonsionem gregis
Thamar interea abiit, statim enim cum illuc pervenisset Iuda,
consentaneum est eum misisse hoedum. Id omne uno die gestum est, ideo
vicinum fuisse bivium gregibus in Thimnath necesse est: puto fuisse
intervallum quartae partis milliaris germanici, et Iudam arbitratum esse
eam mansuram, donec mitteret haedum.

Suspicari etiam libet parasse eam sibi illo in loco casam seu tuguriolum
quoddam, aptum ad quaestum meretricum, in quo consederit iuxta viam. In
id forte ingressus est Iuda, pastore foris eum expectante. Valde enim
consentaneum est eam non suopte ingenio hanc technam invenisse, sed
edoctam et subornatam esse a suis cognatis aut propinquis, qui
audiverunt eam reiectam et collocatam esse in domum patris, ideo
miserati illam iniquam fortunam Thamar, struxerunt insidias Iudae, et
hac fraude circumventum ceperunt. Non enim verisimile est eam sub dio
sedisse in publico. Et haec mea coniectura confirmatur responsione
vicinorum. Quando interrogat pastor de meretrice, respondent nullam ibi
fuisse meretricem, cum tamen haud dubie eam viderint et noverint, sed
dissimulant adhuc, ac videntur velle dicere: Nondum indicabimus,
aliquanto post ipsi intelligetis.

[Seite 330]

Ad hunc modum opinor subornasse eos Thamar, ut restituerent eam in suum
locum et dignitatem per fraudem. Ac similis propemodum dolus est, quo
Iacob praeripuit fratri Esau benedictionem instinctu matris. Thamar enim
erat repudiata cum perpetua ignominia et desperatione acquirendae
prolis, sicut sonant verba Iudae: Sede in domo patris tui vidua. In quo
graviter peccavit: debuit enim eam domi retinere et iungere filio Sela,
iure divino, quod violat ipse et facit ei iniuriam cum insigni
contumelia et mendacio. Videtur igitur haec iusta fallacia esse. Quia
Thamar cogitur desperare de dignitate sua, Ideo propinqui moti illa
calamitate, sunt ei authores, ut quo iure quaque iniuria decus illud
maternum sibi vendicet. Cumque maior eius esset authoritas et potentia,
quam ut ad restitutionem Thamar cogi posset, per insidias eum adoriuntur
et vincunt.

Haec ex responso illo colligo, cum dicunt vicini: Quid de scorto
quaeris? nihil nobis rei est cum meretricibus, putas nos hic fovere
scorta. Haec verba significant fuisse eos conscios et authores huius
facti, siquidem tam superbe respondent, Meinst du das wir huren hie
haben. Dissimulant et tegunt fraudem, non dicunt fuisse consanguineam,
ac optant tacite eam esse impraegnatam: tum vero patefacturos: sicut
postea annunciabitur Iudae, quae fuerit meretrix illa.

Vocabulum (Kadeschah) hactenus non habuimus in Genesi. Supra enim dixit
Moses: Iudam putasse Thamar esse (Zonah) quae dicitur meretrix proprie,
ut Rahab. Sed Rabini volunt esse aequivocum ad meretricem et cauponam,
unde disputant quidam Rahab non fuisse meretricem. Sed ex superiore loco
manifesta est propria vocis significatio.

[Jes. 6, 3] (Kadeschah) autem quod hic usurpat Moses in Hebraea lingua
significat sanctum, Isaiae 6. ‘Sanctus Sanctus’, et est
usitatissimum vocabulum. Inde (Mikedasch) sanctuarium, templum. Et
sanctificati dicuntur ordinati, praeparati: Reges Medorum sanctificati,
hoc est, instructi ad bellum. Ita Moses crebro et varia significatione
eo utitur. Non erit in filiis Israel, nec (Kadosch) nec (Kadeschah),
wider hur noch bub, nec fornicator, nec fornicatrix, debent omnes
coniuges, mariti, uxores esse.

Videtur autem pastor voluisse modestius et reverentius loqui. Ideo
appellat eam (Kadeschah) non ut Iuda (Zonah). In Hebraea enim lingua
perinde ut in aliis multa sunt vocabula, non solum aequivoca, sed et per
antiphrasin usurpata, ut apud latinos bellum, lucus, sacrum. Auri sacra
fames1�, id est, detestanda et execrabilis. Idem in germanica lingua
admodum frequens est, Ey das ist ein from kind, ein from gesel, Ey der
wil gut werden. Boni et honesti appellatio per Antiphrasin accipienda
est pro 

[Seite 331]

turpi et malo. Sic hoc in loco meretricem appellat sanctam, Ey das
heylig kindichen, Ein from toechterlein, Vicini enim respondent astute,
ut dixi, se nullam meretricem ibi vidisse. Adeo diligenter singula
recenset spiritus sanctus, ut mirum sit eum in his narrationibus tot
verba perdere. Verum non dedignatur impia et foeda tractare, ut ea
quoque proponantur Ecclesiae in doctrinam et consolationem.

[38, 23] Et dixit Iuda: Habeat sibi, certe mendacii arguere nos non
potest: En misi hoedum hunc, et non invenisti eam.

Iuda non vult lites sequi. Habeat sibi, inquit, wie sie will, Et addit:
Ne simus nos in contemptu (haec enim vis est Hebraei textus) sed quid
sibi velit ignoro. Noster interpres reddit: Non potest nos arguere
mendacii, quasi non miserim. Rabini exponunt: Ne reveletur et patefiat
turpitudo ista, quae interpraetatio non solum falsa, sed et ridicula
est. Res enim manifesta est, quomodo igitur occultari queat? Mittit Iuda
hoedum, et pastor apertis verbis de meretrice quaerit, significans se
allato hoedo solvere precium fornicationis. Hoc non est caelare fastum.
Quaesiverunt vicini, quid sibi vellet cum hoedo, respondit: Missum eum
esse meretrici, ibi nihil occultum fuit, nec verbis, nec facto.

[38, 24a] Post tres ferme menses nunciatum est Iudae a dicente:
Fornicata est Thamar nurus tua, et ecce ex scortatione concepit etiam.

Haec haud dubie verba fuerunt cognatorum et amicorum Thamar, qui eius
curam egerunt, alioqui nihil fuissent solliciti honestene an turpiter
viveret. Sed quia tam cito nunciat Iudae, apparet ipsos esse authores
consilii de fornicatione. Antea quidem sedulo dissimularunt, cum de
impregnatione incerti essent. Si enim non concepisset Thamar, longe
satius esse norant caelare factum, quam manifestari. Iam ubi sentiunt
gravidam esse, cum gaudio renunciant Iudae. Da gehet das gaudium an.

�: Ibi lata sententia se ipsum damnat Iuda, [2. Sam. 12, 5 ff.]
perinde ut David, cum Nathan ad eum veniret 2. Reg⌊um 7. Sed hic
quoque agnoscit peccatum suum.

[Seite 332]

[38, 24b] Dixitque Iuda, producite eam ut comburatur.

Vides etiam hanc legem, sicut alteram illam de suscitando semine fratri
defuncto ortam esse a patribus. Fuit enim tum quoque poena fornicationis
in filias sacerdotum constituta, ut igni cremarentur, etiam maritatae.
Proinde et Thamar ad idem supplicium deposcitur, quia fuit uxor
sacerdotis, et forte in altera linea, et familia Chananaeorum filia fuit
sacerdotis, sed de eo non constat. Nam quod Iudaei somniant ex
Melchisedec eam natam esse, nimis longe petitum et absurdum est.
Melchisedec enim ante quinquaginta annos circiter mortuus est, ac si eam
in extrema senecta genitam dicamus, sequetur fuisse tum quinquagenariam
cum nuberet filiis Iuda, quod est impossibile.

Arbitror autem non tantum filias, sed et uxores et omnes mulieres in
familiis sacerdotum huic legi et iudicio fuisse obnoxias. Ita enim
voluit Deus insigne discrimen constituere inter magistratum civilem et
sacerdotalem administrationem, et hunc ordinem prae caeteris severius
tueri leges disciplinae et honestatis oportuit. Ideo poenam graviorem
sancivit transgressoribus. Iacob vero fuit sacerdos cum omnibus suis
filiis, qui passim dispersi erant, et singuli suo loco docebant,
orabant, sacrificabant. Sicut Ismael et Isaac in domo Abrahae. Et inter
illos unus aliquis erat primogenitus, dux et moderator reliquorum. Sic
Ruben nondum abiectus a patre, fuit primogenitus, cui debebatur duplex
portio haereditatis. A gentibus quoque, ad quas venerunt, pro
sacerdotibus habiti sunt, qui cum audiverunt doctrinam eorum, gratulati
sibi sunt, quod sancti homines ad se venissent, qui populum de agnitione
et invocatione Dei docerent, et pro ipsis orarent, ideoque cum
reverentia eos exceperunt et tractarunt.

Thamar igitur cum nepotibus Iacob sacerdotibus nupta fuisset, et
insimularetur fornicationis, statim exustionis poena ei decernitur,
propter turpissimam maculam, quam adsperserat toti generi et ordini
sacerdotali. Forsan etiam hanc occasionem arripuit Iuda, qua
commodissime tolli posse Thamar videbat, ne sibi et familiae suae
amplius molesta esset. Ideo statim sine ulla deliberatione et
misericordia ad mortem eam condemnat. Ac sane tristem et crudelem
sententiam fert de muliere gravida, cui propter foetum parci debebat.
Nisi fortassis ea consuetudo fuit, ut in vinculis teneretur, donec
foetum enixa esset. Sin foetus una cum matre supplicio adfectus est,
durissima profecto lex fuit.

[38, 25] Quae cum educeretur, misit ad socerum suum, dicens: E viro
cuius haec sunt concepi, addiditque: Cognosce cuius sit annulus et
amictus et baculus.

Nunc fraude et dolis Thamar et cognatorum eius irretitus tenetur Iuda.
Age vero, dixerunt, Voluisti meretricem illam videre, quaenam 

[Seite 333]

esset: sanguine nobis iuncta, et tua nurus fuit, quam tu repudiasti,
Cape baculum, annulum etc. dinosce unde ea ad manus nostras pervenerint.

[38, 26] Et agnovit Iuda, et dixit: Iustior me est, quia non dedi eam
filio meo Sela: nec adiecit ultra cognoscere eam.

Iuda se ipsum graviter accusat et absolvit Thamar: non excusat, nec
tegit peccatum suum. Et mirabilis sane accusatio est, quod culpam omnem
in se potius quam in Thamar transfert. Quaeritur ergo, uter gravius
peccaverit, Iuda an Thamar. Ipse non commisit adulterium, nec incoestum,
sed simplicem fornicationem: Thamar autem utriusque rea est, propterea
quod sponsa fuit et uxor tertii filii Sela, qui est maritus eius iure
divino, et ab eo adulterii accusari potest. Concubitus autem cum socero
incoestus est foedissimus.

Nulla igitur ratione possunt excusari: tametsi Iudae peccatum levius
est. Sed si Rhetor accessisset, qui causam Thamar egisset, potuisset id
vehementius exaggerare. Ac in hanc sententiam cognati eius cum Iuda
forte expostularunt: Tu contumelia adfecisti non solum Thamar, sed et
totam nostram familiam, spoliasti nos dignitate maternitatis et filio
tuo, ita perdidisti nos omnes, et posteritatem nostram, quantum in te
fuit. Talia haud dubie obiecerunt Iudae, tametsi non sint scripta. Tu es
sacerdos et doctor verbi Dei, gubernas alios doctrina et invocatione,
sed malis exemplis professionem tuam deformas: decebat te sancte tueri
leges iustitiae et honestatis: Verum his neglectis contumelia adficis
eos, quos ornare et fovere debebas, longe igitur iustius de te sumeretur
supplicium, quam de Thamar cognata nostra, quam privasti summo honore,
materno et sacerdotali quo amisso etiam vita haec invisa et acerba est.

Itaque recte dixit Iuda: iustior est me, quanquam ingens flagicium est
incaestus. Sed is plura et maiora peccata commisit, pugnantia cum lege
et iure divino, et posset accusari sacrilegii, homicidii, et omnis
generis iniuriarum. Ita vero humiliatus est, ut agnosceret et fateretur
peccatum, quod eiecisset eam domo, orbasset iure sacerdotali et materno,
denique posteritate et haereditate. Atque ad hunc modum describendus
erat Patriarcha, ut sciret se esse peccatorem, ne alios peccatores prae
se contemneret, quasi authoritate et honore sacerdotii et ministerii
verbi circundatus, non posse labi. Multa enim peccata eaque grandia et
atrocia hic concurrunt simul.

�, ut testetur Deus se velle omnes humiliari, et haberi in Catalogo
peccatorum, idque ubi agnoverint, et fuerint confessi, inveniant gratiam
et misericordiam, geschicht etwa ein fall, wie sol man jm 

[Seite 334]

thun.1� Tamen illi qui Christum cruci adfigunt, hanc orationem
audiunt: [Matth. 23, 34] ‘Pater, dimitte illis, quia nesciunt quid
faciant’, Cavenda quidem sunt peccata, sed si quis lapsus est, non
propterea animum despondeat. Utrunque enim prohibuit Deus, et
desperationem et praesumptionem, declinationem ad sinistram et ad
dextram. In dextra non est praesumendum: in sinistra non est
desperandum. Regiae viae insistendum est, peccator non [Ps. 147, 11]
abiiciat fiduciam misericordiae: iustus non superbiat. ‘Bene placitum
enim est Domino super timentes eum, et in eis qui sperant super
misericordia eius’, odit superbos et praesumptuosos, et eos diligit,
in quibus timor aliquid spei et praesumptionis retinet, non in nobis
ipsis, sed in misericordia Dei.

Sic igitur Sancti humiliantur, et cum lapsibus suis celebrantur, ut
erudiant nos suis exemplis, et monstrent nobis regiam illam viam inter
desperationem et superbiam.

Postremo cum agnovit Iuda peccatum, sibi ipse poenam irrogat, ut
significet se serio poenitere, abstinet enim porro a Thamar, et aliis
etiam mulieribus. Petivit autem haud dubie veniam ab affinibus quoque,
quod contumelia cognatam eorum adfecisset, et ipsi vicissim quod hac
fallacia ei imposuissent, et ad gravissimum peccatum provocassent. Atque
ita ingens cumulus peccatorum coacervatur, Iudae, Thamar, cognatorum.
Sed Iudae delictum maius est, propter munus doctoris et gubernatoris
Ecclesiae, quod gesserat hactenus. Condonatis autem offensis omnibus,
utrinque in gratiam redierunt. Thamar quoque restituta est pristinae
dignitati in domo Iuda: quanquam libentius filio Sela nupsisset, id vero
cum fieri amplius non possit, tamen hoc gratum est, quod ex domo patris
sui, ubi perpetuae sterilitatis periculum erat, reducitur in eam domum,
in qua decus maternum et gubernatio familiae divinitus ei attributa
erat.

Quod autem fuerit officium sanctarum matronarum, Sarae, Rebeccae, Leae,
Rahelis, Thamar, ex historiis Patriarcharum patet. Fuerunt uxores
pastorum, ideo administrarunt rem familiarem et pecuariam, mulgendis
vaccis, capris, colligenda lana, lacte, caseis, butiro et similibus. Hae
fuerunt operae domesticae apud Patriarchas, atque has domina Thamar
gubernavit. Selae uxor, etiam suum locum habuit, sed Thamar puto fuisse
primariam. Fuerunt egregiae matronae, non ocio et luxu perditae, sed
sedulae et diligentes in officio oeconomico: fuit etiam res pecuaria
satis ampla et laboriosa, ad quam numerosa familia requirebatur. Sic
infra coram Pharaone [1. Mose 47, 3] Iacob inquit: ‘Pastores ovium
sumus servi tui, et nos et patres nostri’.

Proinde vita et mores illarum matronarum non aliunde colligi possunt,
quam ex facultatibus maritorum. Non habuerunt proprias aedes, agros,
silvas, metalla, sed pecudes, lac, butirum, caseos, sind eytel vieh megd
gewesen, sicut hodie nobiles matronae rem rusticam et pecuariam
tractant. Et illis temporibus Reges et principes iisdem studiis
occupabantur: 

[Seite 335]

et negociationes non aliae fuerunt quam permutationes pecudum et
similium bonorum. Sic Iuda hoedum dat precium scortationis: magnus
Propheta et sacerdos, habens domi amplam et numerosam familiam, tamen ne
teruncium quidem habet, quem numeret mulieri. Non dubium autem est
fuisse assiduas in suo officio matronas illas, siquidem res pecuaria in
primis magnam vigilantiam, solicitudinem et laborem requirit. Nec puduit
eas tam viles et sordidas operas obire. Deus enim iis quoque delectatur,
et fuit Dominus et custos sanctissimarum matriarcharum, cum interea
quidem Principes et Reginas negligeret.

[38, 27 –30] Cumque advenisset tempus, ut pareret ipsa: Ecce vero
gemini in utero eius, et in pariendo unus manum exeruit, et accipiens
eam obstetrix, circumligabat coccino filo, dicens: Iste egredietur
prior. Factumque est ut is reduceret manum suam, et ecce egressus est
frater eius, dixitque illa: Cur rupisti tibi rupturam? Et vocatum est
nomen eius Paretz. Postea egressus est frater eius, in cuius manu filum
coccinum erat, et vocatum est nomen eius Zarah.

Vide quam diligenter describit spiritus sanctus miserabilem et
calamitosum partum. Delectatur enim creatione et creatura sua, cuius
conspectu nos non modo non adficimur, verum etiam ita excaecati sumus,
ut non videamus opera Dei. Magna et mirabilis res est, etiam in bestiis
generatio et partus, quando vacca edit vitulum, ovis agnum etc. quanto
magis illud admirandum et suspiciendum est, quod mulier concipit et
parit hominem? Omnes enim ex utero muliebri in hanc lucem nascimur, per
partum, hoc est, per mortem, siquidem matres cum infantibus in
certissimo periculo mortis constitutae sunt. Et mansit etiam apud
ethnicos consideratio et reverentia huius operis. Sicut Romani propter
partum concesserunt mulieribus usum aureorum ornamentorum, in honorem et
solatium difficilimi oneris et laboris, quem sustinent in pariendo. Quia
autem dispergit Deus miraculum hoc in totum genus humanum, et omnium
animantium, per universum orbem terrarum, ideo quotidiano usu caepit
vilescere et contemni. Sed spiritus sanctus ornat creationem, et eius
intuitu et celebratione delectatur.

Hoc loco autem non solum partus propter prolem describitur, sed etiam
periculum ingens parturientis commemoratur. Thamar nescivit se habere
gemellos in utero, sicut gravidae id non possunt scire, antequam
pariant. In pariendo vero apparent gemini, da wird der jammer angangen
sein, ea res magnam trepidationem et terrorem utrique Iudae et Thamar
attulit, fuerunt enim in summa angustia et discrimine, et haud dubie
recordatione et conscientia peccati graviter excruciati sunt. Ah quid
fecimus? dixit Iuda, Dominus occidet matrem, et ego duobus filiis
orbabor. 

[Seite 336]

Semper enim cum calamitates et pericula ingruunt, accedit conscientia et
dolor de admisso peccato. Cor humanum non potest non trepidare, et
cohorrescere, et se accusare, en peccavi, et nunc peccati poenam luo.

Propter illud igitur periculum videmus partum fuisse difficillimum, qui
non parentes tantum in metum et angustias coniecit, sed et totam
familiam. Sela filius pastor aut hospites odollamites, et reliqui anxie
suspiraverunt, et gemitibus ac votis opem divinam imploraveruut. Atque
id verum exercituum sacerdotii fuit, exhortatione, invocatione et
confessione peccati: Domine Deus, fatemur non peccasse, miserere nostri,
et ignosce. Hae coniecturae non sunt incertae et vanae. Talia enim saepe
in vita sanctorum usu venire solent. Neque unquam conscientia peccati
ita regnat et viget, ut in calamitatibus et aerumnis. Cum res secundae
sunt et florentes, peccatum quiescit et dormit, nos securi in diem
vivimus. [Röm. 7, 8; Röm. 7, 9] ‘Sine lege enim peccatum mortuum
est.’ Sicut Paulus de se inquit: ‘Vivebam aliquando sine lege’.
Sed calamitas aperit oculos, et exuscitat conscientiam, ut non quiescat
amplius, sed mordeat et excruciet.

Idem hic accidisse cogitabimus huic toti familiae, postquam enim incipit
eniti Thamar, apparent gemini in utero eius, et horum unus manum alteram
exerit. Ibi praesentissimum exitium, et mors ob oculos fuit. Ingens enim
periculum est, cum in pariendo primum pes aut manus infantis editur, nec
rite potest eniti foetum parturiens, nisi caput primum exeratur, quod
appraehendi ab obstetrice queat. Sin manus aut pedes emittuntur admodum
incommodum et periculosum est, adeo ut nisi mirabili clementia subveniat
Deus, saepe frustillatim eruendus sit foetus ex utero materno. Ibi sane
titillationes et pruritus cessant, et succedunt mortificantia et
enecantia, Da ist schertz auß, und gehet das sterben an. Sicut hic tres
animae simul moriuntur, gemellorum duorum et matris, wie soll Judae das
hertz im leib gezappelt haben.

�, sed superabatur illa laboribus partus, et enitendo exhalabat
animam. Decet vero obstetrices esse animosas, et ut Virgilius de Aenea
inquit, spem vultu simulare, et laborantem in partu consolari et iubere,
ut bene speret. Spes enim mirabiliter eorum animos erigit, qui premuntur
calamitatibus et aerumnis, sicut addit Aeneas: Dabit Deus his quoque
finem. Talis prudentia et fortitudo etiam in obstetrice requiritur, ut
in praesenti et manifesto periculo, magnam animo suo spem concipiat, et
eandem quoque verbis accendat in laborante.

Nondum vero editus est infans, et videtur periculum crescere et 

[Seite 337]

augeri, cum retrahit manum. Etsi igitur consolatur eam, et confidere
iubet obstetrix, tamen admodum incerta spes est. Ibi ergo vota et
gemitus ingeminarunt: O Herr nu hilff, erat aliquantulum spei reliquum,
nunc prorsus concidit. Revixit etiam, et regnavit peccatum, et
recordatio incaestus adflixit animum Iudae et Thamar. Ac sane satis
gravis ea poenitentia et satisfactio fuit, magna miseria, et contritio
admodum acerba. Periculum enim fuit, ne cessarent dolores parturientis,
sine quibus non potest eniti, et primus conatus naturae in enitendo
irritus fuit, postquam reduxit puer manum. Itaque Iuda anxie et cum
lachrimis clamavit, et precatus est, ne mater cum gemellis perirent.
Nihil tum loci fuit tentationi concupiscentiae, libidini et turpitudini,
quibus delectantur homines in ocio et abundantia omnium rerum, da gilts
leyb und leben, das mutter und kinder bey einander bleiben, wenn die
wehen fuerueber sind. Tota domus lachrimis, gemitu, eiulatu, ac
tristissimo luctu repletur.

At vero illo ipso momento adest Dominus, et novo miraculo adiuvat
partum. Primum illud (et ecce unus manum in pariendo exeruit) miserabile
est et luctuosum: Alterum (et ecce egressus est frater eius) plenum est
consolatione et laetitia, quae sequitur miserabilem trepidationem et
angustiam. Recte enim et foeliciter hic editur, ideo non desperat de
altero illo priore, qui iam factus est secundus. Et obstetrix quasi
obstupescens, et admirabunda exclamat prae gaudio: Cur rupisti etc.
quasi dicat: du schalk, das dich Gott behuete, du hast schier ein boese
rupturam gemacht.

� ambulat, sed per lucos et loca devia vagatur ad struendas insidias,
et grassandum in viatores, aut qui alioqui non volunt subiici communibus
legibus et ordinationibus, sed violenter grassantur suo arbitrio: nach
jrem tollen wilden kopff. Propter te igitur, inquit obstetrix, haec
grassatio facta est, ut tu prior egredereris. Non est servatus legitimus
ordo naturae, sed per rupturam et grassationem editus es, et propter te
mater cum gemellis maximam vim passi sunt, propemodum enim violentia
illa eos occidisses. Sic exultat et laetatur obstetrix propter
violentiam istam foelicem et gratam matri et pueris: quia laetum et
iucundum exitum sortita est, salutem et vitam eorum quos metuebant
perituros, Es ist nu wol geraten. Non meminit amplius pressurae,
praesertim tam atrocis et periculosae, [Joh. 16, 21] sicut inquit
Christus Ioan⌊nis 16. Nam praeter omnem spem et expectationem mater
cum gemellis hac grassatione servatur, et alterius quoque partus foelix
et facilis est.

Hactenus vero historia Iudae et Thamar, quam simpliciter potius
explicare, quam allegorias fingere libuit. Longe enim utilior est, et 

[Seite 338]

necessaria magis historiae tractatio, saltem propter Iudaeorum insulsas
glosas, qui seriem rerum gestarum prorsus confundunt. Meminerimus
itaque, sicut initio et alibi a nobis annotatum est. Inde coniugium
praecessisse venditionem Ioseph, cuius narrationem supra inchoavit
Moses, et in sequentibus eam pertexet. Haec enim ut una omnium
calamitatum Iacob gravissima, ita et postrema fuit.

Caput XXXIX.

[39, 1] Porro Ioseph ductus est in Ægyptum, emitque eum potiphar
cubicularius Pharaonis, princeps mactatorum, vir Ægyptius de manu
Ismaelitarum, qui perduxerant eum illuc.

ὕστερον πρότερον ante narrationem praecedentis capitis
descripsit, cum tamen discessum Iudae a fratribus suis, coniugium eius
et nativitatem trium filiorum secuta sit. Postea vero cum morerentur Ger
et Onan, et Thamar a socero suo incaestaretur, Ioseph annos circiter 24
natus, iamque in Aegyptum abductus fuit. Ita ut prior pars superioris
capitis antecesserit venditionem, posterior vero secuta sit, sicut patet
ex supputatione annorum.

Hinc vero colligi potest Ioseph ter fuisse venditum: primum Midianitis,
deinde Ismaelitis, tertio Potiphari: Forte enim Midianitae non
descenderunt in Aegyptum, ideo Ismaelitis illuc proficiscentibus eum
tradiderunt. Sed primum vocabula expediamus quae negocium faciunt
interpraetibus. Potiphar propemodum germanicum est, pot, fett,
pharr1�, quasi dicas, pinguem et crassum iuvencum, sed veram
etymologiam non possumus scire, quia est vox Aegyptia.

⌊iae 56. et [Matth. 19, 12] Matth⌊aei 19. alibi semper significat
cubicularios et ministros regios, sicut [Esther 1, 10] in historia
Esther recensentur septem cubicularii in conspectu regis ministrantes,
qui fuerunt destinati ad custodiam corporis regii, et intimi ac
fidelissimi ministri.

[Seite 339]

⌊ite 39. [Jes. 39, 7] cum dicitur ad Ezechiam: Et de filiis tuis, qui
exibunt de te, quos genueris, tollent et erunt Eunuchi in palatio Regis
Babylonis, non puto accipiendos pro custodibus foeminarum, sed hoc
significari, futuros eos in aula aut palatio Regis Babylonii. Neque enim
consentaneum est Danielem aut socios eius fuisse castratos, et adhibitos
ad ministeria muliebria, sed circa Regem fuerunt, ut apparent ex
Daniele. Et in historiis Regum Ioram et Ahab dicitur: dedit unum de
Eunuchis, id est, de intimis secretariis.

Iudaeorum deliramenta odi et detestor. Hieronymus ex commentariis eorum
recitat Potipharem hunc iuvenem eleganti forma emisse in turpem usum,
itaque Deum adflixisse eum, ut exarescerent virilia eius, ne posset
adolescente abuti, postea vero electum esse in Pontificem civitatis On,
et huius filiam esse Aseneth, quam Ioseph uxorem duxit, solitos item
castrarii sacerdotes, sicut Galli Cybeles apud Ethnicos, sed haec
falsissima sunt. Alius enim est Potiphera, cuius filia nubit Ioseph, qui
habuit nomen a Pharaone, quasi dicas: crassitiem Pharaonis. Alii ut
respondeant, quomodo potuerit uxorem habere, cum esset Eunuchus, fingunt
ei exectis virilibus, nervum mansisse salvum, ut posset cum uxore
dormire, quanquam esset sterilis. Haec foeda et cynica sunt digna sane
scrophis Iudaicis, qui turpissima quaeque de gentibus comminisci, et
suas laudes iactare immodice solent: tamen ideo recitavi, ut sciret
lector quid de Eunuchis sentiant ipsi, et potius veriorem expositionem
amplectatur, quod fuerit unus de intimis et fidelissimis cubiculariis
Pharaonis: et huc accedit quod praecipua dignitate eum ornavit Rex, et
constituit principem mactatorum.

Hic vero rursus negocium nobis est cum Grammaticis (Sar Chatabachim)
Hieronymus vertit, principem militiae, sive exercitus, sed certum est
verbnm Hebraeum idem sonare quod latinis occidere, immolare, mactare
victimas, ideo vertunt principem mactatorum, quod nos germanice
reddidimus Hoffmeister, qui praefuit aulae Pharaonis, nec aulae tantum,
sed etiam templo et sacrificiis, et promeret laniis, quicquid mactandum
esset, sive ad profanos, sive sacros usus. Talem praefectum aut
magistratum dignitate reliquis antecellentem, arbitror fuisse
Potipharem, ein Marschall oder Hoffmeister. Infra fiet mentio principis,
pistorum et pincernarum, ea fuerunt certa et distincta officia in regno
Aegypti, et forsitan ita distributa, ut alius mactationi laniorum ad
quemcunque usum, alius pistoribus, alius pincernis praeficeretur, non
solum in aula, sed in civitatibus singulis et toto regno. Fuit enim
optime constitutum et pulcherrimis legibus ordinatum.

[Seite 340]

⌊um 25. Id vero falsum est, quod nugantur Iudaei Ioseph ministeria
illa pistorum, pincernarum et coquorum sive laniorum instituisse: antea
enim quam veniret Ioseph in Aegyptum, ea omnia ordinata fuerunt.

Hactenus de vocabulis, iam ad historiam redeamus, quae profecto alium
interpraetem et doctorem requirebat, ac libens sane cederem aliis,
quibus vires adhuc integrae et maiora dona a Deo concessa sunt, sed
faciamus quantum possumus: Dominus Deus donabit me rude suo tempore.

[39, 2] Et fuit Deus cum Ioseph, et erat vir in cunctis prospere agens,
existens in domo Domini sui Ægyptii.

Hic incipit insigne et illustre illud exemplum, cuius nihil simile in
omnibus aliis historiis memoriae proditum est. Fuit Ioseph foelicissimus
iuvenis, et foelicissima institutio et educatio patris: Ey die zucht ist
wol geraten.1� Non de nihilo fuit, quod Iacob hunc filium unice prae
caeteris omnibus dilexit. Videmus enim spiritu sancto operante, summa
fide et diligentia doctrinam patris eum audivisse, et retinuisse. Ideo
lucet in eo ardentissima fides, cum in prima illa et florida aetate, non
tantum calamitatibus extremis: sed et summis illecebris voluptatum
impugnatur, neque tamen impelli aut expugnari potest. Hoc exemplum
proponere sibi adolescentes debebant. Quanta ibi fides? quanta
pudicitia, castitas et pacientia fuit? quae verbis explicari non
possunt. Adolescens enim 17. annorum est cum venditur, et a parente suo
et avo, quos reverenter coluerat, avellitur, et coniicitur in servitutem
sine ulla spe libertatis, aut reditus ad suos: ibi certissime firma fide
ac incredibili robore et tolerantia opus fuit.

Ac verbum seminatum a patre in cor pueri, sane purissimum et [Luk. 8,
15] foecundissimum uberrimos fructus protulit, iuxta illud Lucae 8. Nam
alius quispiam aequalium eius, aut impacientia et dolore animi fractus
esset, aut oblatam occasionem libidinis explendae avide arripuisset. At
in Ioseph nihil horum vides, sed lucet in eo chorus pulcherrimarum
virtutum, quae in hanc quidem naturam possunt cadere: neque aliud ullum
exemplum extat, quod cum hoc conferri queat. Itaque reliqui fratres non
eadem diligentia et fructu patrem audiverunt, tametsi eadem institutio
et idem verbum esset, quod haud dubie Iacob toti domui assiduo et
fideliter 

[Seite 341]

inculcavit: sed fiunt illi patricidae et fratricidae, werden eytel
Teuffel, Solus Ioseph angelus est, solus apprehendit verbum patris,
concipit fidem, spem, caritatem, et retinet mordicus, adeo ut nec
impetu, nec insidiis Sathanae excuti sibi patiatur.

Magna miseria est, quod tam procul e conspectu patris abripitur: nec
relinquit domum sine maximo dolore, luctu et lachrimis suis et parentis,
Deus tacet et dissimulat: Ioseph gemit, eiulat, et videtur
abiectissimus, da ist nichts. Quare non frangitur animo, et
desperabundus clamitat? Video me desertum a Deo et hominibus, et praeter
meritum tam indigna fortuna conflictari, qui patrem colui et observavi
etc. quales solent a desperabundis edi fremitus. Nec dubium est, cor
eius his arietibus oppugnatum esse. Adolescens enim fuit 17. annorum,
neque est quod existimemus eum truncum aut stipitem fuisse, sine omni
sensu tantorum malorum, cum coniiceretur in hasce tam atroces
tentationes desperationis, indignationis et odii adversus Deum,
libidinis, denique servitutis tristissimae, ubi alienis et ignotis
hominibus cogebatur instar vilissimi mancipii servire, a germanis
fratribus proditus et abiectus. Vide an non horribiles istae et
intolerabiles aerumnae sint, ad quas nostrae calamitates ne conferendae
quidem sunt?

� mich Gott wie lang er woell, so sol ich harren. Docuit me pater meus
credere et expectare pacienter auxilium Dei, quantumvis differat aut
[Ps. 27, 14] cesset: ‘Expecta Dominum, viriliter age, et confortetur
cor tuum’. Totum enim Psalterium tenuit memoriter, siquidem omnia illa
quae docentur in Psalmis de fide, de pacientia et expectatione, re ipsa
et in effectu praestat Ioseph: expectat et sustentat se promissionibus
divinis, quas audivit ex patre, non desperat, non murmurat adversus
Deum.

Ac tantis quidem tentationibus solus ipse conflictatur, neminem habet
conscium, cum quo conferat, qui verba solantia dicat. Ideo longe maius
[2. Petri 2, 7 f.] et gravius periculum est, quam Patriarchae Loth, cui,
ut Petrus scribit, vivendum erat cum turpissimis nebulonibus, audiendae
voces impiae, exempla foedissima aspicienda: sed in tantis molestiis non
procul aberat familia, uxor et filiae, quae erant adminicula memoriae
praeteritorum sermonum 

[Seite 342]

et exemplorum, et praeterea vox praesentis Abrahae eum poterat erigere
et corroborare, wenn man ein solchen Man an der handt hat, das ist ein
groß refugium. Proinde Loth beatus fuit collatione huius sanctissimi
iuvenis, qui solus est in medio leonum, draconum, crocodilorum,
diabolorum: Quin etiam Danielem superat.

Haec vere miracula sunt. Ibi enim adest spiritus sanctus in Ioseph, et
plantatum verbum in corde ita conservatur impressum et radicatum, ut
fiat immota rupes contra Diabolum a dextris et sinistris. Id est
miraculum miraculorum propositum universo mundo. Historia ipsa
simpliciter quidem narratur, sed maximas res continet.

Accessit vero ad alia mala ea aetate etiam sensus originalis mali, quo
omnes homines proclives sunt ad libidinem, illas flammas sine dubio
sensit a 17. anno ad 27. ac tanto quidem tempore cum iis conflictatus
est. Forte etiam, quod in historia non exprimitur, multis aliis
illecebris et malis exemplis, non dominae tantum, sed et famularum
solicitatus fuit ad vagos concubitus. Servum enim qui obit operas
serviles sive domi, sive ruri, oportet conversari cum mulieribus et
puellis domesticis aut vicinis: et scimus quantus furor sit Sathanae
insidiantis primae aetati: adeo ut si nec mulier nec ancilla irritet
libidinem, Diabolus aliis infandis modis pudicitiam eorum attentet et
violet, Das uberwindt der knab alles miteinander. Haec omnia vincit
Ioseph singulari et divino miraculo.

Iamque serviit servitutem illam circiter decem annos usque ad vigesimum
septimum aetatis, ac magna diligentia et fide praefuit toti familiae
servorum et servarum, domi et ruri, ac retinuit verecundiam et
pudicitiam in factis et dictis, ac omnibus gestibus: nam hi quidem
plaerumque animorum indices sunt.

Describit autem Moses servitutem Ioseph et ait: (DOMINUS ADFUIT IPSI
IOSEPH) Dominus hats gethan. Ipse accepit verbum a patre Iacob, quod
retinet firmiter in corde, quo edoctus est credere et confidere
misericordia DEI. Hac fide vicit omnia. Non quin caro eius horribiles
illos impetus tentationum sentiret, siquidem mollis admodum est, nec
potest ferre tentationes, aut se continere, quin fremat adversus DEUM.
Sed Spiritus sanctus eum corroboravit: ideo inquit Moses: DOMINUS FUIT
CUM EO. Nam is delectatur talium hominum consuetudine. Supra autem cum
Ruben, cum Simeon et Levi aliisque fratribus non fuit. Sed huic adest
qui credit DEO, et statuit eum veracem, benignum et misericordem esse,
Unde secuti sunt fructus illi, qui hoc quidem loco non recitantur,
invocatio et fides quam didicit a patre. Et si non fuit locus
sacrificandi in servitute illa, tamen in agro et ubivis alibi potuit
orare, gratias agere, laudare, repetere verbum in corde, et exercere
pietatem et fidem et confessionem suam, Das lest der heilig geist nicht,
Ad talia exercitia movet et excitat Spiritus sanctus pios, propterea
dicitur hic fuisse Dominus cum 

[Seite 343]

Ioseph. Ubi autem is est, ibi adest etiam spiritus gratiae et precum,
nec cessat invocatio et gratiarum actio.

Deinde in tota gubernatione domus, cum esset sacerdos natus et
primogenitus, non omisit officia sacerdotalia. Ideo non solum oravit pro
se et Domino suo, sed haud dubie docuit etiam conservos suos et
conservas de invocatione et veris cultibus Dei, et peccata eorum
reprehendit, aliquos etiam ex eorum numero convertit ad veram
poenitentiam et agnitionem Dei. Vide ergo quomodo abundaverit bonis
operibus, pietate et sanctitate in tantis aerumnis, et tamen custoditus
est divinitus ab impacientia, ab insidiis Diaboli, cum ad dextram a
libidine et lascivia dominae et ancillarum, tum ad sinistram, ab
impacientia in calamitatibus.

Haec obscure tantum hoc loco significantur: sed sequi omnia bona et
manifesta consequentia videmus. Ubi enim Dominus est, ibi sequuntur
fructus verbi, confessio, doctrina, gratiarum actio et sacrificia omnis
generis. Haec primum de theologia et sacerdotio Ioseph.

Additur porro: ET FUIT VIR PROSPER. Hic prosperitatis primum in genere
meminit Moses, postea in specie eam explicabit, quo ad temporalia, sed
non tantum ad prosperitatem rerum domini sui, sed etiam ad ipsum Ioseph
referendum est: qui quicquid rerum gereret, non solum domino, sed et
conservis et toti familiae, quin etiam dominae placuit, ita ut caperetur
haec eius amore. Omnibus igitur gratus et iucundus fuit, qui viderunt
eius probitatem, pacientiam et alias virtutes, quibus ad honestam vitam
et vitanda mala eum excitatum videbant. Uno ore omnes omnia bona
dixerunt, et laudarunt tam pium adolescentem, cui prospere omnia
caderent, non tantum in administratione domestica in commodum et
emolumentum heri, verum etiam in tota vita, et omnibus actionibus, adeo
ut diligeretur pariter a Deo et hominibus.

Sed cur addit Moses: Et fuit in domo domini sui Ægyptii?

Respondeo. Quia non fuit sceleratus aut perfidus, qui meditaretur fugam,
aut qui cuperet cuiquam nocere, sed ultro mansit in officio, et aequo
animo hanc servitutem tulit, et sic animum induxit suum: Domine Deus tu
abduxisti me a domo patris mei, a fratribus et tota familia, Scio avum
et patrem domi gemere, eiulare et desiderare absentem. Quid faciam? num
expediam me ex ista servitute, et aufugiam? Non faciam. Ideo mansit in
domo domini sui Aegyptii, hoc est, obtulit se Deo sacrificium, Sic
cogitans: Quia sum venundatus sub alienam potestatem, manebo, et
contentus ero mea sorte quantumvis miserabili et molesta, et dabo
operam, ut placeam non tantum servis, sed et Domino ac Deo meo. [Eph. 6,
6] Sicut Paulus docet: ‘Non ad oculum servientes, sed tanquam Deo’.

Talis et tam fidus servus fuit Ioseph, cui similes si quibus
contingerent, facile ditescerent. Sed hodie mira eorum paucitas est,
plerique enim omnes fures sunt et latrones, stelen, verderben, und
veruntrewen alles, 

[Seite 344]

et tamen sunt liberi, non servi et mancipia, qualia illis temporibus
fuerunt. Nec ullum perniciosius genus hominum est in oeconomia, cum in
his regionibus, tum in tota Germania. Ac praeclare illud dictum est: Ein
fauler dieb ist besser denn ein fauler knecht.1� Fur ignavus praestat
servo ignavo et negligenti. Ille enim raro et pauca furatur, hic
cotidie, imo singulis horis negligit ea, quae poterant cedere in
commodum domini.

Non igitur digni sunt apellatione servorum, sed furum potius et
latronum. Ac magna sane fuit foelicitas Potipharis habere eiusmodi
servum, et mancipi hominem instar vaccae aut bovis, qui sorte sua
contentus esset, et fideliter faceret officium, neque de vindicta aut
fuga ad parentes cogitaret: mansit enim in domo domini sui, et qui
indignus erat nomine famuli, factus est servus servorum. Sequitur vero
prosperitas eius temporalis.

[39, 3.4] Viditque herus eius quod Dominus esset cum eo, quodque omnia
quae agebat Ioseph Dominus sub manu eius fortunaret: nactus est itaque
Ioseph gratiam in oculis heri sui, servivitque ei, et constituit eum
super domum suam, et omnia quae habebat tradidit sub manum eius.

Hic incipit Ioseph paulatim emergere, et crescere, ac fuit haud dubie
ingens foelicitas et benedictio, qua ornavit Deus omnes eius actiones.
Vidit herus eum esse modestum, sobrium, verecundum, amantem honestatis,
et recte ac foeliciter omnia administrantem, ideo cogitat se nactum esse
servum ex anima sententia. Das ist ein knecht fuer mich, hat er gedacht,
ac propemodum sic sonant verba, quasi ipsum manu miserit, propterea quod
servierat liberaliter, quanquam non assero. Sed Dominus exaudivit preces
eius, et benedicit primum hero, post etiam Ioseph, ita ut praeficiatur
toti domui et omnibus quae habet Potiphar.

Hoc ingens et mirabile beneficium fuit, quod commisit Aegyptius iste
universam substantiam et omnes rationes suas ruri et domi, homini servo
et peregrino, ist ein grosser Amptman Joseph, ideo optimam et
perspectissimam eius fidem fuisse oportet, ob quam invenit gratiam in
oculis heri, qui nihil amplius periculi aut fraudis metuit a servo,
nihil mali suspicatur, ne forte postquam ei custodiam et gubernationem
rerum omnium commisisset, aliquid convasaret, ac protinus in pedes, more
servulorum, se coniiceret. Aliorum perfidiam veritus est haud dubie, sed
de Ioseph nihil tale ne quidem in mentem ei venit, securissime enim, ac
plena fiducia omnia tradit in manus eius, ac si ipsemet praeesset aut
interesset gubernationi familiae. Expertus enim fuit eius integritatem,
deinde vidit eum 

[Seite 345]

facere quae sunt hominis pii et timentis Deum. Non quod Aegyptius
Potiphar agnosceret Dominum Deum, aut sic ad Ioseph diceret: Video
Dominum tecum esse. Sed Moses et prophetae loquuntur suo more: Impii
enim et barbari non sic sentiunt, sed cum vident iustum et sanctum
hominem, dignum iudicant quem diligant Dii. Idem iudicium Potipharis
fuit de Ioseph.

Haec igitur est amplissima simul et durissima conditio ac gubernatio
Ioseph. Quis enim hoc ferat facile quod ipse tulit? Undecim annis
servivit miserrimam servitutem sine ullo precio: nisi postea fortassis,
cum manumissus est, aliquid accesserit lucri. Sed dum servit, omnes eius
labores cedunt in commodum heri. Itaque praeter victum et amictum eumque
tenuem admodum, nihil habuit: quod ipsum quoque laudabile est, summam
paupertatem tolerare aequo animo. ea enim aetate debuisset contrahere
matrimonium, gignere liberos, alere familiam propriam. His omnibus
carendum est, necdum finem ullum servitutis prospicit, et tamen perfert
nihilominus, et firma spe ac fide pendet ab auxilio divino. Cogitat
enim: Etiamsi diutius hoc onus sustinendum fuerit, tamen non frangar
animo, nec desperabo: Ego didici a patre meo sustinere, expectare, et
invocare Dominum: hanc doctrinam retinebo et exercebo ad finem usque
vitae meae.

Diligenter autem haec cogitanti facile apparet, quantum onus fuerit tam
miserabilis servitutis. Durum enim est captum et in alienam potestatem
redactum, inopiam insuper et labores gravissimos sustinere, quibus tu
exhauriaris, et alter ille tyrannus locupletetur et augeatur. Wir klagen
vil uber den Tuercken, aber mit der impacientia werden wirs nicht besser
machen. Hodie de crudelitate Turcica querimur omnes, sed impacientia et
murmuratione non superabimus calamitatem illam. Quin exemplum hoc Ioseph
nobis proponamus, nostrae enim aerumnae et servitus quantumvis tristis,
non est conferenda ad miseriam Ioseph. Pudeat igitur nos qui Diabolo
servire, et Deum multipliciter offendere solemus impacientiae nostrae,
quando recordamur afflictionum eius. Vide enim quid acciderit Sacerdoti
huic, et gratissimo Deo et hominibus iuveni.

[39, 5.6a] Ab eo ergo tempore quo constituit eum super domum suam, et
super omnia quae habuit, benedixit Dominus domui Ægyptii propter
Ioseph: fuitque benedictio Domini super omnia quae habuit sive domi sive
ruri. Reliquit igitur omnia quae habebat in manu Ioseph, nec quicquam
cum eo noverat, nisi panem quo vescebatur.

Docet noc hic locus, quomodo Deus soleat benedicere etiam indignos et
impios, propter unum aliquem pium et bonum virum. Sicut supra Iacob ad
socerum suum dixit: Modicum habebas, cum venirem ad te: sed Dominus 

[Seite 346]

ad pedem meum te locupletavit: Interea dum in domo tua cucurri et
laboravi, multiplicata est substantia tua. Ut igitur Iacob fuit
benedictio in domo Laban, sic Ioseph apud Dominum suum Aegyptium. Das
ist unsers Herrgotts weis. Ita diligit suos qui invocant eum, et
expectant ab eo auxilium et dona, ut propter unum aliquem hominem toti
terrae benefaciat. Quanquam Ioseph ipse nihil accipit, sed manet servus,
nisi forte manu missus sit, cum praeficeretur domui et rebus Potipharis.

Quicquid vero boni accidit toti mundo, agnoscendum est, et praedicandum
gratis animis, et sciendum, Deum et pacem et alia beneficia praestare
multis millibus causa electorum suorum. Tametsi iis quidem non parcit,
sicut Ioseph servire sinit tot annis, et tandem pro precio servitutis in
carcerem coniici summa ignominia. Sic nimirum remunerat sanctissimos,
qui plurimum prosunt, imo ipsa benedictio mundi sunt, die kriegen so
schentlichen lohn.

Diligenter igitur observandum est, Deum benedicere impiis propter
Ecclesiam. Si enim absque ea esset, et nisi doceretur et disceretur
Euangelium, iam diu periisset mundus. Sic nobiscum hodie Deus est,
habemus enim verbum et sacramenta, loquitur et operatur per nos, multos
liberat a morte et aeterna damnatione, nos sumus salvatores mundi: et
quicquid boni habet Germania, non suae potentiae, non virtuti, non
sapientiae, sed abiectis, contemptis et maledictis illis hominibus, qui
dicuntur Christiani acceptum ferat.

Papa et Cardinales ac tota illa camerina pessimorum hominum fruitur
gloria, opibus, potentia, voluptatibus, tantum beneficio Euangelii,
atque idem nostri homines fateantur oportet. Et tamen illi hoc summis
viribus agunt, ut nobis debitam gratiam referant ferro, igni, fame et
omnis generis exquisitis suppliciis. Quin nostros auditores vide.
Rustici et nobiles, cives et Magistratus diripiunt ac spoliant eos
ipsos, quos alere, iuvare ac fovere ac contribuere debebant ac
sustentandam Ecclesiam, unde tota ipsorum salus pendet. Es mus so sein,
da wird nicht aus.

Sub Papatu nullus erat modus nec finis largiendi et conferendi ad
impiorum sacrorum conservationem, Unde fundationes illae collegiorum,
principatus Episcoporum, Cardinalium et pontificum regna extiterunt. Ibi
poterat Diabolus adversus Christum aspirare, et impellere homines ad
liberalitatem et donationes impias, quia faciebant ad eius stomachum,
serviebant idolatriae et blasphemiis quae docebantur. Ideo Canonici,
Episcopi, Abbates rebus omnibus abundabant, qui tamen fuerunt calamitas
et pernicies totius mundi. Illi dilatati, incrassati, impinguati sunt,
nos qui pure docemus verbum magno studio et diligentia, et nihil aliud
quaerimus, quam salutem germaniae, acerbissima odia et invidiam omnium
ordinum sustinemus. Koendten sie uns den bissen brot nemen, den wir
essen, sie thetens. Quare? Quia sic fieri oportet. Mundus muß der
Teuffel sein, 

[Seite 347]

[Joh. 15, 19] debet honorare suos. Sicut inquit Christus: ‘Si de mundo
essetis, mundus quod suum est deligeret’. Illam fecem pessimorum
hominum fovet et honorat, quia sunt ex Diabolo et mundo. Quando venit
Ioseph aliquis, illi ne micam quidem panis porrigunt.

Si quis vero est ex principibus, qui liberalitate sua fovet et sustentat
ecclesiam, illius cor haud dubie a spiritu Dei tactum est, alii omnes
sunt rapacissimi. Pastores ecclesiarum in pagis, vide quam misere
egestate et fame multi tabescant, haben offt nicht, das sie jren
kindlein ein hembd kaufften. Nobilitas vero diripit bona Ecclesiastica,
non Monasteriorum solum, sed et parochiarum, a quibus tamen abstinere
debebant, ut pastores et ministri ecclesiarum inde ali et sustentari
possint. Itaque brevi eo res redibit, ut pastoribus fame pereundum sit.
Es ist kein ernst, kein fleiß, kein hertz da ad pietatem. Nemo est qui
serio et ex animo pietati studeat. Nos merito poscimus et sumimus ab
auditoribus mercedem nostram. Sicut [Luk. 10, 7] inquit Christus:
‘Dignus est operarius mercede sua’, hoc est, bona conscientia potest
eam accipere. Item Dominus ordinavit iis, ‘qui Euangelium [1. Kor. 9,
14; 1. Tim. 5, 17] annuntiant, de Euangelio vivere’ 1. Corin⌊thiorum
9. Item: ‘Qui bene praesunt, duplici honore digni sunt’. Sane digni
sunt. Sed ubi? apud Deum: apud mundum vero gladio, cruce, inferno, aut
si quid est tristius.

Was fragen wir denn darnach? Nos qui servimus ingratissimo mundo habemus
promissionem et spem regni coelestis: ac tanta quidem erit compensatio
ac remuneratio huius miseriae nostrae, ut valde reprehensuri simus nos
ipsos, quod unquam vel lachrymula, vel gemitus unicus nobis excidit
propter contemptum et ingratitudinem hanc. Cur non passi sumus graviora?
dicemus. Nunquam credidissem tantam futuram gloriam in aeterna vita,
alioqui non veritus essem multo plura perpeti.

Haec est consolatio et spes piorum, quod salus et gloria nostra non in
hac vita quaeritur, sed ad aliam et meliorem aspiramus. Quicquid vero
agimus in hoc mundo, id totum referimus ad gloriam Dei, ut multi
convertantur, et salvi fiant. Propterea comedimus, bibimus, et
oeconomica pariter et politica tractamus, item docendo ecclesiam
colligimus, ut quaeramus alteram vitam. Sicut Ioseph, qui nullam spem
habebat libertatis aut regni in Aegypto, tamen in caelo perpetuam
gloriam et foelicitatem expectabat. Idem nos sperabimus, quanquam in hac
vita quoque pios multis bonis cumulat Deus, sed non est principale
praemium. Vita aeterna et perpetua laeticia ea demum vera merces est
piorum in coelis, quam acceperunt Christus et omnes sancti. Valeat
igitur mundus cum suis harpyis, nos nostrum officium faciamus, sicut Dei
beneficio adhuc docemus, ac sustinemus summa patientia ingentes
aerumnas, quia omnibus modis cupimus consultum impiis et ingratis, et eo
acquiescimus, quod scimus Deo 

[Seite 348]

placere studia et labores nostros. Was wir nicht koennen fort bringen,
das moegen wir dahinden lassen.1� Si habemus annuentem et faventem
Deum, qui dicit: En placet mihi servitus tua, ego ero merces tua, et
abunde tibi satisfaciam pro eo, quod serviisti hominibus ingratis: haec
promissio et consolatio longe uberior est omnibus thesauris totius
mundi.

� Atque haec de benedictione in domo impii, propter pium Ioseph.
Potiphar enim Aegyptius crescit et locupletatur non suo, sed servi
Ioseph studio et labore, ipso interim in ocio stertente. Perinde ut
Laban universam molem oeconomiae reclinabat in humeros Iacob, ita ut ab
eo etiam quod furto ablatum esset exigeret. Sic propter Naaman dedit
Dominus salutem impio regi Syriae. Und het auch unser gebet und verbum
gethan3�, Germania solt wol anderst sthen. Ac si fuisset absque verbo
quod docemus, et precibus nostris, res Germaniae quoque adflictissimae
essent. Nostrum Euangelium et Naaman est et Ioseph. Adversarii quidem
non agnoscunt, nec credunt, sed nos agnoscamus et simus grati.

⌊atarum 5. [Gal. 5, 24] ‘Qui sunt Christi, crucifixerunt carnem cum
concupiscentiis.’

Etsi igitur labor hoc non efficit quod praestat benedictio, tamen vult
nos Deus facere officium, et sedulo laborare, ut exerceatur caro, ne
stertat, neve desidia torpescat, Sicut Ethnicus poëta4� inquit:
Omnium hominum ingenium proclive esse a labore ad libidinem. Non igitur
ocio et ignaviae nos dedamus, sed subeamus labores omni studio et
sedulitate, quos requirit uniuscuiusque vocatio, atque ad hos simul
accedat hilaris animus in omni molestia, labore et tribulatione: atque
ita expectetur a Domino benedictio. Sic enim Iacob, Ioseph, Rahel, Lea
non oscitantes fuerunt. Lea dicit ad 

[Seite 349]

Iacob: Nonne pater consumpsit mercedem nostram? Quasi diceret: Fuerunt
nobis tolerandae molestiae oeconomicae pascendis pecudibus, mulgendis
vaccis, capellis, etc. quicquid vero nostro studio et diligentia partum
est, id omne absumpsit pater Laban. Eadem sedulitas fuit haud dubie in
Rebecca et Sara, sed cum pace et quiete conscientiae.

Ad hunc modum Ioseph diligentissimus fuit in gubernatione familiae,
primus cubitu surrexit, perlustravit totam domum, ordinavit ea, quae
domi aut ruri essent peragenda, ac diligenter singula disposuit, non
expectavit donec familia sua sponte officium faceret. Nam id fere
nunquam fieri solet, sicut in nostris hominibus apparet, quorum tanta
ignavia et negligentia est, ut nusquam alibi pigriores viderim, quam in
hac regione et urbe. Si suppetit cibus in crastinum, nihil agunt
prorsus, aut maligne operas debitas obeunt. Ideo sunt homines nihili et
mendici, et quicquid habent ex oratione ecclesiae habent, haud unquam
rem facturi, ignaviae, veterno, et helluationibus dediti, Ein faul
schentlich fressig volck. Qui vero seduli sunt et diligentes, facile
ditescunt, quia talibus vult Deus dare benedictionem, [Spr. 14, 24]
sicut inquit Salomon: ‘Diligentes parant divitias’.

Atque idem fere videmus in aula fieri. Plerunque duo vel tres totum onus
gubernationis sustinent, Princeps ipse aut scribarum aliqui. Reliqua
turba stertit noctesque diesque, pergraecatur, helluatur, aut si quid
agit, non officii causa, sed mera avaritia et ambitione agit, Ideo tanti
sumptus fiunt.

�: Oculus Domini et fimus cadens de pedibus eius impinguat agrum.
Item: frons occipitio prior est.2� Nisi enim adsit Ioseph aliquis,
nihil recte geritur. Opus igitur est vigilantia et assiduitate. Sicut
vetustas sceptrum effinxit: In summitate eius, qua hodie coronula
ponitur, oculos vigilans et apertus sculpebatur, ut significaret
politiae aut regni administrationem opus habere vigilantia. Wenn ein
Fuerst nicht wacker3� ist, so wirdt nichts drauß. Alexander magnus
nunquam tantas res tam brevi tempore gessisset, nisi ipse rebus omnibus
singulari vigilantia et solicitudine praefuisset. Sic omnes Magistratus
oportet gerere oculum in fastigio sceptri.

[Seite 350]

�

Haec igitur altera doctrina huius loci est, Benedictionem divinam dari
diligentibus eum, vigilantibus et laborantibus. Quanquam diligentia per
se nihil valet, requirit tamen eam Deus, ut caro conteratur et
crucifigatur, quod faciunt homines pii propter Deum, ideo sunt salus et
benedictio orbis terrarum: Sicut hic describitur Ioseph exemplar
perfecti hominis, et ornati omnis generis virtutibus, idque cum videret
herus, reliquit omnia quae habebat in manu eius, ut habet textus.

⌊iorum 6.: ‘Bibe aquam e cisterna tua’. Sed digni sunt Iudaei, qui
talia credant et doceant.

Porro vox Hebraea (Lechem) non tantum panem significat, sed generaliter
[Dan. 4, 9] omnem escam, panem et aquam, Essen und trincken, ut Danielis
4. Vidit rex arborem in qua erat omnium esca, id est, poma et fructus
quibus [Jer. 11, 19] vescebantur omnia animantia, et Hiere⌊miae 11.
‘Eradicemus arborem cum esca, id est cum fructibus.’

� Talis crudelitas et avaritia fuit etiam in Laban et Potiphare 

[Seite 351]

isto, qui postea fidelissimi et optimi ministri labores vinculis et
carcere pensabit.

�, acquiescunt interea victu et amictu, quem ordinat tamen et prebet
Deus, sed non sine fame et inopia multorum.

Haec igitur sententia est horum verborum: Ioseph quamdiu fuit cum illo
impio Domino, non cognovit, non habuit quicquam proprium, non fuit rapax
aut avarus, neque quicquam expetivit praeter panem quotidianum, quo
vescebatur, reliqua commendabat Deo. Vides igitur quam horribilis bestia
sit mundus, cuius iusticia haec est, alienos labores devorare, uti servo
tanquam asino et bove, et aegre ei relinquere victum et amictum
necessarium. Id enim significat panis quotidianus leybs notturfft, ea
quae ad hanc vitam sustentandam necessaria sunt, non ad opulentiam,
regnum, superbiam, avaritiam, sed ad necessitatem. Ea vero aegre et
maligne ei praebuit impius dominus. Neque vestiri splendide, nec laute
pasci potuit. Laboranti enim paleae et fragmenta dantur, alii vero eius
laboribus victitant, licet ipse unde vivat, vix habeat.

Ipsi igitur Ioseph magnum onus incubuit, quando, ut ait Moses, reliquit
dominus omnia in manu eius. Potiphari autem suavis admodum vita fuit,
cum pasceretur alieno labore, cura et solicitudine, perinde ut fuci apum
mellificio pascuntur. Sic enim cogitavit: En emi servulum istum exiguo
precio, sed video eum tanta industria esse praeditum, ut ego non opus
habeam inspicere operas familiae: sponte enim et magna sedulitate
expedit hic omnia, Idem Pharao quoque postea faciet. Talibus fucis
plenus est mundus in omni vitae genere. Qui ad laborem idoneus et
paratus est, passim apud omnes est in magno precio, ac propterea
expetitur, ut alii onera et difficultates suae functionis sive aulicae
sive domesticae excutere, et in humeros ipsius reclinare possint,
nihilominus ad fruendum laboribus illius avidissimi: cum tamen expressum
mandatum Dei [2. Thess. 3, 10] sit: ‘Qui non laborat non manducet’.
Quin etiam multi inscitiam omnium rerum aut simulant aut adfectant,
tantum eam ob causam, ne adhibeantur ad usitatos labores huius vitae.
Sicut memini Monachum quendam Erphordiae, cum repraehenderetur ab aliis,
quod defugeret operas domesticas monasterii, homo robusto et firmo
corpore, respondere, se ad eas minus idoneum esse, ac scire, si semel
manus cuicunque operi admoveret, id 

[Seite 352]

saepius sibi repetendum fore. Denn wenn man merckt, das einer ein ding
thun kan, so lest man jn dasselbig gern thun.1�

Ioseph igitur adolescens est omnibus virtutibus praestans, in quo omnia
praeclara ac laudabilia sunt, contentus est sua sorte, ac magno animo
tolerat inopiam, retinet pacientiam et fidem in Deum, et est largus ac
benignus erga tyrannum Potypharem, cum domum summa diligentia et fide
administrat pauper ipse et egenus. Fuit igitur thesaurus preciosissimus
illius regni, quanquam a nemine agnosceretur. Nec habuit tum similem in
toto orbe terrarum, praeter patrem Iacob, et avum Isaac, tamen tantus
thesaurus mundo ignotus et absconditus erat. Neque sane praeclarum illud
lumen pulcherrimarum virtutum eluxisset, nisi dominum habuisset avarum,
cuius crudelitate egregia illa indoles in adolescente excitaretur ad
praestandam pacientiam ac aequabilitatem animi in durissima provincia
quam sustinebat.

Hae virtutes vere admirandae sunt, et longe superant miracula et res
gestas apud Pharaonem, quae infra recitabuntur. Illa quidem magis
incurrunt in oculos, sed haec sunt tecta et abscondita, sunt aquae
Silohae, quae fluunt cum silentio, non Assyriorum aut superbia. Ideo
nemo videt, nec intelligit ea, cum tamen sint illustrissima et maxima
miracula, quae cotidie facit Ioseph. Potiphar ea cernit, sed animo avaro
et ingrato, sicut Laban. Ibi gemma preciosissima latet in tenebris,
quasi fimo illo servitutis obruta.

Sequentia magis erunt conspicua, quando interpraetabitur somnia, movebit
de futura fame, ac toti regno prospiciet frumento, quod asservatur
septem annis fertilibus, sed revera haec maiora sunt. Ideo praeclare ab
Augustino dicitur, Maiora esse miracula quae cotidie fiunt in mundo,
quam quae a Christo degente adhuc in terris, edita sunt.

Magnum illud et mirabile opus fuit, quod pavit septem panibus quatuor
millia hominum. At vero quotidie pascit totum orbem terrarum, quod multo
magis miraremur, nisi assiduitate viluisset. Proinde ocularia miracula
longe minora sunt quam auricularia. Maiora sunt quae facit Ioseph
serviens quam imperans, quanquam illa magis feriant animos et sensus
hominum. Nam hic quidem nulla in eo species, nullus splendor cernitur,
incedit mole gubernationis domesticae obrutus, pauper et abiectus, donec
postea insignis illa gloria et decor miraculorum erumpit, quae tamen
omnia ad haec neutiquam conferenda sunt, quod Ioseph est filius Dei et
sacerdos plenus spiritu Domini, pietate et summis virtutibus, propter
quem tota domus Potipharis liberalissime benedicitur et augetur.

Ideo inquit Augustinus Deum quaedam miracula minora et rariora sibi
reservasse, ut propter raritatem mundum admoneret de maioribus. Quilibet
homo est magnum miraculum per se, ac si universus orbis atque angeli
etiam omnes suas vires conferrent, ne unum quidem pilum in 

[Seite 353]

homine possent condere. Sic videmus coelum moveri, solem lucere, sed his
nihil admodum adficimur. Quando autem docetur verbo Dei, ex nihilo haec
pulcherrima corpora esse creata, ibi magnitudinem mirabilis opificii
aliquo modo aestimare possumus, quae oculis quidem non percipitur, sed
solo auditu, monstrante verbo Dei, cognosci et deprehendi potest.

Tale etiam miraculum fuit Ioseph apud Potipharem in Aegypto, propterea
insignis eius descriptio est, ac singulari consilio spiritus sancti in
exemplum totius Ecclesiae, imo universi mundi propositum est. Non enim
extat aliud simile in sacris literis. Reliquorum patrum vita ante et
post diluvium non tam accurate describitur, ut simul studia et actiones
adolescentiae et iuventutis commemorentur, nisi quod tempus generationis
eorum plerunque annotatur, sed studia quibus in adolescentia fuerunt
dediti, aut quae pericula et aerumnas sustinuerint, nusquam alibi
narratur, quam in hac sola historia Ioseph. Fratres eius antea celebrati
sunt, homines nequissimi et infandis sceleribus polluti. Hic solus
tanquam rosa inter spinas1� emicat ornatus omnis generis virtutibus,
pacientia, constantia in retinenda doctrina pietatis a patribus accepta,
castitate, continentia. Nam eo tempore avulsus est a consuetudine et
conspectu parentis, quo maxime monitore et doctore opus habebat. Sicut
hodie Turca nostros pueros rapit ea aetate, qua facilime primae
institutionis oblivisci, et ad disciplinam Turcicam flecti et assuefieri
possunt.

�, temeraria ac rebellis, et incipit tum furere peccatum originis, quo
Diabolus ei insidiatur, et conatur laqueis illecebrarum et voluptatum
eam irretire. Magna igitur miseria et ingens periculum fuit, quod
adolescens nondum plene confirmatus bonis opinionibus et exemplis
disciplinae, ex medio cursu optimae et sanctissimae institutionis
abripitur, ac traditur a fratribus in manus impiorum, qui in terram
ignotam ac plenam idolomania eum abducunt, ubi cogitur videre, et audire
pugnantem cum patria institutione doctrinam Daemoniorum: mores item
gentilium turpissimos aspicere, et tamen mira constantia retinet
doctrinam et cultus divinos, quos a patribus acceperat.

[Ps. 81, 6] Ideo Psalmus octuagesimus primus mirifice praedicat Ioseph,
cum ait: Linguam quam non noverat audivit, manus eius in Cophino
servierunt. Coactus est audire linguam ignotam Aegyptiorum, nec tantum
eam quae ipsis vernacula erat, sed et doctrinam et cultus alienos ab
institutione paterna: inter quos summa fide et pietate conservavit
doctrinam patris, nec corruptus est sermonibus, vel sacris, vel profanis
Aegyptiorum. Ibi sane oportuit adesse Spiritum sanctum, qui fidem et
veras sententias pietatis in eo confirmaret, ne imporium doctorum
cultibus aut dignitatibus 

[Seite 354]

labasceret animus tener et imbecillis. Saepe cum aut ritus sacrorum, aut
mores eorum corruptissimos vidit, recordatus est sanctissimae
disciplinae et doctrinae patris, atque ea se munivit adversus omnis
generis scandala, Das muß ein fein kind gewest sein, Der hat fleissig
und wol studirt, Da muß auch spiritus sanctus gewest sein.

Hac nostra aetate in tanta licentia ac petulantia iuventutis, etiam cum
adhibentur optimi praeceptores, tamen aegre disciplinae leges tueri
possumus. At hic adolescens 17. annos natus, tanta cura et religione
disciplinam patris observat, ut nullis exemplis nec dogmatibus a vera
pietate deduci queat: quanquam non sine magno dolore animi tot
offensiones et difficultates extra ecclesiam suam sustinuit.

ἢ ὡς ἀλλοτριοεπίσκοπος, quod proprie seditiosum
significat, qui alienam vocationem invadit, die regieren woellen, da man
jnen nichts befolhen1� hat.

Causae igitur afflictionum, quibus in hac vita exercentur pii, non sunt
scelera et malefacta eorum, sed voluntas Dei, iusticia et optimi ac
castissimi mores. Sic hodie nos persequitur Turca, Papa et haeretici,
non quia furti, aut vagarum libidinum, aut aliorum criminum nos reos
agere possunt, sed propter doctrinam, et verum usum Sacramentorum quem
tradimus. Nihilominus tamen opprobria et convicia illa ferenda sunt,
quibus nos tanquam seditiosos, rebelles, pertinaces invidos proscindunt,
so mussen wir heissen. Nam et Sacramentarii nullum aliud crimen
obiiciunt, quam quod violemus caritatis leges, turbemus concordiam etc.
quae omnia in ipsos cum competant verissime, nobis tamen ea impingunt,
Sie thuns, wir aber mussens tragen, also soll es sein. Ioseph adfligitur
non propter inobedientiam, sed quia est patri obediens, castus et
sanctus iuvenis, sicut propter pudicitiam et castitatem mox in vincula
coniicietur.

Atque hactenus quidem a sinistris eum adortus est Diabolus, qui tentavit
eum inopia et miseria in difficili illa et molesta servitute, estque
adhuc in carcere inferni superiore, mox autem in inferiorem
praecipitabitur. Es muß noch erger werden.

[39, 6b] Erat autem Ioseph pulchra facie et decorus aspectu.

Hanc particulam inseruit Moses, ut commodius attexeret ea quae
sequuntur. Ait Ioseph fuisse eleganti forma, ac pulchro aspectu. Etsi
enim nec pasceretur lautius, neque ulla ratione excoleretur, tamen
facies honesta et liberalis per se magnum ornamentum fuit, praesertim in
adolescente et flore ipso aetatis. Et in quorum cordibus habitat
spiritus 

[Seite 355]

sanctus, illi solent esse hilari et laeta fronte. Deus enim excitat in
eis veram laetitiam, quae exhilarat faciem, sicut eandem tristicia
deformat. Huc accedit quod natus fuit optimis parentibus, matre
pulcherrima Rahele, et coniuncta fui forma cum pietate et honestate
morum. Hinc flammae illae amoris exarserunt in animo dominae, quae in eo
mirata est tot praeclaras virtutes propter formam etiam illustriores.
Vere enim a Virgilio dictum est:

�

Quando accedit cumulus virtutum, tum fit forma excellentior. Sicut
mulierem formosam non tam ornat venustas corporis, quam mores pudici,
modesti, humiles, non acerbi. Hae virtutes longe superant omnem
pulchritudinem, et deformes etiam commendant et ornant.

Ioseph igitur omnibus dotibus corporis et animi excelluit, fuit acceptus
Deo et gratus hominibus. Maior enim ornatus hominis est virtus quam
forma. Quando autem coniunguntur, sunt invincibile vinculum amoris, Es
muß einen fangen. Tales vero hoc seculum paucos fert, qui tot
ornamentis praestent, et apud omnes sint gratiosi: Multi enim ardentes
libidinibus, iracundia, impacientia, crapula et helluationibus etiam
pulchra corpora foedissime deformant, et perdunt: intus vero
conscientiam circumferunt pollutam variis sceleribus. At Ioseph in ipso
flore aetatis insigne exemplum est omnium virtutum et amabile
spectaculum etiam mulierum ac dominae suae. Iam igitur venit Diabolus,
et tentat eum a dextris, postquam a sinistris, laboribus, servitute,
exilio eum vincere et evertere non potuit. Ac diligenter haec nobis
observanda sunt, ut similes fiamus patribus cum benefaciendo, tum
patiendo.

[39, 7 –10] Factumque est post haec verba, ut uxor heri sui iniectis
in Ioseph oculis, diceret: Dormi mecum. Qui renuens, ait ad uxorem
domini sui: En herus meus non cognovit mecum quicquam in domo, quin
cuncta quae habet tradidit in manum meam, neque quicquam tam magnum est,
quod a me excepit, praeter te, eo quod tu uxor illius es: quomodo igitur
possum hoc malum facere, et peccare in Deum? Huiuscemodi verbis per
singulos dies loquebatur ad Ioseph, ipse tamen non parebat ei, ut
dormiret cum ea, aut cum ea esset.

Vidit hactenus Diabolus sanctissimum iuvenem incredibili pacientia ac
robore animi superare omnia incommoda et difficultates exilii, in quo a
parentibus, fratribus et cognatis avulsus summaque dignitate et spe
primogeniturae privatus, inter barbaros et idolatras versari cogebatur,
quibus omnibus tamen nec defatigari, nec frangi animus eius toto ferme
decennio 

[Seite 356]

poterat. Etsi enim a 17. anno ad 27. quem tunc agebat, infinitis telis
ac arietibus a Sathana impeteretur, solus tamen perdurat, et stat
invictus sine monitore, sine socio aerumnarum, denique sine ullis
exemplis, nisi contrariis prorsus, quibus facilime a doctrina pietatis
abduci potuisset. Magnam itaque virtutem spiritus ac donorum Dei fuisse
in eo necesse est. Tolerabilius enim fuisset, si vel unicum habuisset
sodalem. Sed solus ipse sine admonitione, sine sacrificiis et
concionibus sacris, magna constantia veram pietatem et studium
regendorum morum retinet, atque adeo non mutatur, ut subinde magis
magisque crevisse, ac confirmatus fuisse videatur.

Iam igitur invadit eum Sathan a dextris, hoc est, illecebris libidinis
ac voluptatis, quae tentatio longe gravior et periculosior est,
praesertim in iuvene, quam omnes illi impetus a sinistris. Nam circa
decimum octavum annum incipit furere originale malum, et existunt
horribiles commotiones ac cogitationes vagarum libidinum in animis
adolescentum. Ac vivebat tum Ioseph inter exempla pessima gentilium,
quibus natura per se proclivis in Venerem magis accendi et inflammari
potuit, praesertim in optima corporis constitutione. Sic enim ait
alicubi Augustinus: Quo magis nos sani sumus, hoc magis morbus ille
insanit. Non adeo fervet in corpore infirmo aut curis et aegritudine
animi oppresso, ac in forti et valido.

Toto igitur decennio vixit adolescens in tentatione concupiscentiae, ac
fortiter pugnavit, non semel, nec ab una tantum, sed saepius et multarum
libidine ad turpem amorem provocatus. Nam et puellae hoc malum sentiunt,
ac si degunt cum adolescentibus, varie eorum animos versant, ut in
amorem sui illiciant, praesertim forma et robore corporis praestantes,
ita ut maiore saepe negocio illorum irritamentis, quam propriis
cupiditatibus resistant. Sic enim pinguntur haec in Poëmatis: Malo me
Galatea petit lasciva puella, inquit ille apud Vergilium1� , et fugit
ad salices, et se cupit ante videri. Huc accedunt technae diabolicae,
quibus eas instruit, et incendit ad decipiendos incautos, der Teuffel
kan wol ein Metzen auff einen abrichten.2�

Ioseph vero super communes illecebras puellarum sive domesticarum sive
vicinarum, a quibus varie pudicitia eius tentata fuit haud dubie, a
domina ipsa oppugnatur, quae nititur eum suis blanditiis in stuprum
illicere, das ist gar auß der weiß.3� Haec tentatio una omnium
violentissima est, propter occasionem et copiam peccandi luculentam
admodum et tutam. Domina enim domus et uxor ipsa cupit eius amore frui.
A tali sane qui abstinet, hunc scias posse habere vitae suae modum. Nam
quod alii obviis, ut aiunt, ulnis amplecterentur4�, aut summo studio
et ardore sectarentur, 

[Seite 357]

sicut solet prima aetas praeceps in libidinem ferri, id ipse, nulla
ratione habita occasionis impudentissime oblatae, et dominae quotidie
importune urgentis et instantis respuit.

Atqui adolescens erat Ioseph aetate, forma et viribus integris, in ipso
flore aetatis, quo facilime flecti et superari a muliere nobilissima
potuisset tanta pertinacia et improbitate eum lacessente. Atque ipsi non
solum absque omni periculo dominae morem gerere licuisset, sed etiam
magno suo emolumento. Neque enim quicquam aliud tam ad ornandum et
evehendum ipsum ad altiorem dignitatis gradum videbatur facere, quam si
dominam haberet propiciam et faventem, tanti viri coniugem, qui apud
regem prae caeteris autoritate et gratia plurimum valebat, et omnium
coquorum et mactatorum princeps erat: quam dignitatem Hebraei valde
amplificant, et dicunt eum fuisse instar summi Pontificis in Aegypto.
Potuisset igitur variis occasionibus commendari et provehi a domina.

Ioseph vero occasionem tam commodam et plenam securitatis, potentiae,
favoris et voluptatis aspernatur et reiicit. Id sane illustre argumentum
est summae probitatis et continentiae, quae virtutes inde manarunt, quod
in animo eius fixum fuit verbum et reverentia ac timor Dei, quod
regnavit ibi fides per Spiritum sanctum. Audivi ego aliorum etiam
adolescentum exempla, qui caste et pudice cum mulieribus ac virginibus
vixerunt. Sed hic turpis amor est, sollicitans, impellens et levissimo
quoque momento evertens animum iuvenilem, et carnem per se ardentem
libidine. Fuit igitur pessima tentatio.

Da lerne nun wer lernen kan. Diligenter meminerimus exemplum hoc, ut
discamus quantum et quam gratum sit Domino, retinere fidem, timere et
revereri mandata eius, nec recedere ab eo, sed perseverare in vera animi
pietate, id quod monet Christus, cum ait: ‘In pacientia possidete
[Luk. 21, 19; Matth. 10, 22] animas vestras’. Item: ‘qui
perseveraverit in finem, salvus erit’. Diabolus enim non defatigatur,
non cessat, sed instat et urget occasiones, nec sufficit unius diei aut
anni unius labor et lucta, sed pacientia et pertinacia in dimicando opus
est, donec aut vincat ipse aut vincatur et conteratur caput eius. Sed
difficile est adolescenti toto decennio cum tantis hostibus carne et
Diabolo conflictari, qui tot arietibus, tamque commodis, et idoneis
occasionibus eum oppugnent. Nihil enim hic omissum fuit eorum omnium
quae ad evertendum Ioseph pertinerent. Et tamen animo invicto sibi ipsi
constat et perdurat, usque adeo ut propter summum illum gradum
castitatis, sibi gravissimum periculum carceris et vinculorum accersat.
Haec vere passio sanctorum est, et aeque acerba atque corporis
cruciatus, ac ab iis sane qui valent eloquentia amplificanda et
exaggeranda erat.

Porro valde impudenter compellat adolescentem, cum ait: Dormi mecum.
Quanquam non puto hoc principium verborum fuisse, quibus eum 

[Seite 358]

sollicitavit. Sed initio arte quadam et blanditiis ei se insinuare
studuit, ac prae se tulit singularem quandam et matronalem
benevolentiam, studium et amorem honestum propter virtutes ipsius et
summam industriam, interdum etiam arrisit blandius, aut familiariter
collocuta est, quaesivit de rei familiaris gubernatione, de officio et
sedulitate aliorum servorum, interdum et munuscula donavit, ut
ostenderet fidem et diligentiam eius sibi et hero inprimis charam esse.
Non statim in haec verba prorupit: Dormi mecum, sed multis delinimentis,
colloquiis, et insidiis variis animum eius tentavit, atque ita aditum
sibi ad hanc petitionem fecit.

Ioseph vero cum esset ingenio placido et modesto, benigne et humaniter
respondit: Non enim decebat servum superbe et insolenter se gerere erga
heram. Ideo cum videret ipsa arridentem nonnunquam suaviter et humiliter
conversantem, subinde maiorem spem animo suo concepit, donec statueret
eum iam victum bonitate et suavitate sermonum et officiorum haud dubie
in sua potestate fore. Nun ist es zeyt, hat sie dacht, und feret
herauß: Dormi mecum. Cogitat enim tot blandiciis, gestibus ac nutibus,
quibus norunt uti mulierculae, delinitum iam et superatum esse. Quod
videtur etiam Moses significare, cum ait: iniecisse eam oculos in
Ioseph, hoc est, habuit defixos et intentos oculos in adolescentem,
admirata est formam et virtutem eius, saepe morum honestatem et
innocentiam, saepe et industriam eius eximiam collaudavit, atque ita
paulatim ad turpitudinem viam adfectavit. Tandem vero cum non veretur
amplius diu dissimulatum amorem occultare, sed apertis verbis ad stuprum
ipsum provocat, ibi subito mutatur Ioseph, alios mores induit, et
sermone alio utitur. Non est amplius Ioseph ille, qui eam ut dominam
timere et revereri solebat, quam observantiam ipsa tanquam omen futurae
consuetudinis et amoris illiciti interpretabatur, iamque voti compotem
se factam statuebat. Ideo mutat facilitatem et comitatem in constantiam
sanctam et virilem, quod haud dubie aegerrime tulit hera, neque tamen
destitit urgere iniquam et nephariam postulationem, quantumvis Ioseph
dehortari eam, et deducere a turpi amore conaretur, sicut graviter et
sancte concionatur, ut a furore libidinis eam avertat.

� Est malus furor, qui non facile coherceri potest, quia est caecus et
surdus, ac simpliciter impetus et vesania inspirata a Diabolo. 

[Seite 359]

Non est castus et sanctus amor, qui ambiat mulierem aut adolescentem in
coniugium, sed potius morbus quidam, imo rabies et furor, sicut ab
ethnicis etiam descriptus est.

Concionatur ergo sanctissimus iuvenis mulieri furenti, et opponit tria
argumenta. Primum est: Absit ut peccem in Deum. O mulier cogita quantum
delictum sit, abiicere reverentiam et timorem Dei, eumque offendere
propter levem istam et exiguam voluptatem, Aber da hilfft kein Gott.
Verum nihil cogitat de Deo promittente aut comminante, neque recordatur
ullorum praemiorum aut poenarum. Secundum argumentum. Tu es uxor heri
mei, illum respice ac te ipsam. Si non metuis iram Dei, nec rationem
tibi habendam putas salutis tuae, at conscientiam tuam explora, ac
cogita quid requirat nomen et dignitas uxoris, memineris illi soli te
esse iunctam, ac tantum quidem virum cuius dignitas magno tibi ornamento
hactenus fuit, omni reverentia et honore prosequendum esse. Honesta sane
ac sapiens oratio est. Tertium argumentum omnium gravissimum est, ab
ingratitudine et perfidia. Herus meus ornavit me summa dignitate in
familia vestra, constituit me dominum et gubernatorem totius domus:
quantum igitur scelus esset horum beneficiorum oblivisci, ac fallere
expectationem ipsius.

Haec satis firma argumenta sunt, nec video quid possit validius ad
domandam libidinem adferri. Opponit timorem Dei, officium uxoris ac
conscientiam propriam, denique ingratitudinem et perfidiam, cui
nequaquam velit obnoxius fieri. Verum ipsa quanto gravius et sanctius
admonetur, et quo magis videt animum Ioseph obfirmatum ad tuendam
pudicitiam et castitatem, tanto vehementius inflammatur. Vehemens igitur
colluctatio fuit constantiae in retinenda pudicitia et libidinis
pertinacissime repugnantis. Concurrerunt ibi duo spiritus contrarii
summis conatibus. Diabolus impetum facit in Ioseph admodum leniter et
blande, sed est horribilis saevitia. Quando enim videt non posse
superari pios ullo genere tormentorum, tandem libidine et voluptatibus
eos adoritur et expugnat, ut ait alicubi Hieronimus. Et Cyprianus
scribit ethnicos esse lentis cruciatibus torquere martyres, nec
permisisse emori, cum quidem vehementer extingui cuperent, Postea cum
tormentis non possent eos superare, adhibuisse formosissima scorta, quae
osculis et blandiciis pruritum carnis stimularent. Norant enim
Christianos commendare castitatem, et adserere Deum odisse vagos
concubitus: Itaque et illibatam eorum conscientiam hac ratione pollui,
et doctrinam deformari volebant. Ad eundem modum tentatus est Ioseph, et
oppugnatus violentissime a muliere impudica, quae nihil eorum omisit,
quibus martyres oppugnati sunt.

Narrat Hieronymus ex martyribus quendam cum vinctis manibus et pedibus
sentiret se rapi per vim ad libidinem, linguam mordicus arreptam 

[Seite 360]

exspuisse in faciem meretricis. Durum sane ac violentum remedium fuit
restinguere libidinis flammas praecisione linguae sed inde apparet
saevissimum ac immedicabile malum esse concupiscentiae. Et gravius sane
est multo vincere blandicias et illecebras voluptatum, quam crucem,
Sicut inquit Augustinus: Difficilius est pugnare cum libidine, quam cum
cruce. Magna calamitas est vinctum esse et teneri in carcere, sed plus
mali et periculi est in certamine adversus libidinem: quia ibi continua
et quotidiana pugna est et rara victoria.

Impii parum soliciti sunt de retinenda castitate, ideo illis non facit
negocium Diabolus: Iam ante enim suis laqueis iretitos tenet, Du bist
bereit mein, denckt er. Non tentat eos tam luculentis occasionibus,
quibus tamen cupidissime inhiant, imo impellit ut magno periculo, summis
difficultatibus corporis et animi, etiam valetudinis detrimento
consequantur quod cupiunt. Tales enim iam sibi obnoxios habet, ideo
tractat eos inclementius, ut dignum precium impietatis et turpitudinis
ferant, neque sine morbis, sine infamia et aliis impedimentis occasiones
explendae libidinis inveniant, quas sponte et sine ulla difficultate iis
obiicit qui pii sunt et habent Spiritum sanctum.

Particula (En herus meus non cognovit mecum quicquam) aliquanto est
obscurior, et Rabini varie eam interpretantur. Ego hanc opinor
simplicissimam sententiam esse: Dominus meus non novit quod ego novi,
non est conscius eorum quae domi geruntur, nihil cum eo communico de
rebus domesticis, guberno domum liberrime, non exigit a me rationes
singulorum: non novit igitur quod ego novi, quantum sit eius peculium,
quot pecudes, quomodo fiat sementis aut messis: Ego solus cognosco. Hoc
dixi argumentum esse ab ingratitudine et perfidia: Tanto honore me
adficit herus meus, ut non solum constituerit me dominum super omnia,
tametsi loco et conditione servili sim, sed etiam hanc mihi libertatem
concessit totius administrationis, ut a me haud unquam rationem
reposcat. Videt enim res suas ac totam familiam mirabiliter augeri et
multiplicari, nec cogitat unde aut qua ratione id fiat. Cur igitur hoc
scelere et perfidia tam clementem et benignum dominum offenderem?

Sequitur vero amplificatio huius argumenti. Nihil tam magnum est in hac
domo quod a me excepit: quod Hieronimus liberius aliquanto quam debuit
transtulit. In Hebraeo est: Non tenebravit a me quicquam, nisi te,
secundum quod tu uxor illius es. Nos accusativum Eum, reddimus per
dativum, Ei, et est sententia: In domo ista nihil habet herus tam
magnum, carum, preciosum, quod ei carius esset a me, id est, quod non
credat meae fidei, et mihi gubernandum permittat. In aliis locis aut
fundis aut civitatibus potest alia quaedam habere cariora, quam ut mihi
committat, sed in hac domo nihil omnium rerum est, quod non sit in manu
mea, praeter te.

[Seite 361]

[1. Mose 1, 4] Verbum Hebraeum (Hasach) saepe usurpatur, ut Genesis 1.
‘Divisit lucem a tenebris.’ Frequentissime autem per Metaphoram
significat abscondere: [1. Mose 22, 16] quia quod est in tenebris
obscuratur. Genesis 22. Eo quod fecisti hoc, et non tenebrasti filium
tuum a me, ibi latinus interpres vertit: Non pepercisti, non caelasti,
non abscondisti, non exemisti, sed dedisti in sacrificium, sicut ego
praecepi. Ita hoc in loco Herus non posuit a me aliquid in tenebris, sed
palam tradidit mihi omnia in potestatem et tutelam meam, Nos reddidimus:
Nihil excepit a me. Er hat nichts so lieb in ista domo, das er vor mir
verperg. Omnia sunt mihi tradita praeter te, tu sola es in tenebris,
abscondita, occulta a me, non debeo te videre, nec nosse, in quantum
uxor eius es. Non negat quin debeat ei obedientiam et omnis generis
officia, quibus ipsa cum liberis opus habeat, sed ea parte exempta,
prohibita mihi es, qua tu es uxor eius. Usus coniugalis et ius corporis
tui mihi prohibitum est.

Ad hunc modum concionatur Ioseph furenti dominae, ac allegat studium,
obedientiam et fidem suam erga herum. Ipsam quoque admonet de fide
coniugali. Tuum erat officium me ad diligentiam et fidem in officio
hortari et excitare, non ad perfidiam et ingratitudinem adulterii
impellere, quae innumerabilia vitia in se continet, sicut extat communis
sententia1�: Omnia convitia dixeris, si ingratum dixeris. Et
Bernhardus ait: Nullum vicium perniciosius est ingratitudine, eo quod
exiccat fontem bonitatis. Videmus igitur Ioseph fuisse sanctissimum et
sapientissimum virum, omnibus virtutibus praestantem. Ein solchen man,
den unser Herrgott gemacht hat.

� nicht do ist mit dem strang und schwerdt. Sed in animis piorum
plurimum momenti habet ad fugiendum peccatum cogitatio de vindicta Dei,
qui serio irascitur peccatoribus. Sic enim Ioseph cum haberet
amplissimam et tutissimam occasionem peccandi, cum gratia 

[Seite 362]

et favore dominae ac omnium bonorum, tamen cor et oculos defixos habet
in Deum, et sic animum inducit suum, se non obsequuturum cupiditatibus
eius, si vel totius regni opes donaret. Apud Tyrannos vero et homines
prophanos hoc argumentum nihil valeret. Sicut nec ipsa eo movetur, nec
finem facit urgendi iuvenem, ut morem sibi gerat.

Ait ergo Moses eam locutam esse ad Ioseph die die, hoc est, quotidie.
Phrasis Hebraea est, quae distributive et universaliter accipi debet, ut
in Exodo: Fecerunt tumulum tumulum, hoc est, passim fecerunt tumulos, da
ein hauffen, dort ein hauffen, innumerabiles tumulos. Et in Ezechiele:
Homo homo, der mensch, jhener mensch, id est, omnis homo universaliter.
Item: Virgam virgam etc.

Ad eundem modum fatigavit mulier ista iuvenem hoc violentissima
tentatione singulis diebus. Ipse vero non audivit, neque dormire cum
ipsa, aut habitare una voluit, sed seiunxit suum cubile, ne noctu ipsi
pateret aditus. Id sane summum miraculum est summis laudibus
celebrandum, tantam fuisse castitatem in iuvene, qui nondum fuerat
expertus quid esset muliebris amor. Ibi igitur pugnat spiritus libidinis
cum spiritu castitatis acerrime. Ac in tali occasione et copia peccandi
non fuit minus miraculum vincere flammas libidinis, quam quod tres viri
ex camino ignis salvi et incolumes evaserunt.

Bernardus in Canticis invehitur in quosdam religiosos, qui cohabitabant
mulierculis, et tamen castitatem prae se ferebant. Sicut ante haec
tempora sacerdotes sibi adiungebant cognatione aut affinitate iunctas,
cum quibus caste se posse vivere putabant. Et me puero memini Sacerdotes
non fuisse suspectos de adulterio et fornicatione, tametsi cohabitarent
mulierculis, donec postea incoestus, adulteria, fornicationes, denique
raptus alienarum coniugum impudentissime committerent: Adeo crevit
nostra memoria petulantia Sacrificulorum. Ait igitur Bernardus: non
potest credi vos caste vivere. Habitare enim cum muliere, et eam non
cognoscere, plus est quam mortuos excitare.

Loquitur autem de primis illis furoribus eorum, qui flammas libidinis
nondum senserunt, illis impossibile est non incendi amore. Coniugi vel
marito facilius est, qui aliquandiu iunctus fuit mulieri. Quin etiam
rarissimus est amor perpetuus et constans in coniugio. Sicut
Ecclesiasticus inter ea quae Deo pariter et hominibus probata sunt,
enumerat virum et uxorem bene inter se consentientes. Et Germani quoque
tanquam summum bonum praedicant foelix coniugium. Ey das ist ein gute
Ehe. Solet enim Sathan plaerunque spargere semina odiorum et rixarum,
quibus distrahuntur animi, ut adulteriis et vagis libidinibus sese
polluant. Initio antequaum contrahant matrimonium, mutuo fervore
inflammati ardent, postquam vero foedus coniugii inierunt, mox adest
Diabolus, qui fervorem illum variis modis conatur restinguere. Potest
enim ex eodem ore et 

[Seite 363]

calidum et frigidum efflare. Ac quando iuventus furit amore et libidine,
no est simplex et naturalis amor, sed est habitus Diaboli, sicut inquit
[Hiob 41, 13] Hiob: ‘Halitus eius pennas ardere facit, et flamma de
ore eius egreditur.’ Inflat igitur in sanguinem meretricis et
scortatoris, et vehementissimum ardorem excitat, econtra in coniugum
animos inflat frigidum halitum, unde refrigescit fervor ille amoris
coniugalis. Hinc illae voces adulterorum et similes natae sunt: Uxor est
honestatis nomen, mulier vero voluptatis. In talibus cessat furor
mulieris ad virum, et econtra. Quia Diabolus spirat a septentrione
horribile frigus et gelu. Itaque qui volet ducere uxorem, petat a Deo
gratiam habitandi cum muliere, et diligendi se mutuo, ne distrahantur
animi. Ac quando manet concordia inter coniuges. Das der Teuffel mit
seinem eyßzapffen1� nit darein kumbt, tum est manifesta benedictio et
donum divinum.

Bernardus autem loquitur de non copulatis coniugio, quos magis exercet
Sathan vagis amoribus et libidinibus, qui nondum quid fellis aut mellis
amori insit gustarunt, et plus sperant quam inveniunt postea, quando
fiunt voti compotes.

Disputat et Cyprianus adversus ministros Ecclesiarum sui temporis, qui
etiam cum nudis solebant dormire. Et Augustinus narrat fuisse genus
quoddam haereticorum, qui ab Abele Abelonitas se nuncupabant. Volebant
enim exemplo Abelis, qui non fuerat coniunx, celibem vitam vivere, et
tamen cum mulieribus habitabant more coniugali, nisi quod a generatione
abstinebant. Ubique autem in vicis et pagis conquirebant liberos
alienos, quos instituebant haeredes, id vicinis pauperibus pergratum
fuisse, et propterea crevisse sectam eorum adfirmat Augustinus.

Sed redeo ad textum. Necesse est Ioseph fuisse iuvenem excellentis
spiritus, non tantum ad ferendum adversa, sed etiam a vincendas
illecebras, et repellendos Sathanae impetus, cum a sinistris tum a
dextris. Non enim semel tantum eum impetivit, sed quotidie
violentissimis blandiciis et illecebris fatigavit. Itaque rarissimum et
incomparabile hoc exemplum est [Sir. 42, 14] continentiae Ioseph. Sicut
Ecclesiastici 42. scriptum est: ‘Melior est iniquitas viri, quam
mulier benefaciens et mulier confundens in opprobrium.’ Quasi dicat:
Tutius est conversari cum viris morosis et malis, quam cum muliere
simulante benignitatem et comitatem, praesertim si accedat forma.
Vehementer enim trahit et accendit animos. Ioseph autem ut vinceret
tentationem hanc, magna constantia in conspectu habebat mandatum Dei, et
cum ad furorem herae reprimendum nihil remedii adferri posse videret,
summo tamen studio se ab ipsa segregabat, vitabat occasiones
conversationis, colloquii et omnem aditum ad se praecludebat.

[Seite 364]

[39, 11.12] Contigit ergo quodam die, ut domum veniret Ioseph, ut
faceret opus suum, nec esset quispiam ex familiaribus in domo, ibi illa
apprehendit eum veste eius dicens: Dormi mecum. Sed relicta veste sua in
manu illius fugit, et egressus est foras.

Vide temeritatem et insaniam mulieris, quae denuo et de improviso
impetum in iuvenem facit, ut incautum vi et insidiis opprimat, et cogat
ad coitum. Ideo violenta admodum tentatio est. In Hebraeo autem est:
Secundum diem hanc, id quo sit referendum non satis intelligo. Hebraei
forte ex traditionibus patrum sumpserunt, quod tradunt, fuisse diem
aliquem festum, et dominam morbum simulasse, ne in publicum exeundum
esset cum aliis, ipsi vero Ioseph liberum fuisse, abesse a sacrificiis
idolorum, ideoque aliis omnibus a sacra egressis, solum domi mansisse.
Et est narratio valde verisimilis. Videtur enim studio occasionem et
diem idoneum iamdiu inquisivisse, quo remotis arbitris iuvenem sive
minis sive blanditiis ad stuprum faciendum impelleret. Ioseph vero nihil
mali suspicatus, cogitavit se extra periculum esse, decumbente hera,
alias non mansisset solum cum ea, sicut antea summo studio consuetudinem
ipsius fugerat.

Hera autem nacta opportunum tempus et locum, cogitavit: nunquam hodie
effugiet, quin morem mihi gerat. Ideo invadit eum securum, neque
quicquam tale metuentem, sed obeuntem operas usitatas, et ruit in
complexum eius, ac certo sibi victoriam pollicetur. Sed Spiritus sanctus
est fortior. Iam enim victus est Diabolus cum flatu suo meridionali,
ideo aliunde novam tentationem spirat. Fugit enim Ioseph, et relinquit
vestem in manu mulieris. Unde apparet ipsam totis viribus prehensum eum
tenuisse: nec solum osculis, amplexu, suaviis conatam eum flectere, sed
etiam vi retinere voluisse, ac minatam esse, nisi obsequeretur sibi,
clamore se vicinos omnes concitaturam, ut insidiantem pudicitiae suae
indignis modis tractarent.

Haec sane acerrima pugna fuit adversus pessimum ac turpissimum scortum.
Videt enim violentissima quaeque argumenta, insidias, occasiones et vota
et cogitationes ac consilia omnia irrita esse, ideo desperat de
expugnatione animi ferrei et adamantini, ac vertitur amor in furorem, ut
solet fieri, Quando nihil efficiunt blanditiis et delinimentis, aguntur
in rabiem, ut eos etiam quorum amore frui non licet, sublatos velint.
Sic Agnes cum fortiter restitisset libidini filii praetoris, nec posset
ulla ratione ad turpem concubitum adigi, ad Idolorum sacrificia eam
cogere voluit, quae cum magno animo respuisset, tandem ad supplicium eam
rapi curavit. Id enim agit Diabolus, ut timorem et reverentiam Dei
quibuscunque artibus extinguat in animis hominum, eosque ad omnis
generis scelera impellat. Quod si a dextris pariter et sinistris
repellitur, tamen assiduitate nititur defatigare eos quos semel
oppugnare coepit. Aut ubi vi nihil agit, fraudes et dolos machinatur,
quibus diu defatigatum militem tandem prosternat. 

[Seite 365]

Proinde rursus ad sinistram convertitur, postquam a dextris frustra
annixus est. Iam enim periclitatur Ioseph de vita, propterea quod de
adulterio accusabitur. Hic nimirum vere sanctus est, qui propter timorem
Dei et fidem hero servatam aliasque excellentes virtutes hoc premium
aufert, ut in vincula coniiciatur, paulo post ad supplicium rapiendus.
Talis est vita Christianorum et credentium in Deum, ut patiantur propter
virtutem, veritatem, pietatem et non propter flagitia.

[39, 13 –15] Cumque vidisset mulier, quod reliquisset vestem suam in
manu eius, fugissetque foras, vocavit domesticos suos et dixit ad eos:
En introduxit ad nos virum Hebraeum, ut nobis illuderet: ingressus est
ad me, ut coiret mecum: Ego vero sublata voce clamavi. Cumque is audiret
me attollere vocem et clamare, veste sua apud me relicta fugit et
egressus est.

Videt meretrix invictam pertinaciam iuvenis et vestimentum relictum in
manu sua, ideo convertitur ingenium muliebre ad alias artes. Sic enim
raciocinatur: Forte clamabit me ipsum vi voluisse concubitum cogere,
seque relicto pallio effugisse, id argumentum ego vertam in contrariam
formam, ac dicam tentasse eum pudicitiam meam, sed clamore perterritum
fugisse, relicto vestimento in manu mea. Haec est pulcherrima rhetorica
et potentissima inversio, atque adeo ipsissima Sathanae machinatio.

Iam vero conscientia quoque et existimatio eius coram mundo gravissime
periclitatur, nec ea solum fides qua credidit in Dominum Deum, sed etiam
qua hero suo fidelissime servivit, moritur: quin et praestantissimae
virtutes eius omnes exolescunt, ac pro istis adulterii, hypocrisis et
omnis generis scelerum accusatur, quasi singulari astutia hanc
simplicitatem et fidem in officio simularit, ut per occasionem dominae
stuprum inferre posset. Ita fert ipse turpitudinem meretricis, qua
optima eius opera foedissime deformantur et conspurcantur veneno illo
Diabolo. Was er sein lebtag guts hat thon, das hat er umb der
schalckheit willen mussen thun haben.1� Quicquid in hac domo et tota
vita sua praeclare gessit, tamen eo fine fecisse dixerunt, ut aditum ad
hoc scelus perpetrandum sibi pararet.

Idem Christo usu venit. Cur enim suscitat mortuos, sanat aegrotos [vgl.
Joh. 11, 47 f.] et alia miracula facit? Non alio fine, respondent Hannas
et Caiphas, quam ut fiat Rex, et perdat locum et nos omnes. Tolle,
tolle, crucifige, voluit nobis imponere et nos perdere sua hypocrisi,
qua stolidum vulgus dementavit hactenus, Quin etiam populus ipse postea
clamavit: Putabamus eum velle nobis benefacere, sed illis ipsis
beneficiis pene nos perdidisset. Talis enim hypocrita est Diabolus, qui
facit aliquando bona, ut tanto magis noceat. Eam vero notam impingit
postea operibus piorum, quasi ea etiam 

[Seite 366]

quae pie et utiliter gerunt, studio nocendi et evertendi totum orbem
terrarum, faciant.

Sicut hodie adversarii nostra bona opera interpretantur: Sunt quidem
boni et docti viri, inquiunt, verum non recte consulunt rebus communibus
et Ecclesiae Dei, sed magis turbant et impediunt. Proinde clamant nos
esse haereticos, et pestilentissimos homines, ut iusto titulo persequi,
et sanguinem nostrum fundere, atque adeo infernale illud odium adversus
nos conceptum explere queant.

� Sed haec quis queat cavere? nisi Spiritus sanctus, qui non prohibet
talia nisi suo tempore, et interdum permittit fieri, ut exerceat suos.

At quomodo tam subito convocavit viros domus, cum soli fuerint Lucretia
et Ioseph? Arbitror eos interea dum haec gesta sunt, aut paulo post
domum rediisse: aut non clamasse ea hora cum fugeret et egrederetur
Ioseph, sed postea cum redirent domestici, ibi finxit eum illo ipso
momento aufugisse, cum ante horam aut citius foras se proripuisset, ac
dixit: O opportunum et exoptatum vestrum adventum, nisi enim adfuissetis
in tempore, actum fuisset de pudicitia et salute mea. Modo aufugit me
cum veste sua relicta nequissimus ille moechus. Talis nimirum est
astutia muliercularum, et insidiae prorsus Diabolicae. Sie hats nun
dahin gesetzt, sie woel jn zu schanden machen, und umbs leben bringen.
Ideo congerit in eum omnis generis scelera et flagitia, sicut hactenus,
et tum quoque in Ioseph lucebant plurima virtutum pulcherrimarum
exempla.

Proponuntur autem haec in Ecclesia a spiritu sancto in nostram
doctrinam, ut discamus credere et timere Deum, postea vero dimicare et
stare contra Diabolum impugnantem fidem et pudicitiam nostram. Sicut hic
oppugnat fidem Ioseph per libidinem. Postquam enim pudicitia adulterio
aut vagis libidinibus violata est, protinus et fides violatur. Stemus
itaque pro verbo proque fide et conscientia bona, cum a dextris tum a
sinistris, per bonam et malam famam. Hactenus quidem Ioseph optime
audivit propter honestissimos mores, quibus adeo animus dominae
mirabiliter accensus est ad libidinem, atque ea quidem parte beatus fuit
et foelix, omnibusque domesticis gratissimus. Nunc vero amissa bona fama
cum infamia pessima conflictandum est. Da geht er auch hindurch. Neque
haec 

[Seite 367]

propter ipsum Ioseph scripta sunt, qui nescivit ea unquam a Mose literis
mandanda esse, sed nobis proponuntur, ut imitemur exempla pietatis et
pudicitiae, atque hoc fine in Ecclesia retinenda, agitanda et discenda
sunt.

Postquam vero querelam et accusationem herae audiverunt alii domestici,
ibi si qui frugi fuerunt ex servis, haud dubie miserati sunt tam
indignum lapsum, aut dominae querimoniam suspectam habuerunt, cum vitam
et mores eius castissimos et vitam innocentissimam probe cognitam
haberent, ach das jhm die fraw nur nit unrecht thet, haben sie gedacht.
Verisimile enim est, eum multos recte de Deo et cultibus divinis
docuisse, adeoque abduxisse ab idolatria et aliis peccatis, horum alii
deplorarunt miserabilem casum, alii vero scandalisati sunt, hat der
schalck das im sinn gehabt? Talia offendicula haud dubie accesserunt:
Quis enim possit ea prohibere? Sicut virulentissimas calumnias et
mendacia Cochlaei et Fabri cavere non possumus, qui aut Romam, aut ad
Caesarem ipsum missis literis nos et doctrinam nostram proscindant,
quasi seditiosa et turbulenta sit. Christus ipse crucifigitur, ut latro.
Sic optimus et praestantissimus Doctor, qui in hac domo multos ad
pietatem et pudicitiam magna laude erudiit, suo exemplo totam familiam
gravissime offendit, adeo ut et doctrina et exhortatio cum omnibus
fructibus pereat, sicut et virtutes eius omnes per falsos rumores
sparsos a domina subito exoleverunt.

Est potentissimum scandalum, ac tanto quidem atrocius, quanto ille qui
lapsus est maior et praestantior fuit. Das martyrium thut trefflich1�
wehe supra primum martyrium quod satis atrox fuit, cum abduceretur a
parentibus, venderetur hominibus ignotis et idolatris in perpetuam
servitutem, sed erexit tamen sese sua virtute ac pudicitia, Er hat sich
wider auffgeraifft2�, et paravit sibi egregium nomen et laudem in tota
familia. Verum ea quoque iam intercidit, atque occiditur ipse in
spiritu, et moriuntur cum eo pulcherrima exempla virtutum. En magistrum
nostrum improbum, dixerunt, quomodo pietatem et honestam morum
gubernationem nos doceret, cum ipse sit pessimus nebulo? O das sind
rechte passiones, Die thun sehr wehe.

⌊mo 109. ‘Locuti sunt adversum me lingua dolosa, et sermonibus odii
circundederunt, et expugnaverunt me gratis. Pro eo ut me diligerent,
detrahebant mihi’ etc. Sic enim solent hostes veritatis obscurare,
traducere et corrumpere fructus et incrementa Euangelii ac salutis apud
auditores simplices et pios. Harum calumniarum optimi artifices sunt
Eccius, Coclaeus, Piggius et alii multi, qui se ornant falsis et fucatis
laudibus: nos vero diffamant, ut alienis a nostra doctrina magis invisos
nos reddant. Itaque quod pulcherrimum et optimum erat ad conciliandos
animos simplicium, hoc ipsi surripiunt, nimirum 

[Seite 368]

� auff das sie schon sind. Sed disperdet tandem Dominus universa labia
dolosa et linguam magniloquam. Sicut Eccius nuper dignum factis et
dictis exitum invenit2�, cum sine agnitione et invocatione Dei, mente
mota miserabiliter periit. Idem exitus manet reliquos quoque.

Sic igitur ad accusationem adulterae et homicidae accesserunt etiam
varia et iniqua iudicia domesticorum. Quanquam Ioseph ne suspicari
quidem de hera sua potuit tanta rabie et furore eam concitatam iri,
speravit se clam recepturum vestem, et ipsam posse placari, nescit eam
ardere odio sui, ac sitire innocentissimum sanguinem.

Si quis tamen sensus fuisset in domesticis, paulo diligentius querelam
et accusationem mulieris examinassent, neque verisimilem aut
consentaneam esse, sed in ipsam potius retorqueri argumenta posse
depraehendissent. Non enim credibile erat, totam familiam domo abfuisse,
nisi consulto a domina alio ablegata esset, ut soli cum iuvene solo esse
liceret: aut si casu, aut temeritate potius Ioseph accidisset, ut solus
ipse domi se contineret, et animo stuprandi venisset in cubiculum, etiam
per vim inferre stuprum repugnanti et frustra luctanti potuisset: Sicut
Lucretiam violatam [5. Mose 22, 25] esse historia Romana testatur, et in
Deutero⌊nomio 22. scriptum est de puella per vim oppressa in agro:
nihil patietur, nec rea est mortis: quoniam sicut latro consurgit contra
fratrem suum, et occidit animam eius, ita et puella perpessa est. Sola
erat in agro, clamavit: et nullus adfuit qui liberaret eam. Libido enim
furore permixta perrumpit et vincit facilime.

Si habuisset igitur patronum Ioseph, arguisset heram mendacii inversis
argumentis et signis quae adfert ipsa. Si enim ei vim intulisset aut
unquam in animum suum id induxisset, nequaquam pallium reliquisset, ne
adulterium prodi, aut de vi illata convinci ullo signo posset. Itaque ex
ipsa narratione liquet mulierem nocentem, Ioseph vero innocentem esse.
Deinde in hera non fuisset tantum virium, ut eriperet et servaret
vestem.

Significat autem Moses singulare consilium Ioseph, quod maluit fuga sibi
consulere, quam luctari cum adultera, ipsa enim haud dubie, quibus
potuit blandiciis, osculis et aliis delinimentis conata est eum retinere
et flectere. Iam vero difficile certamen est adolescenti cum muliere
formosa. Magna igitur constantia et sapientissimum consilium fuit, quod
cogitavit satius esse aufugere, quam luctari cum lasciva et blanda
domina. Adolescentia enim per se in Venerem et libidinem praeceps est,
et accedit Diabolus, qui facit ardere prunas suo halitu et blandiciis
muliebribus. [1. Kor. 6, 18] Ideo optimum remedium est fuga, sicut
inquit Paulus: ‘Fugite fornicationem’. 

[Seite 369]

Praestat vitare consuetudinem earum quam pugnare. Atque haec quoque, si
cui tum in mentem venissent, magnopere fecissent ad Ioseph excusandum et
dominam accusandam.

Porro et mendacia miscet querelae, cum ait se clamasse: quod ab ea
confictum esse omnibus liquet. Sic nullum peccatum solum est, sed semper
aliud secum trahit. Idque in omnibus lapsibus solet accidere: Qui non
statim resurgit et resipiscit, mox in aliam tentationem prolabitur. Post
libidinis et adulterii scelus illico mendacium sequitur, postea
homicidium et effusio innocentis sanguinis, et tandem etiam desperatio.
So gehts mit den ketzern auch, Niemant wirdt ein ketzer propter unum
artilum, Ergreyfft der Teuffel einen in uno, so muessen jr mehr kummen.
Sic non existunt haeretici propter unum tantum articulum. Sed cum in uno
aberrarunt a vera sententia dementati a Diabolo, etiam in aliis pluribus
hallucinantur. Ita in adulteris multa peccata concurrunt, mendacia,
furta, caedes et similia. Narratio igitur adulterae huius non solum
frigida, et sibi ipsi contraria est, sed etiam ficta et falsa.

[39, 16] Et deposuit vestem eius apud sese, donec veniret herus eius
domum.

[2. Mose 20, 11] Moses significanti verbo hoc loco usus est, quod et
Exodi 20. usurpatur (NOAH) requievit Dominus die septimo. Vult dicere
eam diligenter custodivisse vestem, ne quisquam tangeret aut removeret.
Ac significatur adfectus, quo delectata fuerit homicidio futuro, nec
potuerit animo acquiescere, donec post stupri spem praecisam occideret
Ioseph.

[39, 17.18] Tunc locuta est ad eum hisce verbis: Venit ad me servus
Hebraeus, quem adduxisti nobis ut illuderet mihi. Cum vero sustulissem
vocem meam et clamarem, relicta veste sua apud me, fugit foras.

⌊uasi d⌊icat Nos praeterea Aegyptios servos habemus, a quibus nullum
unquam tantum scelus designatum est, peregrinus iste, qui non est dignus
ut nobiscum vivat, eiectus et venditus a suis popularibus, tam indignum
facinus ausus est. Ita sumitur amplificatio a nomine et patria.
Israelitae enim apud gentes in maximo odio fuerunt, perinde ut
Christiani.

[Seite 370]

Deinde a sua persona argumentatur: Si Aegyptius aliquis aut Hebraeus
iste vicinam aut ancillam violasset, facilius ignoscerem, et minus esset
contumeliae, sed pudicitiam uxoris et dominae tentare, ingens et
inexpiabile scelus est. Ideo emphasis est in vocabulo Mihi. An non
indignum est tantam dominam hac ignominia adfici, quae in hoc toto regno
castissima Lucretia et exemplum pudicitiae fui aliis matronis. Atque in
te adeo haec culpa redundat, quod tam temere peregrino huic fidem
habuisti, eique universam rem domesticam et pudicitiam uxoris
credidisti. Suspicari sane libet te pluris fecisse Hebraeum illum, cuius
flagitia forte tibi non fuerunt ignota, quam me: adeone contempta et
despecta tibi sum, ut non veritus sis commendare me servo tam futili et
impudico, nulla ratione salutis et pudicitiae meae habitae? Ausculta
vero quantopere sudaverim: non erat in me tantum roboris, ut vi eum
superare et eiicere possem, sed clamore sublato perterritus est, et
relicta veste in manu mea aufugit.

Haec est accusatio, qua audita non potuit non excandescere maritus.
Nihil enim intolerabilius est, quam audire vim illatam esse uxori, Da
wallet fleysch und blut. Ideo non deliberare nec statuere ratio potest,
ut altera pars quoque audiatur et examinetur, quod certe debuisset
fieri. Non enim caret suspitione, quod vestem alienam exhibet, ac
potuisset quaeri quis ea exuisset iuvenem, et quanquam fucum facere
voluisset ipsum abiecisse eam, ut ad fugam esset expeditior, tamen si
singula diligentius excussisset et adolescentem ad se accersitum
iussisset respondere, egregiam defensionem potuisset opponere. Postremo
nequaquam aufugisset si vim inferre cogitasset, clamorem vero facile
compescuisset, sicut Tarquinius ad Lucretiam inquit: Ferrum in manu est,
moriere si emiseris vocem. Sed vincitur Potiphar maritali adfectu et rei
indignitate, ne inquirat diligentius in singulas circumstantias.

[39, 19] Audiens vero dominus eius verba uxoris suae, quae ad illum erat
loquuta, Nempe Sic fecit mihi servus tuus, excanduit ira eius.

Non audit adolescentis, sed uxoris verba, ideo vincit ipsa et incendit
animum mariti iusta, ut videbatur, ira et indignatione. At ubi nunc
Deus, ubi promissiones illae amplissimae, quod diligat, conservet,
custodiat sanctos [vgl. Ps. 17, 8] tanquam pupillam oculi sui, quod
faciat misericordiam in millia his, qui diligunt eum? Iam enim deseritur
Ioseph, et orbatur omni praesidio et consolatione. Primum avulsus fuit a
parentibus, et abductus in servitutem hominum peregrinorum et
idolatrarum. Quae est ista dilectio? Postea sensit aliquam levationem,
quando herus tradidit omnia in manu eius, sed post illam recreationem
longe gravius et miserabilius concidit, quam antea unquam. Rapitur enim
ad supplicium tanquam adulter, et moritur turpissima morte, propterea
quod optima fama, qua apud herum et familiam 

[Seite 371]

gratiosus fuerat, et laudem iusticiae, sanctitatis, castitatis,
prudentiae invenerat, cum ipso extinguitur.

� Ioseph facultates et domum heri sui officiosissime et fidelissime
administravit, sed pessimam ei gratiam refert meretrix ista. Non igitur
aliud ullum praemium a mundo expectent sancti, nec cogitent propter
ipsum sibi fidem et assiduitatem in officio praestandam esse. Neque enim
dignus est, ut vel uno digitulo ei serviant, sed potius ut diabolus cum
omnibus angelis suis ipsi dominetur, [Röm. 8, 20] quod certe facit
horribiliter: verum ut Paulus ait: ‘Creatura subiecta est vanitati,
propter eum autem qui subiecit’, servimus, docemus, admonemus,
patimur, consolamur et facimus ea quae a Deo mandata sunt magna ex parte
indignis, ubi nihil lucramur nostris officiis, quam odium, invidiam,
exilium. Ac tota vita nostra nihil aliud est, quam perditio
beneficiorum.

Nunquam igitur sperabis fore, ut mundus tuam fidem et diligentiam
agnoscat et remuneret, quia contrarium facit, sicut hoc exemplum
testatur. Ideo propone servitutis et vitae tuae alium finem, quam
gratiam mundi, quae subito in furiam vertitur et cogita: Si fuero pastor
aut rector studiorum iuventutis, aut alio quocunque loco, faciam
diligenter officium, non quod praemium aliquod expectem ab his quibus
inservio, simpliciter enim omnem spem gratitudinis abiicio. Sed imitabor
benignitatem patris mei caelestis, qui dispergit bona sua, dat aurum,
argentum, fruges, pacem, bonam valetudinem etiam ingratis et pessimis
hominibus, ac memor ero [Matth. 5, 48] admonitionis Christi, qui ait:
‘Estote ergo perfecti, sicut pater vester coelestis perfectus est’.
Hoc est, servite etiam malis, indignis, ingratis, non tantum dignis,
gratis et bonis: Erunt tamen pauci aliqui, qui agnoscent, et gratias
agent, reliqui etiam vitae tuae insidiabuntur, sicut docet exemplum
Ioseph quid expectandum sit pro summis beneficiis, nimirum vincula et
carcer.

Sic hodie multi qui initio immenso studio et amore Euangelii flagrabant,
nunc infensissime et doctrinam et professores eius oderunt. Ad hunc
igitur modum instituenda erit vita, ut ad hunc eventum et fructus
laborum nostrorum nos praeparemus, ac si quid praeter spem evenerit,
omne id in lucro deputemus. Tu non mutabis mundum, sed sic dices: Jch
muß hindurch, quia non propter ingratum mundum, sed propter Deum hanc
provinciam suscepi. Sicut vitis praebet vinum magna copia et suavitate
etiam pessimis hominibus: Ita et nos cum filii Dei simus, imitemur
patris nostri clementiam ac benignitatem, et aliarum quoque creaturarum
exempla, nec 

[Seite 372]

feramus impatienter ingratitudinem hanc, siquidem divinitus in hanc
vitam et stationem nati et positi sumus, ut serviamus mundo, et
colligamus electos ad salutem aeternam. Si qui boni sunt, qui nostra
officia agnoscunt, est quod gratulemur nobis, sin maior pars maledicit,
damnat, occidit nos, sciamus hanc esse mercedem nostram, et in hoc
conformes fieri debere filio Dei, et omnibus sanctis, qui pro summis
beneficiis extremam ingratitudinem hominum experti sunt.

[39, 20] Tollensque herus Ioseph coniecit eum in carcerem, in eum locum
ubi vincti Regis conclusi tenebantur: Et Ioseph fuit illic in carcere.

Da hat er sein lohn. Coniicitur Ioseph in carcerem, non ut bene ibi
habeat, sed ut expectet diem iudicii et poenae constitutae in adulteros.
Cogitavit enim herus eum vinculis et supplicio excruciatum enecare.
Itaque iam moritur miserabili fato, et in causa turpissima, quasi
adulterio et libidine foedissima totam domum polluerit, cuius antea
columen et salus fuerat habitus.

Ubi igitur nunc est Deus Ioseph, qui liberet eum et eripiat? cur ipsum
deserit? Respondeo: Non deserit, sed exercet eum in exemplum et
consolationem omnium sanctorum: ut discamus perseverare, sperare et
credere in Dominum (Es gerad wie es woell) in multa pacientia, in
adflictionibus, in necessitatibus, per gloriam et ignominiam, per
convicia et [2. Kor. 6, 8] laudes, sicut monet Paulus 2. Cor⌊inthiorum
6. Certum enim est Ecclesiam et Angelos Dei nos honorare: Hoc sufficiat
nobis, nec frangamur animis, si Diabolus et mundus proscindit nos
mendaciis et calumniis, aut prorsus occidit et perdit: tamen Deus
apertis oculis intuetur adflictionem nostram, arridet et delectatur
virtute et victoria in nostris tribulationibus.

Itaque certo scire et statuere debemus Deum non irasci nobis, quando
adfligimur. Sic enim Ioseph quoque cogitavit: Hic carcer quidem et
confusio et opprobrium carni meae permolesta sunt, sed respiciam ego in
promissiones quas audivi, et exempla quae vidi, atque illis fretus
expectabo auxilium a Domino. Nam in extremum discrimen adductus est. Es
kan nun nicht erger mit jm werden. Praeter superiora mala nunc etiam
violenta morte perit, ideo verus martyr est. Quia hera nihil aliud
spirat quam caedem, et ipse in carcerem coniicitur, ac certo persuasum
habet, sibi in eo pereundum esse. Erat enim custodia maleficorum, qui
supplicio adficiendi erant, sicut ex eo postea Princeps pistorum
educetur, et agetur in crucem.

Igitur veri martyris instar fudit sanguinem propter meretricem, sicut
Baptista propter Herodiadem. Iam sublatus est de terra viventium suo et
aliorum iudicio ac sensu. Atque ibi sane preciosissimum sacrificium in
conspectu Dei et angelorum obtulit, Wie sollen sich die Engel gefrewet
haben? 

[Seite 373]

Pater vero interea domi luctu et lachrymis consumitur, dum filius hic in
horas supplicium expectat.

Agnoscenda autem est benignitas et potentia Dei, qui suscitat mortuos,
et vivificat damnatos, idque hoc exemplo docere voluit, qualis esset
ipse, et quomodo coli velit, nimirum sustinendo et expectando, sicut
passim [Ps. 27, 14] monet scriptura: ‘Expecta Dominum, viriliter age
et confortetur cor tuum’ [Ps. 50, 3] etc. Item: ‘Veniens veniet, et
non tardabit’. Deinde commiserationem aliquorum saltem ex familia, et
qualiacunque officia, quibus gravissimam crucem Ioseph mitigare
studuerunt accessisse puto, et paulo post audiemus custodem carceris
ipsum dilexisse, unde apparet non omnes fidem habuisse querelae et
accusationi dominae.

Etsi igitur nondum omnino liberatus est, tamen non caruit respiratione,
et sequitur pulcherrimus textus, qui testatur Deum etiam in carcerem et
vincula, ac mortem foedissimam defixos oculos habere, tanquam in solem
clarissimum. Infernus, mors, et perditio patent coram Domino, et nihil
est obscurum aut mortuum in conspectu ipsius. Coram mundo quidem Ioseph
est damnatus. Sed longe aliud iudicium Dei est, quam hominum, [vgl. 1.
Petri 2, 25] quanquam nec Ioseph, nec alii sancti sentiant beneficium
divinae inspectionis in tentatione. Si enim certo statueremus Christum
esse Episcopum animarum nostrarum, ac singuli sic adfecti essemus: Scio
Dominum mundi, creatorem omnium rerum, et victorem Diaboli esse
inspectorem animae meae, et respicere in meam mortem ac totum infernum,
profecto quidvis perpeti, ac victores evadere omnium adflictionum
possemus.

Utitur autem Moses repetitione: Et fuit Ioseph illic in carcere, ut
significet adempta ei fuisse omnia praesidia, omnem spem et
consolationem, neque quenquam fuisse, qui eius curam ageret. Itaque
nihil aliud in Ioseph cernere licet, quam mortem et perditionem vitae,
famae et virtutum omnium, quas in eo paulo ante tota familia suspiciebat
et mirabatur. Da kumpt nun Christus, und leucht in die hell hinein mit
gnedigen augen.

[39, 21 –23] Fuit autem Dominus cum Ioseph, et inclinavit ad eum
misericordiam, et dedit ei gratiam in conspectu principis carceris, qui
tradidit in manu eius universos vinctos, qui in custodia tenebantur, et
quaecunque erant facienda ipse faciebat. Nec quicquam noverat Praefectus
carceris in manu sua. Dominus enim erat cum illo, et quicquid faciebat
ipse, fortunabat.

Christus Episcopus animarum, et inspector inferni et mortis SOLUS
cernit, SOLUS curat Ioseph, ac gaudet sibi offerri tam pulchrum
sacrificium. Quando igitur omnia desperata videntur, neque quicquam
subsidii aut solatii reliquum est, ibi incipit Domini auxilium, qui
dicit: En adsum Ioseph, sufficiat tibi mea inspectio. Itaque plenus est
hic textus consolationis 

[Seite 374]

et laetitiae: (Fuit Dominus cum Ioseph) Etsi enim nondum liberatur,
tamen iam cogitat Deus de resuscitando eo ex morte et inferno, postquam
sanguis ipsius satis clamavit in coelum, et effecit ut Dominus fieret
Episcopus animae eius, et inclinaret ad eum misericordiam.

CHESED, hoc est, beneficium, donum, gratia, misericordia. Non est [1.
Tim. 6, 2] Chanan, sed Chesid, unde Chasid. Paulus exponit beneficium.
1. Timot⌊hei 6. qui beneficii participes sunt. Non solum favorem aut
gratiam significat, sed etiam donum spiritus sancti, Gratia enim sola
non sentitur, sed oportet accedere donum. Dedit ei Christus spiritum
sanctum in carcere, spiritum veritatis, qui eum sustentavit in morte,
turpitudine et confusione, et inspiravit ipsi hunc sensum: Noli timere,
confortetur cor tuum, sustine Dominum.

Haec est totalis et maxima consolatio, quod Deus respicit et inclinat ad
ipsum donum suum, hoc est, inspirat spiritum fortitudinis, consilii,
Macht ein festen, starcken, lebendigen heyligen auß jm, Vivificat enim
in media morte, mortificat in ipsa damnatione, ut cor eius possit
statuere: Utut saeviat in me herus, tamen non moriar, virtus et fama mea
non peribit. Haec loquitur Chesed sive spiritus in cor eius, ut non
habeat cogitationes inferni aut mortis, sed vitae et tranquillitatis.

Ita vivificatur et resuscitatur spiritu. Iam enim scortum illud pessimum
mendaciis suis vitam ipsi eripuerat, ac conscientiam eius horribiliter
perturbaverat, cum videret se tantae turpitudinis reum agi et damnari,
ubi et in suis et aliorum oculis ac sensu mortuus est, atque omnium
bonorum iudicia et opinionem de se honestam amisit. Nunc rursus
conscientia dilatatur et exhilaratur, loquitur enim ei Deus ad cor, hoc
est, blande et suaviter: [2. Kor. 12, 9] ‘Sufficit tibi gratia mea’,
do tibi spiritum meum ne pereas, will dir ein froelich hertz geben, das
du koennest bestehen. Atque haec prima consolatio fuit, cum intus
exhilarata est conscientia, et reddita tranquilla et sanata, ac vita et
salus ipsa restituta est.

Altera est externa: Dominus dedit gratiam vel favorem, et est passivus
favor, hoc est, fecit eum gratiosum in oculis praefecti carceris, qui
singularem indolem in hoc adolescente animadvertit. Quia donum Spiritus
sancti quando datur hominibus etiam foris lucet, ut conspiciatur gratia
illa in vultu, verbis, ore, gestibus. Itaque aliis qui in eadem custodia
tenebantur gementibus, eiulantibus, frementibus, solus ipse praesenti
animo fuit, docuit, consolatus est reliquos, tametsi in eodem periculo
esset: tamen non aliter se gessit, ac si esset liberrimus, ac de
liberatione certissimus.

Illam constantiam et magnitudinem animi miratus est praefectus, Hat
dacht, es muß etwas sonderlichs mit jm sein, ut ex eo quaesivit ob 

[Seite 375]

quam noxam in vincula esset coniectus, ibi rem ordine exposuit, et suam
innocentiam facile probavit. Itaque invenit gratiam apud eum, ut
tormenta mitigaret. Non est amplius subiectus scorto, sed nactus est
dominum, qui habet quidem potestatem supplicio eum adficiendi, sed ex
verbis et vultu colligit esse ipsum falso delatum apud herum, et
spiritus sanctus facit, ut sit gratiosus loquendo, exhortando,
consolando. Ideo committit ipsi Praefectus totam suam provinciam, sicut
antea Potiphar omnem administrationem rei familiaris ei demandaverat.

�, hoc est potestatem irae. Et cum videret iuvenem eruditum in
sermone, hilari facie ac singulari indole praeditum, cogitavit de
differendo iudicio, ac eo prorsus liberando, ideoque eum reliquis
vinctis in carcere praefecit, Also muß Joseph ein Herr werden, wenn er
schon in die hell kem. Ita necesse fuit Ioseph dominari, etiamsi in
infernum descendisset. Oportuit enim respondere eventum somnii, quod
promittebat ipsi adorationem parentum et fratrum. Itaque imperat aliis
non tantum in servitute apud Potipharem, sed etiam vinctus in carcere.
Siquidem commissa ei fuit administratio gladii ac iudiciorum in sontes,
adeo ut omnia quae iudici facienda essent, ipse faceret, vinctis curaret
cibum, diiudicaret controversias litigantium, absolveret insontes et
nocentes puniret. Kurtzumb er muß dominus sein.

Magna vero laude hoc munus obiit, ita ut Princeps carceris non exigeret
ab eo rationem gubernationis. Dedit ei plenam et liberrimam potestatem
omnium rerum. Ideo inquit Moses: Nec quicquam noverat Praefectus
carceris in manu sua. Hoc est, quicquid in manu aut potestate iudicis
erat, hoc totum committebat Ioseph, ac constituebat eum summum iudicem.
Nihil noverat, inquit, in manu sua, ut supra de Potiphare dictum est,
hoc est, nihil curabat eorum quae ad suum officium pertinebant, Quia
habebat vicarium valde sedulum et fidelem. Ad hunc igitur modum
revocatus est sanctissimus martyr Ioseph ex morte in vitam, ac post
resuscitationem ascendet etiam in coelum, et constituetur dominus
Aegypti.

Atque haec est ratio gubernationis sanctorum usitata Deo. Diligenter
itaque observandum est exemplum huius iuvenis plenum omni genere
virtutum et pietatis in quo apparet, quomodo Deus dilectissimam et
preciosissimam gemmam hanc sculpserit et formaverit, atque adeo
suavissimum sacrificium in eo mactando peregerit. Nam hoc fine
proponuntur ista Ecclesiae Dei et conscientiis piorum, ut intelligere
discant quomodo [2. Mose 33, 20] se habeant consilia et opera Dei: Sic
nimirum, ut ad Mosen dixit: ‘Faciem [1. Mose 16, 13] meam non poteris
videre, posteriora autem videbis’. et Hagar supra 16.: ‘Vidi
posteriora videntis me’. Da wird nicht anders auß.

[Seite 376]

� Non debes videre opera et consilia mea quibus te fingo et refingo in
beneplacitum meum. Es soll dich nerrisch duncken. Non aliter ea accipies
et intelliges, ac si essent mors et Diabolus ipse.

Discamus igitur hanc regulam et ordinem gubernationis sanctorum usitatum
Deo. Nam et ego saepe certas rationes conatus sum Deo praescribere,
quibus uteretur in administratione sive ecclesiae sive aliarum rerum. Ah
Domine, dixi, hoc velim ita fieri hoc ordine, hoc eventu, etc. Sed Deus
prorsus contrarium faciebat ab eo quod petiveram. Ibi tum cogitabam:
Atqui meum consilium non est alienum a gloria Dei, sed plurimum faciet
ad sanctificandum nomen, colligendum et augendum regnum tuum, ad
noticiam verbi propagandam, breviter pulcherrimum est et optime
cogitatum. Sed risit haud dubie Dominus hanc sapientiam, ac dixit: Age
vero novi te esse prudentem et eruditum, sed mihi nunquam hic mos fuit,
ut aut Petrus, aut D. Martinus, aut quivis alius me doceret, formaret,
gubernaret, duceret. Non sum Deus passivus, sed activus, qui consuevit
ducere, regere, formare.

At vero molestum admodum est, quod sapientia mea tantum est passiva, et
quod eam mortificare et occidere iubeor, ac propterea sane multi
horribiliter lapsi sunt, cum hanc mortificationem non possent ferre. Sic
enim Sacramentarii bellissime docent Deum: Quomodo possit corpus Christi
in pane et vino esse, cum ascenderit Christus in coelum? dum sic
cogitant: Quia non possum ego compraehendere praesentiam corporis et
sanguinis in coena Dominica, ideo praescribam Deo rationem, quandam qua
possit adesse.

Sic scilicet in ordinem et disciplinam suam eum redigunt. Volunt ei
tribuere locum in coelo, et nesciunt tamen quid aut ubi sit coelum. Quin


[Seite 377]

potius oculos claudis et aures, ac audis verbum, et audito eo
acquiescis? [Ps. 37, 7] Sicut dicitur psalmo 37. Subditus esto Deo, et
formare ei, non formes eum, so gehets recht hinauß, tum Deus multo
plura largitur, quam nos nostris consiliis et sapientia possimus
praestare. Sic fanatici clauderent oculos et aures, et sic statuerent:
En sumam panem et vinum, et credam me manducare corpus, et bibere
sanguinem Christi realiter, facilime errore suo liberarentur. Sed quia
metiuntur verba Christi ratione mathematica, et disputant de coelo et
terra, ideo veram et propriam vim verborum Christi nunquam assequuntur,
caeco rationis iudicio dementati.

Claude igitur oculos, et evanescent omnes disputationes de coelo et
terra, imo ut ante sex millia annorum nihil fuerunt, ita nunc clausis
oculis quasi in nihilum redacta, non amplius obstabunt fidei et verbis
Christi. Id enim verbum quod condidit omnia conferendum est ad
creaturam, quae illius comparatione prorsus nihil est.

[Ps. 148, 5] Ipse dixit et facta sunt, inquit Psalmus 148. Hic mos Dei
est perpetuus et admirandus, ut ex nihilo faciat omnia, et rursus omnia
redigat in nihilum. At hunc morem assuescendum, verboque adhaerendum
est, ut ea quae turbant et impediunt fidem quantumvis magna et speciosa
ex oculis removeantur.

Si Ioseph dixisset: Domine Deus sinas me cum patre meo vivere in Hebron,
aut fremuisset adversus Deum, propter iniustam accusationem et
captivitatem, ac Deus votis eius satisfecisset, ne dederetur in
servitutem, neve in vincula coniiceretur, iuxta sapientiam rationis
ipsius, quae aegre hanc obedientiam Deo praestat, nunquam ad tantum
dignitatis gradum evectus esset. Sed cum plenus esset spiritu sancto,
pacienter tulit voluntatem Domini, donec tandem exaltaretur, non tantum
in suam consolationem et gloriam, sed et salutem temporalem ac
spiritualem Aegypti, cuius salutare organum fit per has aerumnas et
carcerem. Quia spectavit posteriora, et expectavit, donec se revelaret
et ostenderet Deus salutare suum longe uberius et magnificentius, quam
ipse unquam ausus fuisset petere aut sperare. Itaque sapientia nostra
vere stulta est, et nos non solum stulti, sed ipsa etiam stulticia
sumus.

Proponuntur vero haec exempla ad erudiendos et confirmandos nos, ut
discamus fidem et spem in dominum. Fides autem non est apparentium, sed
invisibilium, Sicut Ioseph credit in Dominum quem non videt, et sperat
se gratiam eius habere, quam etiam non cernit, sed contraria omnia sibi
obiici sentit, et tamen quod credidit et speravit accipit.

Hactenus ergo ut caecus ambulavit in densissimis tenebris, neque Deum
neque patrem, neque aliud quicquam, nisi et mortem et perditionem vidit,
mansit autem in verbo illo quod a patre audierat: Ego sum Dominus Deus
tuus, et patrum tuorum. Hoc verbum fuit ipsius vita, et ex ea postea ad
immensam gloriam et dignitatem evehetur.

[Seite 378]

Hoc nimirum exemplum est operum Dei, quod ostendit quomodo Deus
mirificat sanctos suos, ut discant in tentationibus pacientiam in fide
et spe, quanquam spes revera est ipsa pacientia. Quia vita nostra debet
esse abscondita. Es sol heissen, Thu die augen zu. Claude oculos et
sustenta te verbo, non tantum in periculis et certaminibus, sed etiam in
summis articulis doctrinae Christianae.

Caput XL.

[40, 1 –4] His itaque gestis accidit ut regis Ægyptii pincerna et
pistor peccarent adversus dominum suum regem Ægypti. Iratusque est
pharao adversus duos praefectos: nempe adversus praefectum pincernarum,
et adversus praefectum pistorum. Et coniecit eos in carcerem, in domum
principis laniorum, in illum locum, in quo Ioseph vinctus tenebatur. Et
praefecit Princeps laniorum illis Ioseph, qui et ministrabat eis,
fueruntque aliquot dies in carcere.

Hoc caput nihil admodum habet cui oporteat nos immorari. Continet enim
tantum occasionem exaltandi Ioseph, et revelandi faciem Dei. Supra de
principe laniorum diximus: quanquam non satis constat quae fuerit ratio
politiae et oeconomiae Aegyptiae. Meo quidem iudicio hic Princeps
praefuit omnibus, qui soliti sunt mactare pecudes, sive in toto regno,
sive in civitate hac sola. Fuit ei demandata inspectio mactationum, vel
ad sacros vel ad quotidianos et domesticos usus, dedit mandata laniis de
vendendis carnibus, de saginandis pecudibus ad sacrificia. Nos vocamus
Ein Marschall oder Hoffmeister. Fuit is dominus Ioseph, ut ex
superioribus patet, qui emit eum, et in vincula coniecit.

⌊lica Noribergensi talium officiorum administrationes laudatissimae
habentur.

Arbitror autem praefectum pincernarum fuisse antea regium pocillatorem
in aula, alterum vero panes et placentas in Regis et aulae usum
pinsuisse, Jst der oberst Schenck, und oberst Becker gewesen, sicut
dominus Ioseph fuit princeps laniorum et Episcopus carnium.

[Seite 379]

Illi vero ambo deliquerunt adversus Regem, sed peccatum eorum non
indicatur a Mose. Lyra ex Iudaeorum commentis recitat pincernam eo
peccasse, quod musca in regium poculum ceciderit, pistor autem attulerit
placentas, in quibus Rex invenerit arenulas. Haec sunt somnia Iudaeis
digna, qui gentes rident et prae se contemnunt, suam sapientiam et
sanctitatem tantum iactantes.

Colligi autem ex textu potest fuisse gravissima peccata, siquidem alter
ob suum scelus supplicio adficitur: Forsitan venenum miscuerunt Regi.
Neque enim stolidus aut crudelis fuit, qui ob tam levem noxam in
ministros suos adeo atrociter saeviret, sed existimo fuisse sapientem et
bonum, praesertim cum hac gloria eum ornet Deus, ut tantum Patriarcham
Ioseph ad ipsum mittat, qui facit miracula. Videtur igitur bonus et
clemens Princeps fuisse, ac tales facile contemnuntur, et pro fatuis
habentur ab aulicis, ut sibi omnia licere putent. Ideo opinor eos
insidias vitae regis struxisse, quibus deprehensis in carcerem
coniiciuntur, quo detinebantur sontes capitali poena adficiendi.

Porro hinc apparet dominum Ioseph principem illum laniorum etiam carceri
praefectum fuisse, tanquam supremum iudicem, qui haberet vinctos in sua
potestate, iamque nonnihil mitior factus est. In praecedenti capite
meminit Moses alterius peaefecti vinctorum. Hic vero videmus dominum,
qui emit Ioseph, etiam a rege constitutum fuisse principem carceris, et
hunc ignovisse et donasse ipsi vitam inde liquet, quod praefecit eum
reliquis captivis. Videtur a priore principe reconciliatus esse hero
suo, qui dixit: Est optimus adolescens, parce ei, nec eripias ipsi
vitam, poterit enim hominis tam diligentis et fidelis magnus usus esse.

Haec admiranda Dei opera agnoscenda sunt et praedicanda, convertit enim
etiam eos qui sunt inimici ad pacem, quando placent ipsi viae viri, qui
credit in eum, aut si non omnes, tamen aliqui convertuntur. Haec
benevolentia et gratia heri inde orta est, quia ut supra dictum est:
Dominus crat cum Ioseph. Sicut scriptum est in libro sapientiae 10.
[Weish. 10, 13] ‘Sapientia venditum iustum non dereliquit, sed a
peccatoribus liberavit, descenditque cum illo in foveam, et in vinculis
non dereliquit illum, donec adferret illi sceptrum regni, et potentiam
adversus eos qui eum deprimebant etc.’ Ac valde mihi placet hic locus,
quod tribuit sapientiae gubernationem et custodiam Ioseph. Dominus ille
qui est sapientia, hoc est, filius Dei incarnandus, fuit cum eo. Quia
Salomo etiam in proverbiis haud [vgl. Heb. 3, 16; 8, 9] dubie filium in
divinis vocat sapientiam: Et nos quoque docemus ex Paulo, Christum
duxisse populum Israeliticum ex Aegypto.

Adest igitur sapientia filius Dei futurus homo ipsi Ioseph in carcere,
et impetrat ei veniam donec extollatur. Haec sunt opera divina, quae nos
debebant erudire ad retinendam pacientiam et fidem in omni genere
tentationum, ne sinamus nobis eripi verbum neque speculative neque
practice.

[Seite 380]

[40, 5 –8a] Somniaverunt vero uterque pincerna et pistor Regis
Ægyptii somnium, eadem nocte, quisque suum somnium, et utriusque
somnium habebat suam interpretationem. Ad quos cum introiisset Ioseph
mane, et vidisset eos tristes, scrutatus est praefectos Pharaonis, qui
secum erant in carcere domini sui dicens: Cur tristior est hodie solito
facies vestra? Qui respondebant ei: Somnium vidimus, et non est qui
interpretetur nobis.

Hoc principium est futurae dignitatis et gloriae Ioseph. Somniat eadem
nocte uterque somnium, et ad utrunque pertinebat somnium cum sua
interpretatione. Cum autem videret eos tristiores solito, quaerit ex
Eunuchis sive praefectis illis, quae sit causa maesticiae. Supra dictum
est non fuisse castratos, sed ministros regios et proceres aulicos,
quales hodie in aula Turcica multi sunt.

Locus vero in quo vincti detinebantur fuit in domo principis laniorum,
hoc est domini Ioseph, quam eius fidei commendarat rex. Nam ex historia
regum et Hieremiae liquet Reges habuisse carceres, quos accommodarunt
suis nobilibus, aut praefectis. Ioseph autem praeest carceri. Itaque
condonatum est peccatum, de quo accusatus fuit ab hera, et fortassis
ipsa luit, ubi rescivit dominus eam huius sceleris ream esse.

[40, 8b] Dixitque ad eos Ioseph: An non Dei sunt interpraetationes?
narrate quaeso mihi.

Hinc apparet eum non fuisse ociosum, Spiritu sancto non quiescente, sed
movente cor ipsius, et impellente, ut alios quoque sicut hos duos
Eunuchos corriperet et doceret, non potuit tacere cum videret eos
idolatriae deditos, sicut nec dominam provocantem ad adulterium tulit,
sed dehortatus est eam concione gravissima, Et his quoque concionatum
esse nihil dubium est: quanquam brevibus verbis describitur colloquium
cum praefectis. Ipsi questi sunt deesse sibi interpretes, et si vinculis
eximi possent accessuros se ad Sacerdotes Aegyptios, ad ariolos et
astrologos, qui somnia interpraetarentur, et monerent de futuris
eventibus. Ibi respondit Ioseph: Nihil agitis cum vestris divinationibus
et superstitionibus, non est quod cupiatis sciscitari ab interpraetibus
futura, nihil possunt monere, sunt mancipia Sathanae. A Deo (Pithronim)
interpraetationes omnes petendae sunt.

In hanc sententiam pulcherrimam concionem instituit: quia spiritus
sanctus fuit in eo officiosus et efficax: ac statim ad Deum omnia
refert, sicut supra ad heram ait: Num peccabo in Deum? Deus enim erat in
corde, ore, opere ipsius, ideo foeliciter cadebant omnia consilia et
actiones eius, 

[Seite 381]

iuxta primi Psalmi doctrinam. Nec potest caelare aut reticere
confessionem nominis Domini, quia est sacerdos et propheta, propterea
patitur tot [Ps. 116, 10] adversa, sicut scriptum est Psalmo 116:
‘Credidi propter quod locutus sum: Ego autem humiliatus sum nimis.’
Et tamen ex his aerumnis omnibus liberatur. Dei sunt (Pithronim) inquit,
hunc invocetis, huic commendetis vestram vitam, et petatis ut det
somniorum interpraetem.

Agite vero, etsi scio vos superstitioni et idolatriae esse addictos,
narrate tamen somnia, si forte ego ea exponere queam. Iam enim sensit
praesentiam Dei, sicut supra dictum est: Dominus inclinavit ad ipsum
misericordiam, dedit ei spiritum sanctum, ideo coepit intelligere et
sperare optima quaeque, ac praeclare sane utrunque somnium enarrat.
Fortassis alia quoque interdum ei oblata fuerunt, et simul suorum
recordatus est de manipulis et de sole, luna et stellis. Unde colligi
potest eum in hoc genere enarrationum exercitatum fuisse, et tamen
dicit: Dei est interpraetari somnia, quod singulariter notandum est. Non
enim definit humanae sapientiae esse, exponere somnia. Quia nostrae
interpraetationes incertae sunt et fallaces. Deinde Diabolus etiam
prophetandi per visiones et somnia facultatem sibi vendicat. Novit enim
ordinem causarum, videt praesentes et instantes causas, inde colligit
futuros eventus, Cernit odia et simultates principum, machinationes
Caesaris, et inde raciocinatur secuturos motus in Germania, nec fallitur
sane, nisi angelus bonus impediat. Sic argumentatur et concludit ex
causis visibilibus. Sed divina somnia procedunt ex invisibilibus, ideo a
Deo eorum explicationes petendae sunt. Narrate igitur mihi, inquit
Ioseph, ego sum minister Dei, fortassis mihi revelabit quid sibi velint.

[40, 9 –11] Recensuit itaque Princeps pincernarum somnium suum ipsi
Ioseph, dixitque ei: Cum ego somniarem, en vitis erat coram me: et in
ipsa vite erant tres propagines. Vitis vero erat similis germinanti, et
ascendebat flos eius, et botri eius ad maturitatem perduxerunt uvas. Sed
et calix Pharaonis erat in manu mea, et accipiens uvas, expressi eas in
calicem Pharaonis, deditque calicem in manum Pharaonis.

Descriptio est vitis germinantis, gemmantis et maturescentis. Vitis
profert palmites, hi germinant, et acquirunt folia seu pampinos, Tertio
gemmat, quando parvula folia cum uvis simul erumpunt. (Escol) botrum
significat: Botri eius concoquebant, maturificabant uvas, (Sachat)
significat exprimere, ut ex hoc loco colligimus. Nusquam enim alibi
exstat in Bibliis, cuiusmodi vocabula multa supra habuimus, quorum
significatio apud Iudaeos incerta est.

[Seite 382]

[40, 12 –15] Dixit vero ad eum Ioseph: Haec est interpraetatio eius:
Tres propagines tres dies sunt, post quos extollet Pharao caput tuum, et
restituet te in gradum pristinum, ut praebeas craterem in manum eius,
iuxta pristinum morem, cum esses pocillator ipsius. Tantum memento mei,
cum tibi bene fuerit, et facias mecum misericordiam, ut mei mentionem
facias apud Pharaonem, ut educat me ex hac domo: quia furtim sublatus
sum de Terra Hebraeorum, neque hic quicquam designavi, ob quod me in
hanc foveam coniicerent.

Haec verba haud dubie praecessit invocatio. Neque enim tam subito haec
gesta sunt, sicut a Mose breviter describuntur. Postquam audivit Ioseph
narrationem somnii, secessit in solum aliquem locum, et flexis genibus
oravit. Nihi enim faciunt sancti sine benedictione et oratione, non
subito irrumpunt ad negocia, sed cum timore accedunt: et quia sperant in
dominum, ideo invocant: et si externi gestus non semper adhibentur,
tamen corde, gemitu et suspiriis precantur. Sicut ipse testatus est
antea (Pithronim) sunt dona Dei, non est sapientiae aut industriae
nostrae, interpraetari somnia, sed accedat oportet Spiritus sanctus,
sine quo non est donum, aut interpraetatio ulla. Ideo dixit: ego orabo
Deum, ut hanc facultatem mihi concedat explicandi eam significationem,
quae proprie huic somnio congruit.

Vocabulum Mispath frequenter pro more aut consuetudine usurpatur. Ut hoc
loco, Secundum iudicium suum, id est, morem priorem. Et [2. Mose 21, 1;
24, 3] Exodi 21. de patrefamilias qui desponderat filio suo famulum,
iuxta iudicium, [Ps. 119, 132] hoc est, morem filiarum faciet ei. Et
Psalmo 118: ‘Secundum iudicium diligentium te’, hoc est, sicut soles
tractare eos qui te diligunt, non secundum poenam et iudicium impiorum.
Porro quod petit Ioseph ut pincerna sui recordetur, et mentionem faciat
apud Pharaonem, id Iudaei exagitant, ac dicunt eum peccasse, et ob hoc
delictum duobus annis amplius captivitatem hanc fuisse tolerandam. Verum
iniuste reprehenditur. Non collocavit fiduciam suam in pincernarum
principem, cum supra toties audiverimus ipsum aequo animo hanc crucem
tolerasse, ac paratum fuisse mortem et extrema omnia experiri. Sed est
exemplum eius doctrinae [1. Kor. 7, 21] quam tradit Paulus 1.
Cor⌊inthiorum 7.: ‘Si servus vocatus es, non sit tibi curae, sed si
potes fieri liber, magis utere’. Non enim nobis ipsi accersere mala et
pericula debemus. Sed quando vel casu, vel divina voluntate adfligimur,
ibi constanter et magno animo quidvis incommodi ferendum est, ita tamen
ne negligamus consilia et auxilia, quibus possumus liberari. Est enim
tentatio Dei, contemnere oblata remedia malorum divinitus monstrata.

[Seite 383]

⌊ensium 2. Paulus repraehendit hypocritas, qui non parcunt corpori
suo. Qualis ego olim in monasterio homicida fui et persecutor pessimus
mei corporis: Ieiunabam enim, orabam, vigilabam, fatigabam me supra
vires. Hoc est sibi ipsi accersere et inferre mortem.

Ad utrunque vero debemus esse parati, tum ad vitam tuendam et
conservandam, tum ad mortem iuxta beneplacitum Dei aequo animo
oppetendam. Sicut vult Deus nos esse dominos mortis et vitae: iuxta
illud [Röm. 14, 8] Rom⌊anorum 14.: ‘Sive vivimus sive morimur,
domini sumus’, non tantum in genitivo casu, sed etiam in nominativo
plurali. Si enim domini sumus moriendo et vivendo, sicut Christus ipse,
profecto etiam vitae et morti dominamur. Neutrum nobis nostra sponte
accersere possumus et debemus, sed utrunque cum humilitate et pacientia
acceptandum est. Sic supra Abraham suae vitae rationem accuratam habet,
quando iubet Saram simulare se esse sororem ipsius, ut evaderet
periculum et vim regis. Sic Iacob fugit iratum fratrem Esau, postea ad
placandum eum mittit munera, et omnia experitur, ut possit esse in tuto.
Idem Isaac fecit fugiendo, donando, largiendo, ut vicinorum et regis
Abimelech gratiam et favorem sibi conciliaret.

Proinde Ioseph non peccavit flagitans a pincerna regio, ut suae
liberationis rationem habeat. Nam initio statim gemuit, et rogavit
fratres, ne venderetur. Sed quia non poterat tum effugere, quin a
fratribus in tristem et miserabilem servitutem hominum peregrinorum
dederetur, pacienter sane toleravit crucem a domino impositam. Iam vero
cum videt sibi offerri aliam occasionem liberationis per principem
pincernarum in aula regis, apud quem sciebat hunc fore in gratia,
cogitat se facturum periculum, an Dominus hanc occasionem adiuvare
vellet, et ipsum carcere tam molesto eripere. Idem alter quoque
praefectus pistorum haud dubie petivit, quanquam frustra. Nisi vero hanc
rationem inivisset, tentasset Deum, qui vult nos uti oblatis mediis et
occasionibus, et vicissim etiam iis carcere quae denegat, ac pacientiam
nostram in cruce exercere, sive ad dextram sive ad sinistram.

Iudaicum igitur commentum ineptum et falsum est, ac laudandum est
consilium Ioseph, quod admonet pincernam beneficiorum, quae in ipsum
contulerat in carcere corporaliter et spiritualiter, ac petit ut eorum
meminisse velit. Fuit enim propheta plenus spiritu sancto, qui non
tantum fovit et curavit vinctos quibus potuit rationibus, sed etiam
consolatus est eos, et ut confiderent ac bene sperarent, auxiliumque
divinum expectarent, docuit. Diligenter autem observandum est exemplum
hoc, quo Ioseph singulari studio hanc opportunitatem captavit ut posset
evadere, ne tentaret Deum: alioqui enim conscientia eius ipsum postea
arguisset negligentiae.

[Seite 384]

⌊anorum 12.

Deinde purgat se de scelere, ob quod in vincula coniectus fuerat,
allegat suam conscientiam, non iustificat delatores, ne videatur sibi
male conscius. Neque enim ita negligenda est nobis fama, ut agnoscamus
crimina falso nobis obiecta, et criminatores silentio nostro
confirmemus. Sed [Joh. 8, 49] dicendum est: Non peccavi: ‘Non habeo
Daemonium’, inquit Christus ad [Joh. 18, 23] Iudaeos, Item: ‘si male
locutus sum, testimonium perhibe de malo’. Et extant Augustini dicta
admodum gravia et memorabilia: Qui negligit famam crudelis est. Item
bona conscientia nobis opus est coram Deo: bona fama propter proximum.
Innocentia sufficit coram Deo, non apud proximum: ibi bona fama
necessaria est. Episcopus si falso accusetur negligentiae, furti,
adulterii, peculatus, nequaquam iniuriam illam silentio approbare debet.
Quod si innocentiam suam testatus est, et adversarius eo non acquiescit,
ferat in nomine Domini, et patiatur iniustam criminationem, non
persequatur aut ulciscatur authorem contumeliarum, sufficit enim
testificatio, qua probavit se iniuste proscindi. Sicut docent exempla
Christi et Apostolorum.

Ait ergo Ioseph: Non mea aliqua culpa in hunc locum veni, furtim enim
sublatus sum de terra Hebraeorum, et illi huius calamitatis mihi
authores sunt, qui tueri et defendere me debuissent. Neque quicquam
peccavi in domo heri mei, sed a scorto pessimo falso de adulterio sum
accusatus. Oro igitur ut pro me intercedas apud Regem. Atque haec
aliquanto copiosius et rhetorice amplificavit, ut haberet causam
recordandi suae innocentiae et beneficii. Sed hoc medio nondum
liberabitur. Manet ergo diutius in fide, spe et pacientia, gibt sich zu
friden, non murmurat, non indignatur, nec maledicit Deo aut hominibus.
Fuit enim apud sanctissimos patriarchas certissima fides et cognitio
doctrinae caelestis, quam nos 

[Seite 385]

Dei beneficio habemus, hoc est, crediderunt in Christum, et propter hunc
expectarunt vitam aeternam. Articulus resurrectionis animis eorum
infixus fuit. Quia perdurant non solum in morte, sed etiam ultra et post
mortem. Toties enim intentatur ei mors, toties occiditur, ut verissime
dici queat durasse Ioseph ultra mortem. Sic autem animum induxit suum:
Quare me excrutiem, aut fremam adversus Deum? Scio Dominum esse Deum
meum, non tantum in hac, sed et in futura vita. Ita luxit fides
resurrectionis mortuorum etiam in veteri testamento, quanquam minus
copiose et aperte quam in novo.

[Matth. 22, 32] Christus inquit, Deus non est mortuorum sed vivorum
Deus. Ergo omnes patres, qui speraverunt in Deum, etiam resurrectionem
mortuorum sine ullo dubio crediderunt. Hoc enim clare demonstrari potest
argumentatione Christi: Abraham, Isaac et alii patriarchae durant usque
ad mortem fide firmissima: igitur crediderunt resurrectionem mortuorum.
Si enim non restat alia et melior vita post hanc, quid opus est fide,
aut Deo ipso, aut spe in Deum ultra mortem? Si non est expectanda
resurrectio, etiam fides nulla et Deus nullus est et e contra: Si est
fides et spes aliqua in Deum, necesse est esse Deum, qui omnium
confidentium et sperantium in ipsum Deus sit, propter quem retinent spem
immortalitatis. Cum enim omnibus mors oppetenda sit, et tamen pii Deo
confidant, necessario fatentur post hanc vitam et aeternam restare.

Epicureo non opus est fide in Deum, quia vivit vitam belluinam, ideo
parum interesse putat sive moriatur, sive vivat. Iulius Caesar dixit
subitaneam mortem esse optimam, quia fuit ethnicus et infidelis, defuit
ei verbum, ideo non opus habuit fide, spe, charitate, pacientia. Wenn
das leben auß ist, so ist es alles auß mit den Epicureis.

Haec propterea cogitanda sunt, ut videamus quomodo luceat hic articulus
de futura immortalitate in sanctis hominibus veteris testamenti, qui
indubitanter crediderunt resurrectionem mortuorum, ac praesertim
fiduciam suam in Christum authorem resurrectionis positam habuerunt.

Deinde exemplum petitionis Ioseph etiam observandum diximus, quo monemur
utendum esse praesentibus bonis et occasionibus ad fovendum,
sustentandum aut liberandum corpus nostrum, Rempublicam, Ecclesiam,
coniugem, liberos. Quilibet suo loco faciat quod debet et potest. Quod
si destituitur successu, sit paratus vel ad vitam vel ad mortem, ad
tristiciam pariter et gaudium, ad bona et mala perferenda. Ita ut
Dominus Deus nostra spes et fiducia sit, non solum in hac, sed et in
futura vita, sicut [1. Tim. 4, 8] scriptum 1. Thimot⌊hei 4: ‘Pietas
autem ad omnia utilis est, promissionem habens vitae quae nunc est et
futurae.’ Hoc est, sperandum et confidendum est cum pro hac tum pro
futura vita, ut sit Dominus Deus noster in aeternum.

[Seite 386]

[40, 16 –19] Videns vero pistorum Princeps quod fausta esset
interpraetatio, ait ad Ioseph: Et ego somnium habui: Erant tria canistra
alba supra caput meum. Porro in superiori canistro erant varii cibi
Pharaonis, qui fiunt arte pistoria, et aves comedebant eos ex canistro,
quod erat supra caput. Respondit Ioseph et dixit: Haec est
interpraetatio eius. Tria canistra sunt tres dies, post quos tollet
Pharao caput tuum a te, ac suspendet te in cruce et aves comedent carnem
tuam a te.

Simile somnium est priori, sed dissimilis est interpraetatio: cogitat
enim se quoque post triduum liberatum iri, sicut alteri promissa est
liberatio. Verum cessat hic analogia non fidei, sed rerum, ideo non
recte colligit: cum Princeps pincernarum non plecteretur, sed eodem modo
evasurum incolumem.

Vox Hori proprie album significat, item foraminosum. Itaque Hieronymus
improprie vertit canistrum farinae. Differt tamen a Laban, quod etiam
candidum colorem designat. Illud enim excellenter candes significat,
[Dan. 7, 9] sicut Danielis 7. dicitur de antiquo dierum, fuisse
indumentum eius candidum ut nivem, hell weiß, schne weiß, non obscuram
et leprosam albedinem, sed insigniter albam. Et in historia Hester
cap⌊ite 8. Egressus Mardochaeus in veste regia hiacinthina et candida.
Ubique igitur in scriptura sancta Horim dicuntur nobiles, proceres,
principes, magistratus et gubernatores populi, id est, candidi, ut ex
Nehemia patet. Mos enim fuit praesertim orientalium populorum, vestiri
candidis vestibus. Sicut de divite epulone dicitur. Et hodie Turci
candido vestitu, perinde ut Romani olim purpura, utuntur. Et Arabes
etiamnum vocantur Loban a Laban.

Porro et canistrum hoc nomine appellatur propter multitudinem foraminum,
quia multis et raris viminibus contextum est ad similitudinem retis, Ein
schneweisser korb.

Sic vero habet somnium: In superiore canistro fuerunt omnia genera
ciborum, kuchen, leichtprot etc. Haec omnia adhuc satis fausta sunt, et
congruunt cum somnio pincernae. Supra enim tres propagines, hic tria
canistra exhibentur. Illic vero erat calix Pharaonis in manu pincernae,
hic canistrum in manu pistoris est, sed non ut porrigantur inde cibi
Pharaoni, sed ut vescantur iis volucres, ideo portendit ipsi crucem in
qua carnes eius lacerentur a volucribus.

Supra autem in genere de somniis et eorum interpraetationibus dictum
est, quam materiam Lyra satis confuse tractat. Quaeritur an et quomodo
somniis credendum sit. In Deuteronomio negat Moses fidem eis 

[Seite 387]

[Sir. 34, 1 –7] habendam esse. Et Syrach 34. diligenter de iisdem
disputat. Contra in Ioele commendantur somnia, et scimus multa ab initio
in Ecclesia fuisse monstrata cum piis tum impiis. Cyprianus habuit
somnium de Christo sedente, et inimico tendente retia, et insidiante
ipsi et sanctis eius. Et narrat Augustinus somnium matris suae Monicae,
qui ploranti apparuit iuvenis hilari vultu et veste nitida, et quaesivit
cur fleret: Respondit ipsa se deplorare exitium filii sui, propter
sectam Manichaeorum, qui addictus erat Augustinus. Ibi iuvenis iussit
eam bono animo esse et dixit: Noli flere, quia ubi tu, ibi ille. Hanc
vocem accepit Monica tanquam coeleste oraculum, et laeta ad filium
perrexit, ut recitaret somnium, quo spes sibi ostensa esset convertendi
eius ad veram pietatem. Augustinus vero initio cavillo quodam elusit.
Non recte accepisti inquiens: Forte enim dixit adolescens: Ubi ille, ibi
tu. Sed firmiter perstitit in sua sententia Monica, et adfirmat
Augustinus se vehementer illo verbo matris perculsum esse. Fuit enim
somnium divinitus oblatum, creditum et explicatum, ideo respondit tandem
eventus, sicut solet fieri in divinis somniis.

Alia vero quae non a Deo oriuntur, ambigua sunt et fallacia: singulari
igitur prudentia opus est, ad ea discernenda.

Saepe autem dixit me ab initio causae meae semper rogasse Dominum, ne
mihi vel somnia, vel visiones, vel angelos mitteret. Multi enim fanatici
spiritus me adorti sunt, quorum alius somnia, alius visiones, alius
revelationes iactabat, quibus nitebantur me erudire. Sed respondi me non
expetere eiusmodi revelationes, et si quae offerrentur, me iis non
habiturum fidem. Idque ardentibus votis precatus sum, ut daret mihi Deus
certum sensum et intellectum scripturae sanctae. Si enim verbum habeo,
scio me recta via ingredi, nec facile falli aut errare posse. Ac malo
sane Davidicum intellectum, quam propheticas visiones, quas nec Davidem
magnopere desiderasse arbitror. Sed vide quam certum sensum habeat
scripturae.

Fanatici cum suis somniis alii alio me impellere conabantur, ac si
quoslibet audivissem, profecto tricies aut quadragies genus doctrinae
mutandum fuisset. Cum vero repudiarem omnes, clamabant me esse
pertinacem et capitosum, ac missum me faciebant. Ideo nihil moror
visiones et somnia, et quanquam videntur significantia, tamen contemno,
et sum contentus certo sensu et fide scripturae sanctae. Quod si verbum
habeo, certus sum, Deum et angelos mihi adesse, si non visibiliter,
tamen instillare suos radios, meque in via veritatis dirigere. Haec mea
sententia est, quam non muto.

Neque tamen omnia somnia contemnenda sunt prorsus, quanquam iis ego non
delector, sed observandae sunt notae verorum somniorum. Nam ea quae
divinitus immittuntur sequitur mox impressio: ita ut is qui somniat non
possit somnii oblivisci, aut si excidit, tamen mox succurrit iterum,
sicut 

[Seite 388]

apparet in historia Nebucadnezaris: quia semen a Deo iactum, necessario
fert fructum suum. Ita in praesenti exemplo tam fortis est impressio in
duobus praefectis, et postea in Rege ipso, ut commoveantur, nec possint
acquiescere, donec explicationem somniorum audiant.

�

Iulius Caesar somniaverat se stuprasse matrem, illud somnium monstratum
ei fuit a Sathana, qui est simia2� Dei. Interpretes igitur retulerunt
ad bellum civile quo adflixit patriam. Item somniavit se volare: et
multa alia de Nerone Claudio a Suetonio commemorantur, Hae non sunt
propheticae interpraetationes, sed perinde valent ac auspicia, auguria,
omnia de quibus extant libri Ciceronis Tusculanarum quaestionum et de
divinatione.

Diabolus est potens et mirabilis spiritus, qui potest tam vigilantes
quam dormientes fallere, et interdum quidem somnia et explicationes
ipsius sortiuntur suos eventus, interdum vero non. Quia oriuntur ex
causis praeiacentibus: Videt viginti aut triginta annis consilia et
deliberationes in aulis, deinde quomodo disposita sint organa corporum
ct animarum: item videt educationem et institutionem principum, ingenia
et mores eorum: ex his multa colligit. Sicut dux Georgius praevidebat
duobus filiis suis fore oppetendam mortem se adhuc superstite. Itaque
facilime potest Sathan somnia immittere, et postea interpraetationem
colligere, perinde ut movet phantasias et imagines aut furores et
libidines inspirat. Postea habet suos sacerdotes et somniatores, quales
multi apud omnes fere gentes, ac in populo Israelitico etiam fuerunt,
quos prophetae vehementissime insectantur, et populi impietatem
repraehendunt. Saepe tamen in explicando hallucinatur. Ac si haec somnia
duorum praefectorum audivisset, non facile dissimilitudinem illam
perspexisset, nisi forte sensum animorum Pharaonis et praefectorum
scivisset. Sepe etiam Deus impedit eiusmodi successus et eventus
praedictos, cum mutantur causae illae, ex quibus eos raciocinatus est
Sathan. Talibus igitur non est habenda fides.

[Joel 3, 1] Primus vero et praecipuus gradus somniorum est divinum
quoddam genus prophetiae, de quibus inquit Ioel: ‘Seniores vestri
somnia somniabunt’, 

[Seite 389]

nimirum divina, quae sunt certae impressiones a Deo immissae, et habent
adiunctam non solum interpraetationem, sed et fidem et credulitatem
eorum, quibus exhibentur, ac tandem etiam effectum. Alterum est
Diabolicum. Tertium physicum, de quo medici disputant, et inde colligunt
qualis sit constitutio sanguinis aut totius corporis, ideo non quaeritur
quid significent vel moraliter, vel theologice. Et de his duobus
generibus tenenda est regula in Ecclesiastico tradita, et a Catone:
Somnia ne cures.

Redeamus ad Ioseph. Audivimus hactenus Deum inclinasse ad eum
misericordiam suam, et dedisse gratiam coram principibus laniorum et
carceris, item duobus captivis, qui viderunt in eo singularem
foelicitatem et dexteritatem ingenii et omnium actionum. Deinde habuit
internam consolationem, qua sensit se donatum hoc maximo dono prophetiae
per spiritum. Sapientia vero descendit cum ipso in foveam: Ergo bene
sperat, et promittit sibi liberationem ex tam praeclaro dono, et ex
gratia et misericordia qua norat Dominum se respexisse. Credit etiam
humana cogitatione futurum sibi hunc pincernam praesidio et solatio,
quae est quidem humana fiducia, et tamen neutiquam repraehendenda. Sic
enim statuit: Deus illuminavit me spiritu prophetico: igitur non deseret
me, insuper hanc occasionem offert, ut interpraeter somnium principi
pincernarum, qui apud Pharaonem pro me poterit intercedere. Haec
consilia et cogitationes laudandae sunt, non enim contemnere debemus
oblata media, saltem possibilia et naturalia, ne Deus tentetur. Quod si
eiusmodi occasione aut spe aliqua fallimur, id quoque aequo animo
ferendum est.

� Sed tibi illa non sunt manifestata, alias enim nullus locus erit
fidei, spei, pacientiae, charitati, sed aut contemptus, aut odium Dei
inde existet in animis hominum, non credemus, nec sperabimus ab eo
auxilium. Deus igitur ordinat contingentia illa propter exercitia fidei
et spei. Ac iniuste repraehendi Ioseph a Iudaeis 

[Seite 390]

diximus, quasi fiduciam posuerit in hominem. Si enim petendum est
aliquid a principe, non est desperandum de eius benignitate et
clementia, alioqui nihil audebo flagitare. Sed confidere debeo eum
clementer meas preces exauditurum. Quod si fallor, sine peccato fallor,
sin impetro quod peto, gratias ago Deo.

[40, 20 –23] Factum est igitur die tertio, qui erat dies natalitius
Pharaonis, ut instrueret convivium omnibus servis suis. Et levavit caput
principis pincernarum, et caput principis pistorum inter servos suos. Et
principem pincernarum quidem restituit pro pincerna suo, ut porrigeret
calicem in manum Pharaonis. Principem vero pistorum suspendit, sicut
interpraetatus eis fuit Ioseph. Nec recordatus est princeps pincernarum
Ioseph, sed oblivioni tradidit eum.

Hic iterum tentatur optimus et pientissimus Ioseph, sentit enim
frustratam esse spem suam et fiduciam conceptam, quod iam instaret hora
liberationis. Petiverat a pincerna, ut sui recordaretur, cum bene ipsi
esset. Verum quid fit? Traditur Ioseph oblivioni et Deus sinit eum in
ista spe et consolatione rursus tentari et vexari toto biennio. Lieber
Herr Gott, wils denn nit schier werden1�, es weret auch gar zu lang.

Vulgo dici solet: Pacientia saepius laesa fit furor, quod de humana,
sive ethnica pacientia recte dicitur: ea enim vertitur in furiam, si
plures offensiones tolerandae sunt, Es sol aber nicht sein. Sed
Christiania pacientia debet perseverare, et manere sui similis. Ac
dictum illud Hieronymi ethnicum est, non Christianum.

Simul autem doctrina proponitur de ingratitudine mundi, quam mercedem
soleat pro summis beneficiis rependere. Est horribilis sane pictura eius
in summo gradu ingratitudinis. Servierat Ioseph dominae suae, coniugi
Potipharis, non solum ad beneplacitum, verum etiam ad concupiscentiam,
amorem et insaniam. Quid reddit ei? mortem et omnis generis calamitates.
Wer will denn der welt dienen? Quis igitur Rempublicam aut ecclesiam
curabit? Quis docebit aut educabit filios et discipulos, cum nihil aliud
precii reportes, quam summam ingratitudinem pro summis beneficiis?
Mundus non faciet, qui non vult perdere beneficia, sed requirit
gratiarum actionem, honorem et laudem, quae si non contingunt, desinit
bene de aliis mereri. Ideo Bernardus inquit: Ingratitudo est vicium
exiccans fontem bonitatis, humanae scilicet, non Dei et filiorum Dei,
qui sunt inexhaustae benignitatis. Non degenerat haec vitis in tribulos
aut spinam, sed fert perpetuo bonos fructus arbos bona.

Fuit igitur haec quoque malicia et perfidia toleranda Ioseph, ut
traditus oblivioni a pincerna, diutius maceretur in durissima servitute
ac summa 

[Seite 391]

inopia et egestate, nihil enim habet praeter victum tenuem, et sordidum
amictum in carcere, und will nit auffhoeren. Mundus econtra vorax est et
rapax omnis generis officiorum, quae tamen nunquam agnoscit. Ac eodem
[Matth. 5, 45] modo gerit se erga Deum, qui solem suum sinit oriri super
bonos et malos, quin totum orbem terrarum profundit et dispergit in
homines superbissimos et ingratissimos, contemptores Dei et blasphemos.
Verum nemo [Ps. 148, 3] est qui cantet illud Psalmi: Benedicam te Domine
Deus, ‘Laudate eum sol et luna’ etc. imo maledictio, vituperatio,
blasphemia, mors sanctorum redditur pro infinitis eius meritis
corporalibus et spiritualibus, denique filius [Matth. 5, 48.44] Dei
missus in mundum occiditur. Ipse tamen est infinitae et immensae
bonitatis, ideo monet Christus: ‘Estote perfecti, sicut pater vester
perfectus est: Benefacite malis, orate pro eis’.

Illam artem egregie tenuit Ioseph, ac recte didicit Euangelium ab
optimis praeceptoribus. Venditus enim est 17. anno aetatis suae postquam
decennio audivit docentem patrem, matrem Rahelem et Deboram nutricem,
qui singulari studio eum erudierunt et unice dilexerunt. Viderunt enim
placido ingenio praeditum, et optima indole adolescentem esse. Nutrix
Debora fuit ipsi loco aviae. Et adhuc recens memoria erat Patriarcharum
Noah, Sem, Eber. Erat etiam superstes Isaac, qui diligenter exempla
calamitatum Iacob ei inculcavit cum aliorum patrum rebus gestis, verbis,
exemplis et aerumnis. Et fuit Ioseph ipse magna ex parte spectator vitae
patris in Syria et postea adflictionum in stuprata Dina, caede
Sichimitarum, incoestu Ruben, vidit lachrymas et gemitus patris, audivit
querelas ipsius et totius domus, et apud hunc solum efficaces fuerunt
conciones patriae, quia fuit optima pars agri. Alii et fratrem et
parentem occiderunt. Solus Ioseph fuit gemma preciosissima conservans
verba et exempla Isaac, Iacob et aliorum patrum: fuit quasi adamas
quidam in fide dei, spe et pacientia, nec potuit cor eius ullis
procellis aut tempestatibus expugnari.

Ideo recte in libro sapientiae dicitur sapientiam, hoc est filium Dei,
non reliquisse venditum iustum, sed descendisse cum eo in foveam et
carcerem. Illum habuit praeceptorem, qui dedit incrementum, ut auditum
verbum firmiter infixum cordi retineret. Habuit ob oculos poenam
diluvii, incendium Sodomorum et alias calamitates, deinde et varias
liberationes piorum a patre recitatas, Unde crevit et confirmatus est in
eo timor Dei, fides, spes et aliae virtutes, ut nullis procellis
labefactari animus eius posset.

Sic igitur detinetur in vinculis et inferno, et quanquam conceperat
spem, se propediem liberandum esse, tamen videt eam esse irritam. Habet
autem spiritum propheticum, qui ipsum consolatur, ut sustentet se
doctrina patrum, Yetzt wirdt Gott helffen, sed nimis diu cessat. Sperare
autem et semper falli et frustrari valde molestum est, et accumulat
dolorem adflictis. 

[Seite 392]

[Ps. 26, 14] Itaque opus fuit exhortatione Psalmi: ‘Expecta Dominum,
viriliter age’ etc. Interea vero dum moratur orandum et suspirandum
est pro liberatione. Deinde quaerenda sunt media, ac annitendum est et
laborandum, ut eripiaris ex praesentibus aerumnis. Si enim esset absque
spe et conatu illo quo cupio exaudiri et liberari, nihil opus esset
invocatione. Sit autem oratio assidua et importuna, non cesset, non
defatigetur, ut repugnet diffidentiae et dubitationi.

Nam et Ioseph cum in spiritu quidem esset paciens, tamen homo fuit,
perinde ut alii sancti omnes qui in carne manent, licet non vivant [Gal.
5, 17] secundum carnem, ut ait Paulus: ‘Caro concupiscit adversus
spiritum’, quae pugna in omnibus sanctis per totam vitam eorum durat,
in aliis magis, in aliis minus. Etsi igitur Ioseph credidit, speravit,
gratias egit in tribulationibus: tamen nihil dubium est, eum etiam legem
in membris suis repugnantem legi mentis sensisse. Illam rebellionem
secundum carnem, et motus quosdam impacientiae habuit: sed tamen
superavit: non quod assiduo eos senserit, sed uno, aut dimidio die,
saepe etiam biduo vel triduo, secundum beneplacitum Dei, qui sinit
tentari suos, sed cum tentatione dat proventum, ut possint sustinere. Es
muß ja einer ein tag zwen betrübet sein. Caro muß seine murmura
haben, sed tamen dominari debet spiritus. Sicut [1. Mose 4, 7] dicitur
Gen⌊esis 4: ‘Sub te sit appetitus tuus’, ne definitive concludas
diffidentiam et desperationem.

Caro quam adhuc circumferimus, facit ut gaudium spiritus non possit esse
perfectum, nec queat hoc praestare quod debet: non enim est in hac vita
absque murmure: et tamen frenanda et compescenda est, ne dominetur
murmuratio et impacientia, etiamsi urgeat, solicitet, impellat ad
indignationem.

Accesserunt igitur et spirituales tentationes ad mala quae carnem
fatigarunt, et duriter exercuerunt. Miserum enim est, humiliari in
carcere, pati exilium, contemni, negligi, relinqui solum sine consilio
et auxilio, pro summis beneficiis summam ingratitudinem experiri. Ideo
maxima haec pacientia fuit, quae non cadit in hominem. Postquam vero
vidit Diabolus conflictari Ioseph cum tentatione murmurationis et
impacientiae. [Matth. 4, 3] tum demum ignita tela sua in ipsum torsit:
quale illud fuit: ‘Si filius Dei es, dic ut lapides isti panes
fiant’: Vides miserabilem illam et diuturnam calamitatem, vides preces
tuas esse irritas, clamas, invocas, credis in Deum, sed frustra. Modo
sperabas te per interpraetationem somnii pincernae liberari et exaltari
te posse. Age liberet te Deus, si vult te. Haec tela animum aegrum et
saucium longe gravius excruciarunt.

� Quandiu sonant 

[Seite 393]

�, und kumbt mit den Mord stossen2�, cum tentationibus diffidentiae
et desperationis.

Ioseph autem solus in hisce angustiis haerebat, neminem habebat cum quo
posset conferre. Da ist kein beicht vatter, nemo erat, qui solaretur et
erigeret pene oppressum tanta malorum mole. Wolan da ligt das liebe
kindt noch zwey jar, adhuc biennium detinetur in carcere. Duorum mensium
aut septenarum spacium facilius, imo summa voluntate tolerasset. Sed
prorsus eius obliviscitur princeps pincernarum: neque unquam per omnem
vitam recordatus esset petitionis ipsius, nisi Pharaoni somnium oblatum
fuisset divinitus, quod erit ipsi occasio et causa salutis.

Interea vero post liberationem pincernae sollicitis articulis omnes
horas, dies, menses supputavit, et cum gemitu dixit: Ah wenn wils
werden? Iam annus elapsus est et agitur secundus, tandem cum duo anni
transivissent, nec sequeretur liberatio, cogitavit actum esse de salute
sua. Nu wirdt nichts drauß, hat er gedacht. Ista omnia sunt argumenta
inducentia ad desperationem. Ac fuit haud dubie summa et gravissima
tentatio, atque adeo postrema est. Sedet ergo in tenebris lucerna illa,
et discit [Matth. 4, 4; 5. Mose 8, 3] vocem hanc intelligere. Adflixit
te Dominus penuria et tentavit, ut disceres ‘quod non in solo pane
vivit homo, sed in quolibet verbo quod egreditur de ore Domini’. Nisi
habuisset secum hoc pabulum Ioseph, nisi Spiritus sanctus et filius Dei
cum ipso in foveam descendisset, et sustentasset eum verbo quod
didicerat ex patre, non potuisset ferre ac vincere impetus Sathanae.
Superant enim robur humanum spirituales tentationes, sicut multi subito
occiduntur istis ictibus et fulminibus Diaboli. Quando spiculum
mortiferem et telum ignitum torquet in cor hominis, si non habet verbum,
momento extinguitur. Ac tales non occidit gladius aut homo, sed Diabolus
immediate confodit cor et animam spiculis suis ignitis.

Discit ergo Ioseph vivere in verbo Dei, non in solo pane, quo in tantis
aerumnis non potuisset tolerare vitam. Nisi enim consolationem habuisset
a spiritu sancto, dolore animi extinctus esset, praesertim in
solitudine, ubi omnium hominum consuetudine et auxilio destitutus fuit, 

[Seite 394]

nec ullum solacium habuit, nisi a furibus, latronibus et maleficis,
quibus servivit in carcere. Non igitur humanae opis et consolationis est
quod vincit et perdurat contra Sathanam, mundum et carnem, nec alia vita
vivit, quam quae est in verbo Dei: haeret enim simpliciter in
promissione, paratus etiam ad maiora perferenda: quanquam cupit liberari
secundum carnem et secundum spiritum etiam: tamen quia videt Deum sic
velle, acquiescit eius beneplacito, et mortificat carnem clamantem,
murmurantem, dicens: Fiat voluntas Domini, (Aber es ist ein trefflich
schwer Fiat) patri meo promissa est a Deo posteritas et benedictio, et
pater docuit me istas promissiones expectare, donec impleantur. Differor
quidem et infirmor secundum carnem, sed in verbo animor.

Atque ita sanctissimus et optimus Ioseph crucifixus, mortuus, sepultus
est, et descendit ad inferos hoc biennio. Nunc veniet Dominus et
liberabit, glorificabit et magnificabit eum, sicut ipsum vocavit,
iustificavit et dedit spiritum sanctum et filium, qui descendit cum eo
in carcerem. Nun ist die marter wochen auß. Mox enim vivificabitur et
resurget. Est profecto pulcherrimum exemplum proponendum ecclesiae Dei
et omnibus adflictis ac tribulatis quocunque modo, Wir wuerden
schwerlich so vil leiden. Et ad hunc modum agnoscendus est Deus, quod
sit mirabilis in sanctis [Ps. 4, 4] suis, iuxta illud Psalm⌊i 4.:
‘Scitote quoniam mirificavit Dominus sanctum suum: Dominus exaudiet
me, cum clamavero ad eum’. Das Exaudiet folget wol, aber das Clamavero
weret zumal lang. Iam tredecim annos egit in exilio et biennium in
carcere propter fidem, castitatem et diligentiam in servitute. Sed Deus
eiusmodi exauditor est, qui mirabiliter agit cum sanctis suis, sicut hic
videre est in Ioseph. Ipse quidem nescit causam, quare Dominus tam diu
differat liberationem, sed eam permittit Deo et clamat.

Hoc igitur exemplum confirmet nos in nostris tentationibus, qui nondum
tantis aerumnis et difficultatibus conflictati sumus. Ac superant etiam
horum Patriarcharum passiones non Monachorum tantum, sed et sanctorum in
novo testamento martyria, demptis: Apostolis, ut Paulo et aliis, qui
habuerunt Patriarchales tentationes et glorias. Videmus enim vel unius
Ioseph vitam plenam esse martyriis, quibus corporaliter et spiritualiter
gravissime exercitatus est 13. annis, et nihilominus fecit miracula,
quae etiam praeferenda sunt operibus sanctorum in ecclesia gentium.

[Seite 395]

CAPUT XLI.

[41, 1 –7a] Post duos annos habuit Pharao somnium. Putabat se stare
iuxta fluvium, et ascendebant de fluvio septem vaccae aspectu pulchrae
et carne pingues, et pascebantur in locis palustribus. Post illas
ascendebant aliae septem vaccae de fluvio deformes et tenui corpore.
Stabantque iuxta illas vaccas in ripa fluvii. Et vaccae illae quae
deformes erant atque macilentae devorabant septem vaccas, quae erant
eleganti forma: et pingues. Et evigilavit Pharao. Rursum vero obdormiens
somniavit secundo: et ecce septem spicae pululabant in culmo uno plenae
quidem et bonae: et rursus septem spicae tenues et percussae uredine
oriebantur, devorabantque septem spicae tenuiores septem spicas crassas
et plenas.

Audivimus insigne illud et incredibile exemplum fidei, spei, caritatis,
pacientiae et omnium virtutum, in adolescente Ioseph. Arbitror autem
Isaac avum ipsius, quem supra sepelivimus, licet adhuc superstitem post
venditionem Ioseph, circa hoc tempus mortuum esse, nepote suo non
recepto.

Ac fuit haud dubie aegritudine et moerore animi confectus, atque ita
tandem obdormivit in fide et spe promissionis.

Hae sunt sacrae et spirituales historiae, quas ubi homines carnales, ut
Papistae legunt, non intuentur in penetralia cordis et miracula fidei,
spei et tolerantiae, quod Ioseph tanta mala et tamdiu potuit ferre animo
infracto ac fide et spe immota.

Maximum vero et incomparabile exemplum est propter infinita martyria
quae concurrunt in uno homine tam diuturna ac desperata. Alioqui enim
martyres, perinde ut infantes ab Herode trucidati, uno aut altero die
suis tormentis et passionibus defungi soliti sunt, Hie werets ja zu
lang. Ac paucos sane invenias, qui adeo miseri et deserti saltem a
murmure et fremitu abstineant: Quin etiam ipsius Ioseph caro interdum
murmuravit, flevit et impulit eum, ut labasceret et fieret pusillanimis.
Sancti enim non sunt trunci aut saxa, sed homines ex hominibus nati.
Ideo praeceptum [Röm. 6, 14] Paulinum servandum fuit: ‘Peccatum vobis
non dominabitur, quia estis sub gratia’: atque ea sane dominante et
regnante devorarunt et vicerunt istas lachrymas et dolores animi.

Ex talibus vero exemplis manarunt insignes illae exhortationes in [Ps.
27, 14; Hab. 2, 3] Psalmis et prophetis: ‘Expecta Dominum, viriliter
age’ etc. Item: ‘Si moram fecerit, expecta illum: quia veniens
veniet et non tardabit’. Item: ‘Et scies quia ego Dominus, super quo
non confundentur qui expectant eum’. Caro et infirmitas dicit: es
weret ja zumal lang, differtur auxilium 

[Seite 396]

quinque, aut decem, aut viginti annos, nec finis ullus apparet
tentationis. Sed memineris te habere promissionem, et habere amicum et
patrem Deum, qui promisit ex immensa misericordia et gratia se curaturum
te paterne, Du solst sein sonichen sein, Ipse pater, tu filius. Atqui
nihil fit, inquit caro. Respondeo: Expecta cum omnibus sanctis, et fiet
tandem quod promittit [Matth. 10, 22] Christus: ‘Qui perseveraverit in
finem, salvus erit’.

Sic hodie varie excruciamur et affligimur a Sathana et mundo,
persequuntur nos Pontifices et Cardinales, vexant haeretici,
Sacramentarii, Anabaptistae, et alii. Verum quid aliud agas, quam ut
expectes Dominum? Habes enim promissionem, Deum esse tuum patrem, ibi
adde spem ad fidem, non ambige de promissione, et expecta, quando non
statim exhibetur hoc quod promittitur. Etsi enim spes quae differtur
adfligit animam, tamen hoc tenendum est quod monet author epistolae ad
Hebraeos: [Hebr. 12, 7] ‘Tanquam filiis offert se vobis Deus’.
Deinde talibus exemplis nos erigamus et exuscitemus ad quasvis
difficultates, pericula et dolores sustinendos. Quod si occidimur,
certum est nos ea ratione vere liberari et eripi ex omnibus malis, sicut
martyribus olim nihil mali accidit, sed finem omnium aerumnarum sortiti
sunt. Sin servamur, perseveremus et expectemus in spe et fide. Deus enim
non odit aut aversatur nos hostiliter, utcunque aliter se gerat erga
nos. Verum sic statuamus: Scio me esse baptisatum, comedisse corpus et
bibisse sanguinem filii Dei, esse absolutum autoritate divina, adeoque
mihi remissa peccata omnia, et promissam victoriam Diaboli, mortis et
inferorum. Quid requiram amplius?

Sic Ioseph, etsi dilata fuit liberatio, tamen conservavit doctrinam et
verba patris Iacob, nec dubitavit de promissione patri facta implenda,
ac si longius eam protraxisset Deus, tamen expectasset et sperasset,
sicut Hiob de se dicit Etiamsi occiderit me, sperabo in eum. Hae enim
sunt voces fidei, spei et caritatis erga Deum et proximum: Quantumvis
saeviat mundus et princeps eius in Pontifice et Turca, tamen non
excutiet mihi semel conceptam fiduciam in Deum, So saur1� soll ers
nicht machen der Sathan, vil weniger der Tuerck. Possunt quidem hanc
vitam aut facultates, coniugem et liberos, bonam item valetudinem
eripere, tamen sperabo in Deum perpetuo.

Ad hunc modum exuscitat et confirmat scriptura sancta fidem in Deum, ut
dicamus: Domine Deus tu me absolvisti per fratrem, baptisasti, et
cibasti me corpore et sanguine tuo, age ut libet cum servo tuo, non
indignabor nec blasphemabo, sed quidvis pacienter feram: nolo enim
irritum fieri pactum tuum mecum initum in Baptismo et caena Domini.
Tales sane Christus beatos pronunciat, qui ad hunc modum in finem usque
[Sir. 2, 14 ff.] perseverant. De aliis vero inquit Syrach: ‘Vae illis
qui perdiderunt sustinentiam, quia aliquandiu quidem sperant et
expectant, mox autem labascunt 

[Seite 397]

⌊uasi d⌊icat: Tu retines pacientiam et spem et falleris, nihil
adhibes consilii aut remedii, perseveras laudando et benedicendo, Ey
[Hiob 2, 10] lobe jmmer hin, und stirb ins Teuffels namen. Sed respondit
Hiob: ‘Sicut [Hiob 1, 21] stulta locuta es. Si enim bona suscepimus,
mala cur non sustineamus?’ ‘Dominus dedit, Dominus abstulit. Sit
nomen Domini benedictum.’

Ista exempla diligenter observanda sunt et inculcanda mentibus piorum,
carnales enim contemnunt, nec perspiciunt penetralia virtutum, quae
scribuntur et proponuntur Ecclesiae in consolationem, ut discamus
adflictiones nostras certissimum argumentum et pignus esse, quod simus
filii Dei. Extat vox Tauleri, quanquam non loquitur in terminis
scripturae sanctae, sed alieno et peregrino sermone utitur: Magnum
damnum sciat homo se fecisse, qui non expectat opus Domini, videlicet,
quando vult eum crucifigere, mortificare et redigere veterem hominem in
nihilum, quod non fit nisi passione et cruce, ibi enim sustines opus
Domini, qui format te, hobelt dich, und haut die groben eßt ab, et
quidquid est impedimenti ad aedificationem aeternam, praecidit securi,
serra, dolabra. Sicut [Ps. 37, 7] inquit David Psalmo 37.: ‘Subditus
esto Deo, et formare ei’.

Ad hunc modum Abraham, Isaac, Iacob, Ioseph subiecerunt se Deo,
expectantes auxilium ab eo. Sicut in praesenti exemplo iam adest Deus,
et invenit tempus ac horam liberandi Ioseph, qui nullam viam aut
rationem redimendi sui cernere poterat, sed simpliciter Deo permittebat,
ac manebat in tenebris, nihil sollicitus de modo auxilii.

Haec fuit insignis fides, ideo venit Deus et liberat eum mirabili [Ps.
105, 18 ff.] modo, quem et David celebrat Psalmo 104.: ‘Humiliaverunt
in compedibus pedes eius, ferrum pertransivit animam eius, donec veniret
verbum eius. Eloquium Domini inflammavit eum. Misit rex et solvit eum,
Princeps populorum dimisit eum’. O magnificam et mirandam
liberationem. Si enim fuisset optio data Ioseph in carcere, an parentem
pro se vellet intercedere, an vero pincernam meminisse beneficii, quod
paulo ante in ipsum contulerat, utramvis conditionem cupidissime
amplexus esset. Quin etiam herus aut hera ducta poenitentia innocentiam
eius testari potuisset. Sed nulla harum rationum omnium utitur Deus,
ipsum potius Regem et principem populorum oportuit eum solvere, ut esset
illustris et gloriosa redemptio, sicut tandem etiam ad regiam dignitatem
huius liberationis occasione evehetur.

Discamus igitur confidere et expectare Dominum, sicut credidit Ioseph,
quanquam non sciret quo modo liberandus esset, et moram etiam ac
dilationem aequo animo tulit. Atque ita statuamus: etsi incipiet caro
mea murmurare, tamen reprimam me, et compescam fremitum carnis. 

[Seite 398]

Talia exempla merito admiramur et amamus, quia longe superant ieiunia
Monachorum, et vestes Carthusianorum. Haec enim mutant et incendunt
corda piorum per fidem, spem et caritatem.

Sequitur ergo pulcherrima parasceue liberationis. Venit enim Dominus
post duos annos dierum, sicut est in Hebraeo, id est, post duorum
annorum dies, et offert somnium regi, cuius interpraetationem petet a.
Ioseph, eique adeo administrationem eorum quae per somnium praedicuntur
permittet.

Quae ad Grammaticam pertinent relinquo Hebraeis, quanquam satis
perspicua descriptio est, et notandae sunt allusiones in vocabulis
(Nakoth, Dakoth &c.). Ibi vero apparet quod fuerit consilium Dei et
Ioseph, et quomodo agat cum hominibus. Fuit enim Ioseph perditus et
damnatus, crucifixus, mortuus et sepultus. Quia vero expectavit et
credidit in Deum, necesse fuit ipsum fieri salvatorem orbis terrarum,
quod nunquam ei sperare aut optare in mentem venerat. Libentissime enim
hoc beneficio acquievisset, si ex fovea carceris eductus, et patri
restitutus esset, ac donatus aliquo munere, quo reditus ad suos esset
honestior et splendidior. Sed Deus ait: Longe erras Ioseph, nescis te
habere Dominum qui potens est facere supra quam vos petitis aut
intelligitis. Tales enim sunt exauditiones Dei, quae hoc elogio
ornantur, quod superent petitionem et intellectum nostrum. Nec potest
animus humanus concipere et comprehendere ea quae cogitat Deus de
precibus piorum.

Considerate nostrum exemplum, quam tenues et parvarum virium fuerimus
initio adversus Papam: erant tum suspiria nostra tenerrima, instar
virgulae fumi, cuius mentio fit in Canticis. Tantam vero lucem et
gloriam non audebamus sperare, quantam hodie cernimus, quod Euangelium
humiliat Papae potestatem, et frangit tyrannidem Diaboli, tot hominibus
ereptis ex potestate tenebrarum.

Sic Ioseph suspirat, gemit et cupit liberari et esse in domo patris,
libenter condonaturus fratribus, tantum ut in Ecclesia possit rursus
audire doctrinam pietatis. Sed Deus respondet: Ego Dominus Deus tuus,
quem tu invocas, qui suffumigas et offers virgulam fumi, odoror et
maxime delector thure illo accenso, suffitus enim orationis, fidei et
spei tuae non tantum nares meas, sed et totum coelum implevit. Ego
redimam te, Das es soll heissen, supra quam intelligis.

Deploranda autem est miseria et imbecillitas carnis nostrae, quae non
sinit nos credere hoc quod docemus: habemus enim verbum, et scimus id
verum et immotum esse. Sed in usu et praxi labascit fides et trepidat
miserabiliter. Itaque ingens beneficium Dei est, quod hanc consolationem
[Jes. 42, 3] nobis manifestavit: ‘Linum fumigans non exstinguam’
etc. In novissimo 

[Seite 399]

autem die nos ipsos accusabimus, et reprehendemus nostram impacientiam
et dicemus: Si adhuc liceret priorem vitam vivere, non detrectarem mille
mortes et cruces perpeti. At nunc id tempus est, animum ad tolerantiam
et obedientiam excitandi.

Dominus autem miseratus infirmitatem nostram, praeter meritum et
opinionem nostram cumulat nos infinitis beneficiis. Sicut mater
Augustini testatur sibi cumulatius redditum esse a Deo, quam ausa fuerit
petere. Orabat enim et gemebat pro filio suo, tantum ut baptisaretur,
eoque baptisato libentissime moriebatur, quia hoc dono et conversione
filii acquiescebat, et putabat suae petitioni satisfactum esse. Sed post
obitum ipsius factus est Augustinus insignis et praecipuus Doctor
ecclesiae, qui infinitas animas liberavit erroribus multiplicibus et
post Apostolos devicit tot monstra haereticorum. Id nimirum lachrymae et
gemitus matris perfecerunt. Ey unser Herr Gott ist ein feiner Gott, wenn
wirs nur glauben kuendten.

Idem in hac praesenti historia videre licet. Ipsum regem Aegypti oportet
somniare somnium, divina ordinatione, tantum ob hanc causam, ut Ioseph
ex carcere educatur magna gratia, dignitate et gloria. Et Pharao quidem
gentilis erat ignorans Deum Hebraeorum, tamen dignatur Deus etiam ad
ethnicum regem loqui per somnium, non propter Pharaonem, sed propter
dilectum filium suum Ioseph in carcere. Ibi Pharao cogitur servire huic
vincto, et totam Aegyptum oportet confluere ad filium hunc eximendum e
vinculis: non tam propter ipsum Ioseph, quam regni Aegyptii et vicinarum
regionum salutem.

Sic nimirum granum frumenti fructificat centuplum, cum fuerit iactum in
terram et mortificatum. Quis enim queat enumerare omnes fructus illius?
parum est et corporale tantum, quod liberat a fame omnes Aegyptios, et
salvat etiam Pharaonem a morte cum aliis populis vicinarum regionum:
quanquam ingens hoc beneficium est, tot milia hominum servare, ne
pereant, aut aliquibus quidem mortuis in difficultate illa annonae tam
diuturna, maximam tamen partem salvare. Verum ea demum immensa dona sunt
quae praedicat David Psalmo 104. Constituit eum Dominum domus suae et
principem omnis possessionis suae, Ut erudiret principes eius, sicut
semetipsum, et senes eius prudentiam doceret. Hoc magnum et mirandum
est, quod Ioseph qui amisit regnum et sacerdotium in domo patris per
invidiam fratrum, totius Aegypti Dominium adipiscitur, quam liberat a
morte et fame tam corporali, quam spirituali, quia fit gubernator et
doctor promissionum Dei.

Ita David altius introspexit historiam hanc, et vidit quam salutaris
fuerit regno Aegypti, Wie vil feiner Leut wirdt er gemacht haben? Docuit
ipsos principes et Regem, atque adeo totam aulam convertit ad fidem, et
veros cultus Dei monstravit. Item sacerdotes instituit, qui postea aliis
praeirent, eosque erudirent. Breviter, est Christus in Aegypto et plus, 

[Seite 400]

[Joh. 14, 12] sicut inquit Christus Ioannis. 14.: ‘Amen amen dico
vobis, qui credit in me, opera quae ego facio et ipse faciet, et maiora
horum faciet’, Christus convertit unum parvum populum in angulo unius
terrae Iuda, cibavit aliquot milia hominum modico pane. Ille totam
Aegyptum et vicinas gentes et [Joh. 15, 16] regna pavit corporaliter et
spiritualiter. Das heyst: ‘posui vos, ut eatis et fructum afferatis,
et fructus vester maneat’, etiam inter gentes incircumcisas, nec
legibus subditas, sicut Ioseph in Aegypto fructificavit.

Discite ergo confidere, credere, expectare, sustinere et pendere ex
[Röm. 8, 18] verbo et dicere cum divo Paulo: ‘Non sunt condignae
passiones huius temporis ad futuram gloriam, quae revelabitur in
nobis’, Es ist zu gering, leve est et momentaneum tribulationis
nostrae, quod supra modum in sublimitate aeternum gloriae pondus
operatur in nobis etc.

Ac Ioseph haud dubie sibi irascens dixit cum evasisset incolumis: Quare
murmuravi in carcere? Video clementissimum Deum mihi adstitisse, quando
ego tristatus sum et murmuravi: fuisset mihi potius exultandum,
ridendum, laetandum in tribulatione. Ah Domine Deus ignosce infirmitati
meae. Nam haec beneficia quae praestas per me tot animabus, nullis
lachrymis aut singultibus, nulla cruce potui promereri: Tu Deus es, qui
ultra das, quam potui sperare et compraehendere. Sic soleo inquit Deus:
Talia sunt mea opera superantia omnem sensum et rationem humanam. Sicut
et Danielis exemplum in Babilone testatur. Ingens vero beneficium est,
quod insuper etiam parcit et condonat calamo quassato et lino fumiganti,
et contentus est vel exigua scintilla, etiamsi murmuremus, modo non
recedamus a fide, nec deficiamus a spe, sed cum Iob dicamus: Etiamsi
occiderit me, sperabo in eum.

Ad hunc igitur modum suscitat Deus adolescenti Ioseph redemptorem
egregium et illustrem, Regem Aegypti, quem Dominus tam placide et blande
dignatur visitare per somnium. Eiusmodi autem somnia vere sunt
prophetiae, quanquam Pharao ea nondum intelligit, sed habet se mere
passive ad hoc loquitur Deus.

Iam vero cum tantopere et tam diligenter nos curet atque observet Deus,
ac proxime nobis adsit, quid est quod possit nos magnopere perturbare
aut deicere? Docet enim hoc exemplum, quod non solum vigilantes et
operantes custodit et curat, sed etiam in somnis cum nihil agimus,
quando nescimus nos vivere, tum observat nostra somnia, numerat omnes
curas et gemitus etiam dormientium. Equidem odi carnem meam, quod haec
scio vera esse, et iis tamen non serio adficior. Quem enim tanta cura et
solicitudo Dei pro nobis non moveat, quod non tantum capitis capillos,
verum etiam lachrymas numerat, et colligit in utrem, ut testatur Psalmus
56. [Ps. 56, 9] ‘Numera fugas meas, repone lachrymas meas in utrem
tuum, certe tu numeras.’ Kein trenichen muß umb sonst geschehen, Es
wirdt angesetzet mit grossen mechtigen Buchstaben in coelo.

[Seite 401]

� Deus non a longe, sed prope nos intuetur, et numerat meas phantasias
et cogitationes, [Vgl. Eph. 3, 20] tristiciam et dolores etiam noctu, et
vult remunerari longe opulentius, [Vgl. Röm. 1, 10; 1 Kor. 1, 4; Phil.
1, 4] quam ego petii aut intellexi. Hinc Paulinum illud natum est, quod
perpetuo animis nostris obversari debebat: nimis exiguum et leve est,
quod patimur, cum sciamus maiorem fore gloriam et redemptionem, quam
ullis cogitationibus aut verbis consequi possimus, et tamen leve illud
et minutum observat Deus.

� die threnen auff. At cuius lachrymas colligit? Peccatorum. Quis?
Deus creator omnium. Haec igitur saepe cogitanda erant ad exuscitandam
fidem, spem et caritatem in nobis, cum habeamus verbum, exempla et
propriam experientiam immensae bonitatis Dei.

Porro hoc primum est, quod loquitur Pharaoni in somnis. Est verbum Dei
et ideo loquitur, ut tandem reveletur et intelligatur: Non enim in hunc
finem datur, ut maneat tectum et obscurum, sicut inquit Dominus apud
[Jes. 55, 11] Isaiam: ‘Non redibit ad me vacuum, sed ut operetur’,
tametsi aliis temporibus obscurius, aliis clarius.

Sicut sub Papatu habuimus verbum et haud dubie multi in fide eius
salvati sunt, et hodie quoque Dei beneficio sonat in nostris ecclesiis,
sed clarius quam superioribus seculis. Quotidie autem proficimus a
claritate in claritatem, tanquam a Domini spiritu, subinde enim clarius
intelligimus de die in diem, et tamen nihil aliud discimus, sed in
eandem imaginem [2. Kor. 3, 18] transformamur. Wir lernen ye lenger ye
mehr daran, und doch nichts anders. Ut cum in campo ambulans e longinquo
prospicio hominem incedentem, is primum videtur esse equus aut arbor,
cum accedo propius, incipio eum paulatim magis ac magis agnoscere esse
hominem, donec tandem hunc vel illum virum, et individuum video. Sic
procedit cognitio nostra, primum confusa, post clarior et magis propria.
Quia initio quando verbum Dei offertur, non statim plene intelligitur,
et tamen apprehenditur, quanquam infirmiter, non ideo ut obscuretur, sed
ut exerceatur et augeatur indies cognitio Christi, donec perficiatur.

[Seite 402]

Idem fit in mutatione voluntatis nostrae, quae etiam proficit quotidie,
cum paulatim magis magisque discimus sperare, confidere et pacientes
esse. Incipiens ergo proficiens, et perficiens fides una eademque est.
Semper enim in eandem imaginem transformamur. Verbum autem est datum, ut
exerceatur et te exerceat singulis diebus et horis, donec crescas in
virum perfectum: Ita Pharao quidem nondum intelligit, nec novit
loquentem Deum per somnium.

[41, 7b] Evigilavitque Pharao, et ecce somnium erat.

Somnia divinitus oblata ita imprimuntur somniantibus, ut sentiant motus
acriores, quam in vulgaribus somniis aliorum hominum et animalium etiam.
Idem sensus in Pharaone fuit, et Deus movit cor eius, ut observaret
somnium, praesertim iteratum. Sicut Nebucadnezar cum somnii non
meminisset amplius, tamem impressionis non poterat oblivisci. Ac talia
quidem plaerumque exponuntur divinitus, cum a Deo orta sint.

[41, 8] Mane autem facto conturbatus est spiritus eius, mittensque
convocavit omnes magos Ægypti et cunctos sapientes, narravitque eis
Pharao somnium suum, nec erat qui ea Pharaoni interpretaretur.

Sentit Pharao esse revelationem, et non intelligit Itaque venit spiritus
sanctus et interpretatur. Porro conturbatio ista non fuit vehemens et
terribilis, sed animus perculsus et accensus fuit desiderio cogitandi,
quidnam sibi haec somnia vellent, ideo mittit per totam Aegyptum, qui
accersant magos et sapientes.

(Hartummi) in Exodo sunt sacerdotes, qui se opponunt Mosi. Quaelibet
enim natio habuit suos Doctores. Magi in oriente, Chaldaei in Babilone,
Sophi in Graecia, Sapientes apud Romanos fuerunt celebres, instar
Praelatorum aut sacerdotum. Sicut Romani praeter Iureconsultos etiam
habuerunt sacerdotes et Doctores, qui profitebantur religionis
doctrinam, et aliarum artium naturalium et magicarum, nec defuerunt
illis auditores, qui easdem discerent.

Aut si cui hoc magis placet, sentiamus eos fuisse stipendiis regis
conductos ad instituendam iuventutem, et habuisse scholas in quibus
docuerunt religionem, et artes tam bonas quam malas. Plaerumque enim
haec miscentur, utcunque repurgata sit doctrina, praesertim in magnis
imperiis. Sicut nos hodie veram religionem, alii vero, ut Parisienses et
aliarum Academiarum professores Papisticam et falsam tradunt: et tamen
Theologorum, Doctorum, Magistrorum titulos gerunt. Sic olim inter
Philosophos 

[Seite 403]

sectae fuerunt. Habet enim Sathan suos quoque doctores in omni genere
studiorum.

�, qui debet eos erudire ac docere veram religionem. Estque hic locus
Parasceue ad fructum quem oportuit Ioseph in Aegyptum ferre, et ad
gratiam quam suis delatoribus et carnificibus retulit. Compensavit enim
pessima et crudelissima [Vgl. Matth. 5, 45] facta optimis fructibus.
Sicut ‘Deus sinit solem suum oriri super gratos et ingratos’.

[41, 9 –13] Loquutus est ergo Praefectus pincernarum ad Pharaonem et
dixit: Subeunt mihi hodie peccata mea: Pharao iratus adversus servos
suos, coniecerat me et Praefectum pistorum in carcerem, in domum
Principis laniorum. Somniabamus autem somnium ego et ille eadem nocte:
Uterque iuxta somnii sui interpretationem somniabamus. Erat autem ibidem
nobiscum puer quidam Hebraeus, servus praefecti laniorum, cui cum
recenseremus, interpretatus est nobis somnia nostra, Utrique iuxta suum
somnium. Quemadmodum vero interpretatus est nobis, sic evenit: Nam me
restituit loco meo, illum vero in crucem egit.

� Iam vero tempus et necessitas flagitat, ut ratio habeatur Ioseph. Da
geths nun an.

[41, 14a] Mittens ergo Pharao vocavit Ioseph, et illico eum eduxerunt e
fovea.

Interpres quaesitus est per totum regnum inter omnes sapientes et
ariolos et haud dubie ingens praemium positum fuit. Sicut Nebucadnezar 

[Seite 404]

et Balthasar in historia Danielis faciunt: Ita magna pompa et apparatu
omnia gesta sunt. Et quia certatim omnes regi obsequi et gratificari
cupiunt, ideo festinant educere Ioseph. Nec obstat quod peregrinus,
exul, captivus et vinctus est in carcere, sentiunt enim plurimum momenti
in vera interpretatione esse. Ac certum est etiam magna imperia et regna
habere sua pericula et incommoda. Plaerunque vero plus timoris est de
malis, quam spei de bonis futuris. Et somnia haec eiusmodi erant, ut
vaccas pingues faustam significationem habere, macilentas vero sinistri
ominis esse facile appareret.

Haerent igitur suspensi animis inter spem et metum, nec possunt
coniicere, pacem ne an bellum portendant. Neque defuerunt coniectores,
qui varia divinarent, sicut Lyra ex Iudaeorum commentariis recitat, ac
quilibet gratiam apud regem inire, ac palmam ferre voluit. Sed Dominus
suscitat inopem de stercore, ut collocet eum cum principibus. Non vult
largiri donum illud interpretationis proceribus et sapientibus in aula,
nec sacerdotibus et doctoribus in templis et scholis: sed donat pauperi,
exuli, abiecto, damnato. Iamque sequitur subita eius exaltatio.

[41, 14b.15] Detonsus vero et mutatis vestibus venit ad Pharaonem. Et
dixit Pharao ad Ioseph: Somniavi somnium, nec est qui interpretetur
illud: et ego audivi loqui de te, quod possis somnia quae audieris
interpretari.

Rex admodum clementer eum compellat et refert aliorum laudes. Alii,
inquit, praedicaverunt mihi excellentem sapientiam et gratiam, quod non
solum tua somnia possis interpretari, sed et visa ab aliis, qui nec sua
nec aliena intelligunt. Est insignis commendatio, et postea ingentia
praemia sequentur, quamvis rex iam nihil promittit.

[41, 16] Respondit Ioseph Pharaoni et dixit: Non ego, sed Deus
respondebit, quae ad pacem sunt Pharaonis.

Memorabilis locus est de potestate politica. Non enim verba sunt
adulantis, cum dicit: Absque me respondebit Deus pacem Pharaoni, sed
reverentis et honorantis Magistratum. Neque sic accipienda sunt, quasi
dubitet an possit intelligere somnium propositum, quia haud dubie fuit
vir sanctus, plenus spiritu sancto, nec processit secundum gesta et
vires liberi arbitrii, sicut nos cum de Alexandro magno, Scipione et
aliis heroibus audimus, qui res praeclaras gesserunt sine verbo et
invocatione, somniamus nos pares iis esse fortitudine et aliis
virtutibus, et praestantissima quaeque eorum facta imitari posse. Verum
fortuitae tantum, ac promiscue in quoslibet diffusae virtutes et
actiones illorum fuerunt, non exempla ad imitationem proposita.

[Seite 405]

Talis non fuit Ioseph, qui rationis aut liberi arbitrii consiliis et
[Vgl. Ps. 1, 2] sapientia niteretur, sed meditatus est in lege Domini
die ac nocte, et ardenti fide Deum invocavit. Fides autem non est
ociosa, sed exercetur verbo et oratione. Econtra homines prophani, qui
sunt sine verbo et oratione, licet multa praeclare faciant, ut Alexander
et alii heroes, tamen [Vgl. Matth. 5, 45] sunt fortuita et dispersa
dona, sicut sol super bonos pariter et malos radios spargit, ac talia
sunt omnia bona temporalia.

Biblia vero non sic docent de administratione rerum politicarum, sed
loquuntur de piis incedentibus in verbo et invocatione. Itaque de Ioseph
nihil egit sine precibus ad Deum, praesertim cum evocaretur ad
interpretationem somnii regis. Ibi haud dubie oravit: Domine Deus, vocor
ad enarrationem somnii regii, da gratiam et spiritum sanctum, ut possim
recte interpretari. Ideo venit in fide, nec dubitat de significatione
eius. Sicut Daniel quoque impetrat a Deo humili oratione, ut monstretur
visio Nebucadnezaris et interpretatio simul.

Est igitur haec vox humiliantis se coram magistratu: Etiam absque me
respondebit Deus quae ad pacem sunt Pharaoni. q⌊uasi d⌊icat: Etiamsi
ego non respondero, qui sum indignus tanto dono: tamen Deus inveniet
alium interpretem.

⌊ite 28.: [Spr. 28, 2] ‘Propter peccata terrae multi principes
eius’. Item: ‘Leo rugiens et ursus esuriens princeps impius super
populum pauperem’. Et Hiob capite 34.: [Hiob. 34, 30] ‘Qui regnare
facit hominem hypocritam propter peccata populi’. De his non dicitur:
‘Per me reges regnant’. Sed quando Deus favet alicui ditioni, in ea
regnat ipse per Magistratus. Sin irascitur, tum Principes decernunt
iniqua, deglubunt populum et multiplicant impietatem et idola in terra,
sicut apparet in Manasse, Ahab et aliis.

Cum igitur sciat Ioseph politiam esse administrationem et ordinationem
divinam, humiliat se et refugit, cum vocatur ad consilium tantae
maiestatis. Fuit enim vir sapiens et intelligens, ideo cogitavit: Quid
ego miser homuntio consulam regno Aegypti, et regi potentissimo? Est
divina ordinatio, et eam gubernare non est puerorum, nec impiorum: Nisi
cum fortuito dono et misericordia dederit Deus Heroem aliquem,
Alexandrum, Scipionem, Augustum etc. Sed consequentia et imitatio
illorum exemplorum nihil valet. Sicut Absolon regnum patris invadit, et
arrogat sibi potestatem iudiciorum [2. Sam. 15, 4] et totius
administrationis regiae 2. Samuelis 15.: ‘Quis me constituat iudicem
super terram, ut ad me veniant omnes qui habent negocium et iuste
iudicem?’

[Seite 406]

Homines stolidi et arrogantes non intelligunt, quanta res sit servire
ordinationi divinae in imperiis. Aut enim Comicum illud somniant: Me
regem esse oportuit: aut cum reges et principes se natos esse
intelligunt, simul etiam sapientiam et vires idoneas ad regnandum sibi
arrogant. Profecto non est humani consilii et prudentiae imperare aliis.
Et manifesta stultitia et furor est impiorum, qui ambiunt et ingerunt se
Rebuspublicis, quas tandem etiam evertunt, nisi Deus fortuito miseratus
rerum communium obiiciat Alexandrum aut similem aliquem heroem. Tamen
non valet raciocinatio a talibus exemplis. Illi sine luce divina
foeliciter et magna laude praefuerunt aliis, ergo eodem successus et ego
utar, quia est dissimilitudo infinita.

Itaque qui accedunt ad Rempublicam, aut quamcunque aliam gubernationem,
qui adhibentur ad consilia aularum, ad humilitatem et timorem Domini se
parent. Sicut Pharao ethnicus Rex non nititur sua prudentia, sed cum
reverentia consulit alios, qui valent iudicio in rebus politicis et
religione. Multo magis vero Ioseph reveretur et timet Deum, ac
modestissime respondet ad petitionem regis. Ah was bin ich? Gott kans
woll durch ein andern machen.

Haec exempla diligenter observanda sunt, nec dubitandum est politicam
potestatem esse rem divinam ordinatam ad utilitatem huius vitae et
ecclesiae quoque, cui servit, quando colit et conservat pacem, quanquam
ipsa aliam administrationem habet, quae pertinet ad futuram vitam.
Deinde cum constet esse ordinationem Dei, non in manibus et consiliis
nostris positam, debemus flectere genua, et cum reverentia et timore
invocare Deum: Domine Deus ego sum Princeps, Magistratus, Consiliarius,
Praefectus, Concionator, Doctor, tua autem est gubernatio, tuum est
regnum, iudicium et consilium omne, da mihi hanc gratiam et facultatem,
ut sint foelicia consilia et actiones meae. Non sic sentiendum est, ut
multi gloriantur insulsissime, se tantum valere iudicio, consilio et
eruditione, ut vel decem imperiis praeesse queant. Haec iactantia sane
causa est tot confusionum et tumultuum in Republica.

�, und schlagen einander selbs todt, So recht, also soll es gehn,
nituntur sua sapientia sine timore Dei. Ibi non habet [Spr. 8, 16] locum
vox Sapientiae: ‘Per me regnant reges, et decernunt iusta’.
Decernunt quidem hi, sed iniusta, inutilia, et perniciosa patriae et
rebus communibus.

Si hodie gubernacula huius imperii teneret David, oraret et propagaret
regnum contra hostes. Nostri Reges sinunt Turcicos exercitus grassari 

[Seite 407]

� Non enim potest aliter fieri, nisi Deus fortuitum donum dispergat in
mundum, et donet principem aliquem sapientem et foelicem sine verbo.

Haec est doctrina quae proponitur in exemplo Ioseph, qui se humiliat, et
iudicat indignum, qui vocetur ad hoc munus, ut sit interpres somniorum
et consiliarius tanti regis. Q. d. Deus non indiget mea opera, potest
invenire alium, qui sapienta et doctrina me longe antecellat: tamen
faciam quod potero. Ad hunc modum accedendum est ad ecclesiam, ad
imperia et ad quamcunque gubernationem cum humilitate et timore Dei.
Nisi enim Dominus rexerit consilia, non erunt exitus prosperi et
salutares. Sicut inquit ipse: Penes me est consilium et successus. Item:
Ego sum intelligentia, mea est fortitudo, sive efficatia et victoria.
Mein ist beyde rhat und that, Wenn ich nicht rat, so geht man jrr, Wenn
ichs nicht thu, so richt man nichts auß.

Sic in coniugio non praesumes te talem maritum fore, qui idoneus sit ad
regendam domum. Nec spectabis illam furiam aut libidinem carnis, qua
suaviter amplectaris uxorem, ac fruaris omnis generis voluptatibus citra
omnem molestiam et crucem. Sed diligenter tenebis, quod sit
administratio et coniunctio divina. Deus enim creavit marem et foeminam,
et coniunxit eos. Sic igitur orabis: Domine Deus hoc genus vitae tua
ordinatio est, oro te, ut des mihi puellam, cum qua possim vivere
tranquille, honeste et in amore ac consensu mutuo, da et liberos quos
pie et liberaliter educare queam.

Verum sicut Principes in politia hanc doctrinam aspernantur, ita nec
mariti in oeconomia eius meminerunt. Ideo videmus mundum plenum esse
querelis et calamitatibus, iusto Dei iudicio, siquidem non incedunt in
verbo et oratione, sed praesumptione propria, ac fingunt sibi futuros
successus et exitus, qui tandem longe aliter cadunt, quam cogitaverant.
Non credunt Deum creasse et masculum et foeminam, sed esse fortuitam
quandam copulationem, quae Deo non sit curae.

Non igitur de nihilo est quod peculiares ritus adhibentur in ecclesia ad
iungendos coniuges, item ad ordinandos ministros Verbi. Benedicimus enim
sponsum et sponsam, recitamus verba institutionis divinae, invocamus
Deum, ut velit tueri hunc ordinem. Ministris vero imponimus manus, et
simul fundimus preces ad Deum, tantum ut testemur esse ordinationem
divinam cum in his tum in aliis omnibus statibus Ecclesiae, politiae et
oeconomiae.

[Seite 408]

In Papatu haec doctrina prorsus ignota fuit et sepulta. Finxerunt enim
homines Ecclesiam nihil aliud esse, quam coetum quendam Pontificum,
Cardinalium, Episcoporum etc. Non habuerunt hanc lucem verbi Dei, non
invocationem, nec humilitatem et reverentiam institutionis divinae.
Diligenter igitur observandum est exemplum Ioseph, qui non sine
vocatione, nec sine precibus, sed cum debita reverentia et meditatione
verbi accedit ad consilium regium et interpretationem somnii, ideo
foeliciter omnia cadunt Deo adiuvante et aspirante.

[41, 17 –24] Locutusque est Pharao ad Ioseph: Cum somniarem, visus sum
mihi stare super ripam fluvii. Et de ipso flumine ascendebant septem
vaccae pingues carne et forma pulchrae, pascebanturque in prato. Et
rursus ascenderunt post illas septem aliae vaccae, tenues quidem et
admodum deformes ac macilentae, quales non vidi in tota terra Ægypti.
Et devoraverunt vaccae illae macilentae et deformes septem priores
vaccas pingues. Et quanquam ingressae essent in viscera illarum,
animadverti tamen non poterat illas in viscera istarum transisse, sed
aspectus illarum erat, ut prius, deformis: et evigilavi. Et iterum vidi
in somnio meo septem spicas pululantes ex uno culmo plenas et pulchras.
Et rursus septem spicae marcidae, tenues et orientali vento percussae,
pulularunt post priores, Et devoraverunt spicae illae tenues septem
spicas bonas. Haec narravi Magis, verum non fuit qui edissereret.

Haec est recapitulatio superioris Somnii. Grammaticam vero commendo
Hebraeis explicandam. Ventus orientalis ubique celebratur, quod sit
urens et exhauriens: Eo enim flante clauditur et exiccatur terra, ac
plus nocet quam aestus solis. Inde enim oritur rubigo sive uredo in
segete, verbrant schwartz korn, propterea quod culmi non possunt
crescere ob nimiam siccitatem. Verbum (Zemunoth) relinquo Hebraeis. Est
enim unum de vocabulis ignotis in lingua Hebraea, cuius expositio
sumenda est ex circumstantiis, cum nusquam alibi extet nisi hoc loco.
Alii verterunt exiguum, tenue, eos nos quoque secuti sumus.

[41, 25] Et respondit Ioseph Pharaoni: Somnium Pharaonis unum est; quae
enim facturus est Deus ostendit Pharaoni.

Hic textus ad praecedentia pertinet. Non enim est coniectura, nec opinio
somnii, sed fortis impressio et revelatio, imo prophetia proprie sic
dicta. Quia fatetur Ioseph hoc somnium esse verbum Dei et propheticum, 

[Seite 409]

sicut testantur verba ipsius: Deus annunciat Pharaoni etc. Quod proprium
est prophetiae, quae nihil aliud est, quam verbum de factis vel operibus
Dei futuris. Cum autem somnium Pharaonis eiusmodi sit, recte dicitur
prophetia Dei.

Nec profert Ioseph verba illa ex imaginatione aut coniecturis et
doctrina Magorum ac sacerdotum, quae sunt incertae opiniones et
suspiciones, sed sequitur unicam et certam sententiam verbi Dei. Itaque
Spiritus sanctus adfuit, quem impetravit meditatione verbi et oratione,
sicut Daniel: et videt se vocari ad gubernationem regni Aegyptii, ad
quam sine ulla ambiguitate et dubitatione pergit.

Ratio utcunque potuit intelligere septem macilentas vaccas significare
in genere aliquid mali, et econtra pingues bona denunciare. Id quod
Pharao ipse et haud dubie alii quoque sapientes facile divinarunt. Sed
in genere seu individuo nihil certi potuerunt statuere. Item vaccas
posset aliquis referre ad muliebrem sexum, quasi septem foemellae ex
stirpe regia moriturae, aliae vero septem superstites futurae essent:
Aut ad septem familias locupletes et septem inopes ac adflictas.

Haec habent quidem aliquam speciem sapientiae et iudicii non omnino
absurdi, sed procul absunt a vero et prophetico sensu. Nemo enim potuit
hoc affirmare, quod septem vaccae significarent totidem annos
fertilitatis aut famis. Sed postquam monstrata est interpretatio cum
eventu, ita clara et plana apparet, ut quilibet eam perspicere potuisse
videatur. Ac multos sane invenias, qui se eadem facilitate, ac sine omni
negotio fuisse assecuturos somniant. Perinde ut hodie fanatici et
Suermeri ea quae a nobis audiverunt sibi arrogant, ac laudem sapientiae
quaerunt in insectandis aliorum laboribus.

Nihil vero dubium est hanc explicationem sapientissimum et doctissimum
quemque in eo regno valde exercuisse, sed ab omnibus frustra sudatum
est. Quia regum et publicarum personarum somnia sunt prophetiae, et
requirunt interpretem spiritum sanctum: Aliis vero clausa et abscondita
sunt. Sicut prophetiae de regno Christi domituro totum orbem terrarum
apud Isaiam et alios, tametsi clarae sunt, tamen non patent omnibus.
Iudaei enim gladios et vim corporalem somniant. Et fuerunt sane
obsignatae et absconditae, donec Christus et Apostoli solverent omnia
claustra et docerent fore regnum spirituale liberans a morte aeterna et
locupletans divitiis coelestibus et aeternis.

⌊e 29.: ‘Et erit vobis visio omnium, sicut verba libri signati’.
Ioseph itaque habet spiritum propheticum: ideo dextre respondet
Pharaoni: Somnium Regis 

[Seite 410]

unum est, cum tamen duae essent visiones vaccarum et spicarum. Ratio
autem destituta spiritu, necessario iudicasset diversa esse somnia,
quanquam nunc post revelationem divinam cuivis eadem esse videantur.
Sicut Lyra quoque pulchre causas interpretationis fingit: ait enim apte
significari annos famis et foecunditatis per vaccas tenues et pingues,
siquidem boum labore terra colitur. Atque idem per spicas commode
designari, cum spicae colligantur tempore messis, sive ea tenuis sit,
sive copiosa. Sic scilicet a posteriori reddit rationem huius
expositionis, postquam divinitus ea patefacta est. Ego quoque si scirem
per singulas vaccas singulos annos, et per pinguedinem fertilitatem
eorum et econtra designari, reliqua facilime colligerem.

Sed si abesset spiritus propheticus, haud dubie omnes hallucinarentur in
vaccarum significatione. Nam in scriptura sancta saepe populos et
civitates [Ps. 68, 31] aut Magistratus designant, ut Psalmo 68.:
‘Congregatio taurorum in vaccis populorum’. Ibi tauri appellantur
Principes et Magistratus, vaccae populorum civitates et provinciae. Non
inepte igitur septem provincias vel civitates opulentas, per septem
vaccas pingues, et econtra intellexisset. Atque haec politica expositio
est, cui et theologica addi potest, ita ut bos doctorem in Ecclesia,
vaccae autem populum vel sacrificium denotent. Sed quis iudicabit utra
sententia sit propria, genuina et certa? cum tamen spiritus propheticus
non debeat esse aequivocus, nec deceat eum ambigue loqui, sed proprie et
univoce, ita ut certi aliquid statuatur.

Itaque nemo hoc suopte ingenio et sagacitate deprehendisset, septem
vaccarum visionem oeconomice accipiendam esse. Hoc solius Spiritus
sancti opus fuit, illustrantis cor Ioseph, sicut ipsemet fatetur cum
reverentia et gratiarum actione: ‘Deus, inquit, annunciat Pharaoni
quae faciet, non ego’. [1. Mose 40, 8] Et supra: ‘Interpretationes
sunt Dei’. Q. d. Hoc somnium vere prophetia divina est, qua Deus docet
de bonis et malis impendentibus, et testatur te sibi curae esse. Divina
visio est, non humana, ideo certa et vera est interpretatio, monstrata
divinitus.

Porro hoc quoque ad illum locum referendum est, quem supra tractavimus.
Quando Deus bene vult alicui regioni, donat populo bonos Principes,
[Spr. 8, 16] et eos gubernat: iuxta illud Proverb⌊iorum 8. ‘Per me
reges regnant, et principes decernunt iusta’, quod non potest fieri,
nisi per sapientiam divinam, quae regit principes in salutem subditorum,
nimirum quando loquitur cum Regibus et principibus, nec loquitur tantum,
sed et interpretatur suum sermonem. Talia imperia sunt sane optima et
florentissima. [Jes. 32, 8] Princeps enim, ut est apud Isaiam 32. ea
quae digna sunt Principe cogitabit, et perseverabit in liberalitate.

Hic vero requiruntur eiusmodi gubernatores aut consiliarii, qualis hic
Ioseph fuit, donati a Deo, quem oportet suggerere sapientiam et consilia
principibus sive in propria persona, sive per Naaman aliquem Syrum, 

[Seite 411]

aut Nathan apud Davidem, qui habent consilium Dei, habent verbum et
prophetiam Dei. Haec est salus et benedictio terrae, ubi Deus non solum
ordinat et instituit politiam, sed et gubernat singulari bonitate et
gratia.

Insignis igitur et memorabilis haec concio est, quam habet Ioseph apud
Regem: Deus loquitur tecum o Rex, et nunciat tibi res maximas, quas
gesturus est in tuo regno. Ego non sum, qui haec edisseram, sed Deus in
somnis per visionem tibi revelat. Hoc beneficium decet te agnoscere.
Fuit itaque prophetia in illo populo et Ioseph fuit salvator Aegypti: ea
vero si desit, turbantur imperia, sicut inquit Salomo Proverbiorum 29:
[Spr. 29, 18] ‘Cum prophetia defecerit, dissipabitur populus’: Sin
adest prophetia, hoc est, consilium divinum et verbum ac Princeps ei
obsequitur, eam profecto Rempublicam vere beatam ac florentem dixeris.
Ac tale tum fuit regnum Aegypti, non pollutum criminibus et flagitiis
enormibus, propter quae solet Deus punire et evertere imperia per
tyrannos, sed Deo placens et gratum, siquidem tam clementer ei prospicit
ad futuram famem.

Ideo inquit Ioseph: Gott hat dich lieb, quia revelat tibi opus et
voluntatem suam. Atque ita commendat et ornat politiam, quia vult cum
humilitate et timore Dei servire et consulere, et monet quoque regem, ut
cogitet se esse in administratione divina, et opus habere invocatione.
Quid enim profuissent omnium sapientum et sacerdotum consilia, cum
futura fames ipsis quidem ignota esset? quin et Regi et toti regno simul
pereundum fuisset. Humiliare igitur O Rex, et agnosce Deum, qui dat
verbum et interpretationem, quam si fueris amplexus, regnum tuum foelix
erit ac laudatissimum apud Deum et homines.

Deinde illud quoque notandum est hoc in loco, quod Ioseph non imposuit
Aegyptiis legem circumcisionis et alias observationes patrum. [Ps. 105,
22] Fuit enim doctor Aegypti, et vicinorum populorum, sicut testatur
Psalmus 105. Sed nihil aliud proposuit, quam cognitionem veri Dei,
conditoris coeli et terrae. Non mandavit eis, ut circumciderentur aut
patrum legibus uterentur, sed simpliciter doctrinam de Deo, quem ipse
colebat, tradidit, fuit Episcopus totius Aegypti, erudiit Regem,
principes et sacerdotes et totum populum. Ideo fuit florentissimum
regnum illo tempore, non solum fertilitate et aliis bonis corporalibus,
sed etiam illuminatione verbi Dei. Ac Rex ipse leges disciplinae admodum
severe, haud dubie, tueri solitus est, sicut apparet in exemplo
principis pistorum. Ideo ornat et donat eum Deus verbo et prophetia de
futuro opere, ut supra dixit textus.

Talia exempla opponenda sunt furoribus Iudaeorum et Sabbathariorum, qui
nuper extiterunt in Austria, et homines ad legem circumcisionis
servandam adigere conati sunt, quasi non possint salvari, nisi
circumcidantur. Supra etiam Abimelech et Pharao, superstite et docente
Abrahamo absque 

[Seite 412]

circumcisione amplexi sunt doctrinam de Deo. Item Ninivitarum et
Babiloniorum Rex etiam non sunt circumcisi, sed contenti fuerunt verbo
et cognitione veri Dei absque ceremoniis populi Israelitici et
circumcisione.

[41, 26 –31] Septem vaccae elegantes sunt septem anni: et septem
spicae bonae itidem septem anni sunt. Unum idemque est somnium. Septem
vero vaccae macilentae et tenues, quae post priores ascenderunt, septem
sunt anni: et septem spicae vacuae et Euro exhaustae septem anni sunt
famis. Hoc est verbum quod loquutus sum ad Pharaonem: id quod facturus
est Deus ostendit Pharaoni. Ecce venient septem anni fertilissimi per
totam terram Ægypti. Et deinde venient post illos septem anni famis: et
oblivioni tradetur cuncta abundantia per terram Ægypti: et fames
conficiet terram ipsam. Nec cognoscetur ubertas in terra ob famem illam
supervenientem: nam gravissima erit.

Septenarius numerus utrinque septem annos designat, estque eadem
significatio duplicis signi, perinde ac si duo testes ad eandem causam
adhibeantur. Nulla est diversitas in utraque visione. Caeterum in septem
spicis et vaccis bonis ac elegantibus omissa est fertilitatis mentio,
quod est mirabile. Sed ad vaccarum macilentarum signum additur famis
significatio, et ex contrario facile intelliguntur septem anni fertiles.

Repetit autem quod Deus et famem et fertilitatem daturus sit terrae
Aegypti. Hoc prae foribus est, inquit, ideo ostendit tibi Deus per
visionem, ac te honorat et ornat prae aliis regibus Assyriorum et
Babiloniorum hoc mirando opere. Darumb danck unserm Herrgott, er meinets
gut mit dir.

Seba et Saba duo vocabula sunt propter punctorum diversitatem, et
significant septem, saturitatem et iuramentum. Unde locus Beerseba [1.
Mose 21, 32] supra Cap⌊ite 21. sic dictus tres ob causas, Primum
propter saturitatem, deinde ob iuramentum, Tertio propter agnos.
Caeterum iisdem literis scribuntur remotis punctis, quae aequivocatio
etiam prophetae alicui imponere potuisset, nisi adfuisset Spiritus
sanctus. Sed haec interpretatio et prophetia certa est, qua Spiritus
sanctus loquitur per Ioseph ad Pharaonem.

[41, 32] Quod vero iteratum est somnium super Pharaonem, significat quod
firmiter decretum est hoc a Deo, festinabitque Deus id ut perficiat.

Reddit rationem quare sit duplex somnium, et tamen eandem rem
significet, quia quod Deus loquitur certum est, et celerem eventum
habebit. 

[Seite 413]

Ideo sunt veluti duo testes unius causae. Es sol gewiß sein und bald
kommen. Deus non relinquet te dubium et incertum.

[Ps. 51, 12] Nachon certum, firmum, solidum significat Psal⌊mo 51.:
‘Et spiritum [Ps. 5, 10] rectum innova in visceribus meis’. Et
Psal⌊mo 5.: ‘Non est rectum in ore eorum’, id est, non habent
doctrinam certam, sed opiniones, dubitationes, superstitiones, vagas
sententias, sunt Battologi, Wescher, sed nihil firmi aut certi docent,
quo possit niti conscientia.

⌊anorum 14. Item 1. Thess⌊alonicensium [1. Thess. 1, 5] 1.:
‘Euangelium nostrum non fuit ad vos in sermone tantum, sed et in
virtute et in Spiritu sancto’, καὶ ἐν πληροφορίᾳ
πολλῇ, quae certitudo necessaria est in omni genere doctrinae,
praesertim sacrae. Certus enim esse debeo, quid mihi de Deo sentiendum
sit, vel potius quid de me ipse sentiat. Ac horribilis error fuit
doctrinae Pontificiae, qua hominibus authores fuerunt, ut ambigerent de
remissione peccatorum et gratia. Agnosces te peccatorem esse, dixerunt,
ac talem qui non possit esse certus de sua salute. Sic totus mundus
submersus fuit dubitatione et opinionibus erantibus de Deo.

Discendum igitur est Deum non esse incertum, ambiguum, aequivocum,
lubricum, instar vagae arundinis, sed esse univocum et certum, qui
dicit: Baptiso te in nomine patris et filii et spiritus sancti: Absolvo
te a peccatis tuis etc. Ibi pater, filius et Spiritus sanctus non
errant, non agitantur a vento, sed sunt rupes et Sela, ut saepe in
psalmis appellatur Deus, quod sit firmissimus, quo solide possis niti,
ac dicere: Sum sanctus, salvus, sum filius Dei et haeres Dei, quia sum
baptisatus.

Ac procul removendae sunt dubitationes monasticae, nec dicendum est: En
feci quod debui, sed placeatne Deo an non, haud scio. Non est [1. Kor.
9, 26] currendum in incertum aut quasi aerem ferientes, ut ait Paulus 1.
Cor⌊inthiorum 9. Nostri gressus sint firmi et certi, ut cum fiducia
dicamus: Ego dormio in nomine Domini, et scio somnum meum placere Deo.
Sin vigilo et usitatas operas vocationis obeo scribendo, legendo,
meditando, invocando, non dubito eas Deo gratas esse, ac si scirem ipsi
displicere, potius ab iis abstinerem. Sed certus sum me Deo placere cum
omnibus actionibus meis, non propter me qui hoc facio, sed propter Deum
miserantem, ignoscentem, amantem et ducentem spiritu sancto.

Haec certitudo et πληροφορία retinenda est, alioqui enim
baptismus irritus et absolutio et usus coenae Domini inanis esset. Sicut
sub Papatu [2. Tim. 8, 7] idem nobis accidit quod ait Paulus: ‘Semper
discentes et nunquam ad cognitionem veritatis pervenientes’.
Horribilis enim caecitas fuit et error 

[Seite 414]

omnibus modis execrandus, etiamsi nihil praeterea peccatum fuisset in
Pontificum doctrina, quod docuerunt nos vagari et fluctuari ambigentes
et dubios de nostra salute. Nam haec incertitudo tollit mihi meum
baptismum et gratiam: frustra sum Christianus, frustra labora et vivo.

⌊anorum 14. Si dubitaveris sine intermissione peccabis, quia non
credis te placere Deo: ac multo satius esset cessare ab omnibus
operibus, donec fieres certus, quam in vanum currere et laborare.
Necesse enim est nos fieri (Nachemin) certos, solidos, firmos.

Hoc igitur voluit Ioseph cum diceret ad Pharaonem: Deus dedit tibi
duplex somnium, non ut incertus esses, aut suspicareris aliud per spicas
significari, quam per vaccas; sed ideo repetitum est, ut scires celerem
futurum eventum eorum quae praedicta sunt. Non igitur causam habet
ambigendi aut dubitandi, Quia enim Rex placet Deo, ideo dat ei firmam et
certam intepretationem, quae ipsi et toti regno salutaris est. Sic ut
solet Deus propter peccata populi dare principes et reges impios et
ineptos, propter fidem vero et pietatem subditorum, bonos et salutares.
In politia Israelitica subinde excitavit Prophetas, qui verbo
gubernabant populum, extra potestatem regiam, ideo occidebantur a
Regibus.

Caeterum regula haec diligenter notanda est: In sacris literis
Tautologiam non esse ociosam, sed confirmationem nostrae fidei. Sicut
Isaias fere semper eandem rem dupliciter effert, non quod affectet
laudem copiae, aut sit tautologus, sed ut certitudinem fidei adserat, ut
simus certi de Deo promittente et loquente.

Ex hac vero prophetia haud dubie multas praeclaras conciones hausit
Ioseph, diligenter enim et varie eam tractavit docendo, disputando,
conferendo cum proceribus regni et sacerdotibus, atque ita plantavit
verbum et verum cultum Dei in Aegypto. Iam addit consilium ad
interpretationem. 

[Seite 415]

Delectatur enim spiritus sanctus per eum loqui cum Rege, et plus dat
quam speravit aut flagitavit Rex. Petiverat tantum interpretationem
somnii, ea datur copiose, et insuper additur consilium, quomodo debeat
uti benedictione ista septem annorum fertilium, ad sublevandam inopiam
et famen annorum sequentium.

[41, 33 –36] Nunc ergo provideat sibi Pharao virum aliquem prudentem
et sapientem, et praeficiat eum terrae Ægypti. Faciat et hoc Pharao, ut
constituat praefectos super terram, et accipiat partem quintam de terra
Ægypti per septem annos ubertatis. Congregent quoque omne alimentum per
annos bonos sequentes et convehant frumentum sub manum Pharaonis et
annonam per civitates conservent. Eritque alimentum hoc ad reservationem
regionis septem annis famis, qui futuri sunt super terram Ægypti, ne
terra fame conficiatur.

(HACHMA) sapientiam significat sive iudicium et industriam, aut
observationem, quod est officium Dialecticae in observandis et cavendis
laqueis, fallaciis et sophismatibus, quae nectuntur ad evertendam
sapientiam. Talem igitur vult deligi Ioseph, qui sit cautus et acerrimo
iudicio praeditus, qui non facile falli aut circumveniri queat. Virum
prudentem et industrium iubet primum praefici toti regioni, post alios
quoque praefectos constitui. Hoc consilium nunquam venisset Pharaoni,
aut ulli consiliariorum in mentem. Ac sapienter illud cogitavit,
necessarium fore, ut pluribus praefectis rei frumentariae addatur
Episcopus aliquis, aut visitator supremus, a quo caeteri pendeant.

⌊o 111: ‘Fidelia mandata eius’ etc. Haec relinquo Hebraeis. Quia
(Pakad) est unum [Ps. 111, 7] de elegantissimis vocabulis Haebraeae
linguae, et significat visitare, constituere, recensere, numerare,
deponere.

�, hoc prorsus alienum est a primo significato. Aut: Der acker wer mir
recht2�, id nos quidem facile intelligimus, nec offendimur illa
aequivocatione, sed in Hebraea lingua ubi eadem 

[Seite 416]

varietas est, neque tamen nobis est vernacula et usitata, non possumus
veram vim phrasium assequi.

Hoc in loco autem (Pekidim) significat praefectos, aut superintendentes,
qui inspiciant et curent rem frumentariam in Aegypto, Kornmeister,
Kornschreiber.1� Supra enim audivimus tales fuisse Episcopos aut
principes laniorum, pincernarum, pistorum et ad curam frumenti imprimis
magna cura et diligentia requiritur. Illa igitur exempla vidit Ioseph in
Aegypto, et securus est. Pertinent enim eiusmodi ordinationes ad vitam
politicam, et hoc sane divinum ac spiritus sancti consilium est et
prophetia, quod videt necessariam esse administrationem per praefectos,
inspectores, Episcopos, quia nulla potest esse gubernatio regum aut
principum, nisi per tales visitatores et Episcopos, die aufsehen,
wacker2� sein und hueten.

Nos quoque habemus Quaestores, Consules et alios magistratus, qui iussu
principis praesunt reditibus et aliis muneribus. Sed horum magna est
diversitas: alii enim boni sunt, alii mali, satis quidem acres in
inspiciendo, verum non pro Repub⌊lica, et commodis Principis, sed
instar luporum, vulpium, vulturum, milvorum ad rem privatam augendam.

Requirit autem Ioseph eiusmodi praefectos seu inspectores, qui partem
quintam accipiant de terra, quod Hebraei uno verbo efferunt (Chimmer) ut
si Latine dicere liceat, quintare. Quicquid nascetur frumentorum,
inquit, annis fertilibus, de his reservetur quinta pars ad futuros annos
famis. Quae autem ratio fuerit huius, ut ita dicam, quintationis, non
narratur a Mose. Neque est verisimile hoc consilii dedisse Ioseph, ut
Pharao raperet frumentum populo, sed arbitror fuisse id negocii datum
praefectis, ut emerent impensis et pecunia regia quintam partem
proventuum per totum regnum. Et in illa fertilitate et abundantia
potuerunt subditi contenti esse quatuor partibus, ita ut quinta pars in
horrea publica colligeretur. Spiritus sanctus monstravit hunc modum per
Ioseph, in tanta fertilitate sufficere quatuor partes pro victu
necessario, et reliquam asservandam esse ad sublevandam futuram famem et
egestatem subditorum.

Haec enim politica et necessaria doctrina est hoc in loco tradita
principibus, ad quos pertinet cura populi, ut provideant illi necessaria
ad vitam, carnes, frumentum, vinum, praesertim in difficultatibus
annonae. Hoc regium officium est, de quo admonetur Pharao a Ioseph: quia
debent esse patres patriae et pastores, non ursi aut lupi. Estque
spiritus sancti ordinatio, qui mandat Principibus curam annonae et rerum
necessariarum. Et memorabile est exemplum illustrissimi Principis
Friderici ducis Saxoniae, qui non tantum horrea et granaria publica, sed
et fossas ad eundem usum in campis paratas frumento et cellaria quoque
vino repleri curavit. Cum autem a Staupitio et consiliariis ob id
reprehenderetur: respondit, se non 

[Seite 417]

avaritiae aut quaestus studio hoc facere, sed propter ignaviam civium et
rusticorum, qui nihil cogitarent de futura fame, sed in diem viverent,
colligere frumentum, ut haberet populus unde viveret in difficultate
annonae. Ac fuit sane sapientissimum, ac toti ditioni utilissimum
consilium: prohibuit enim sua providentia, ne unquam vivo et gubernante
ipso fieret annona arctior.

Talia officia digna sunt Principibus et nostris moribus in primis
necessaria. Nos Germani enim sumus ventres ac proci Penelopes, fruges
consumere nati: postea vero famis tempore nihil reliquum est, unde
egestatem et nostram et aliorum sublevemus. Principes igitur decet
prospicere pauperibus, ac praecipue primae aetati, ne fame pereant.
Sicut Ioseph consulit regi, non ut rapiat quintam partem, sed emptam
precio congreget, propter futuram sterilitatem, ut Aegyptus et vicinae
regiones ali possint.

Nos qui tali prudentia non utimur, nec cogitamus de periculo famis,
tempore fertilitatis, saepe subito caritatem annonae experimur: Desunt
enim nobis horrea et promptuaria, ita fit ut statim accrescat precium
frumenti, si vel mediocres tantum proventus sunt. Ita non est avaritia,
sed sapientia et pietas digna principibus providentia haec, quam docet
spiritus sanctus in hoc exemplo.

(Bar) triticum significat. Quintam partem iusserunt praefecti convehi
sub manum, id est, in horrea Pharaonis. Quatuor partes reliquerunt ad
escam et sementem. Haud dubie et ex rusticis ac civibus quidam eadem
prudentia usi sunt in sua oeconomia, quia fuit immensa copia proventuum
septem annis fertilibus, quae sequenti septennio absumpta est. In
singulis civitatibus fuerunt eiusmodi praefecti, qui agros vicinos
quintabant: Fuit enim pulcherrime constitutum regnum. Supremus vero
Episcopus fuit Ioseph, qui per totam terram Aegypti visitavit et
inspexit granaria et rationes a praefectis exegit.

Caeterum quintationis infra 47. Cap⌊ite iterum mentio fiet: nos hoc in
loco hanc sententiam retinemus, quod non fuerit ordinarius census, sed
istis septem annis consilio Ioseph instituta. Infra fiet ordinaria: et
septennio illo fertili admodum tolerabilis fuit.

Nostris temporibus nimium creverunt exactiones in Germania. Hactenus
quidem mediocres fuerunt, cum de viginti aureis unus penderetur,
secundum iura, quae de centum exigunt quinque: haec non est quintatio,
sed, ut ita dicam, vicesimatio. Iudaei habuerunt decimationem, de
viginti dederunt duos, cum in frugibus, tum in tota substantia. Ideo nos
Germani fuimus hactenus illis foeliciores. Postea Aegyptus magis gravata
est, quam Iudaei: quanquam satis tolerabile fuit, si nullam aliam
exactionem praeter quintationem illam tulit. Nos hodie crescentibus
usuris, exactionibus et 

[Seite 418]

avaritia non solum quintamur, sed quartamur, et propemodum dimidiamur.
Lipsenses usurarii et nobiles egregie nos expilant, accipiunt viginti
aureos de centum, quae est quinta pars. Magistratus nondum tantum
exigit, sed privati nebulones usuris extorquent quintam partem, cui
accedunt postea exactiones et ordinarii reditus. Qui igitur antea
vicesimati fuimus, iam quodammodo tertiati et dimidiati prorsus
expilamur. Nobiles et mercatores et aliae tyrannides machen, das wir
schier kein heller behalten.

Iudaeorum census etiam decimationem excesserunt. Sacerdotibus enim
dederunt decimas, Regibus octavam vel nonam partem, postea de singulis
capitibus certae pensiones fuerunt. Postremo exhausti etiam sunt
avaritia et aliis rapinis et expilationibus, cuiusmodi hodie innumerae
inventae sunt apud Germanos, atque iis sane res privatae et publicae
miserabiliter accisae.

Adhuc igitur quintatio illa Aegypti non est ordinaria, sed collectio
quaedam frumenti impensis regiis. Fuit autem id quoque sapiens et
necessarium consilium, quod voluit ordinari eiusmodi inspectores. Nam
nostram Rempub⌊licam vide, in qua desideramus principes laniorum,
pistorum et pincernarum: Nemo est qui precia rerum constituat: itaque
pro libitu spoliant et expilant nos rustici, nobiles et usurarii.

Deinde vult Ioseph hanc collectionem esse (Le pikadon) regioni ad septem
annos famis, id est, in depositum vel thesaurum terrae, quanquam [3.
Mose 5, 21.23] non proprie exponi potest depositum, sicut Levitici 6.
usurpatur et alibi. Ego libenter redderem repositum, sepositum, ut non
sit frumentum illud in usu publico aut privato, sed depositum et
reservatum ad futuram necessitatem, Atque ita ut simul includat
inspectionem et episcopatum.

Hieronymus in hoc toto capite magis paraphrastes quam interpres est. Nos
secuti vocabulum ἐπισκοπεῖν vertimus germanice: Auff das man
speis verordnet1� find im lande, hoc est, ut sit custoditum et
ordinatum ad futuram famem. Reliqua commendo Hebraeis et Iureconsultis
de Quintatione, qui non invenient in suis libris usuras illas et
expilationes, quas hodie falsarii et usurarii exercent. Antiquae
constitutiones iubent de viginti aureis unum pendere, iam vero duo aut
tres exiguntur, et quotidie novae fraudes et exactiones excogitantur.

[41, 37.38] Placuit hic sermo Pharaoni et cunctis ministris eius. Et
dixit Pharao ad servos suos: An inveniemus similem huic virum, in quo
sit spiritus Dei?

Id quoque donum dei est, quod sermo huius prophetae Ioseph placet Regi
et omnibus Principibus, consiliariis, et inspectoribus et subditis, nam 

[Seite 419]

⌊iorum 20: ‘Oculum videntem et aurem audientem Deus facit
utrunque’.

Sunt divina opera oculus videns et auris audiens, quia Diabolus utrunque
impedit, et delectatur oculis non videntibus et auribus surdis. [Ps.
115, 4 ff.; 135, 15 ff.] Papa etiam habet aures, sicut solet in bullis
suis tonare. Ad aures nostras pervenit etc. sed sunt oculi et aures
simulachrorum aureorum et argenteorum, quae aures habent et non audiunt
etc.

Quando vero Deus est propicius et visitat nos in misericordia sua, dat
oculum videntem et aurem audientem. Sicut in regno Aegypti Ioseph est
oculus videns, Pharao cum suis principibus et ministris est auris
audiens. Alias cum auris libenter audiret, et non habet oculum
dirigentem, ea ingens est miseria. Sicut sub Papatu cupidissimi eramus
audiendi vel unius Psalmi explicationem: talem oculum ego secutus essem
[vgl. Matth. 15, 14] ad extremos fines orbis terrarum. Sed Papa erat
caecus, quem nos sequebamur, atque ita ambo in foveam incidimus.

⌊ite 32.: ‘Ubi auditus non est, non effundas sermonem’.

Insigne igitur beneficium est, quo honorat Deus Ioseph, cum dat oculo
videnti aurem audientem tantum Regem. Celebratur hoc donum ab Hesiodo
quoque, qui dicit tria esse genera hominum. Primum, optimum et
praestantissimum eorum, qui per se sapiunt et intelligunt. Alterum, quod
sequitur et audit monentem. Tertium vero longe deterrimum, quod neque
per se videt, nec alios audit aut obtemperat videntibus.

Ad hunc igitur modum fit Ioseph doctor florentissimus regni, imo, ut
apparet, totius orbis terrarum, ac dantur ei aures patentes ad
audiendum, amplectuntur enim et approbant omnes principes ea quae
consuluit. Hoc nimirum est dare incrementum ministerio verbi. Ac primum
exaltatur spiritu, cum tot ac tanti discipuli audiunt eum docentem, Rex,
principes, consiliarii. Da sind vil schoener sermones gefallen.

Prima gloria est Ecclesiastica, cum fit propheta, doctor et gubernator
animarum. Neque quisquam sane patriarcharum tanta dignitate fuit
ornatus. Docuerunt quidem Abraham, Isaac, Iacob suas Ecclesiolas et
quosdam etiam ex gentibus converterunt, Chananaeos, Syros, Philisteos
etc. sed non est comparanda schola illorum ad hoc auditorium Ioseph,
[Ps. 105, 22] totius Aegypti et aliarum regionum, sicut scriptum est in
Psalmo 104. 

[Seite 420]

Erudivit senes eius ut semetipsum, imo totum regnum Aegypti cum rege et
Picudim eius, et vicinis gentibus.

Id nimirum est exaltare post tribulationem: si modo possemus perdurare
in tentationibus, sicut Ioseph ingenti animo perstitit in summis
difficultatibus. Ideo sequitur fructus ineffabilis tam Ecclesiasticus
quam politicus et oeconomicus. Videas sane prorsus novam rerum omnium
faciem in mundo, propterea quod passus est Ioseph se formari divina
manu. Iam Pharao convertitur ad Deum et primum omnium agnoscit spiritum
ecclesiasticum, cum ait: Nunquid inveniemus talem virum in quo est
spiritus Dei? Quanquam antea videtur fuisse aliquo modo religiosus, sed
haud dubie non sine idolatria: hic vero ad praedicationem verbi
amplectitur cognitionem veri Dei sinceram abiectis idolis.

Hanc lucem agnoverunt haud dubie et reliqui proceres cum Rege, quia
ingens beneficium est, quando corriguntur et instaurantur cultus divini,
et alia quae ad religionem pertinent, Sicut tum data est eis fides et
lux doctrinae caelestis. Quomodo enim novit Pharao spiritum Dei? Fieri
quidem potuit, ut antea quoque aliquam eius noticiam haberet et
maioribus traditam, et per Abrahamum auctam et propagatam: sed non
tantam, ut agnoscere posset spiritum Dei in sanctis. Eam igitur
colloquia cum Ioseph sensim aperuerunt, et auxerunt. Ideo statim
iudicat: Das redet Gott, das ist ein man, ibi loquitur spiritus Dei. Hoc
maximum et principale est in historia hac, sicut ante omnia quaerendum
est regnum Dei. Politica vero et aeconomica postea videbimus.

Pharaoni hic fit aditus ad regnum et agnitionem Dei et spiritus sancti,
sine circumcisione, sine ullis aliis ceremoniis patrum. Non enim urget,
nec requirit eas Ioseph, suggerente spiritu sancto, ipsi tantum et
posteritati eius hasce impositas esse et mandatas: Regem vero Aegypti
aut reliquas gentes iis neutiquam gravandas esse. Semini Abrahae
circumcisio fuit necessaria, propter futurum Christum, qui ex illo
semine nascendus erat. Sed hic Pharao fit Christianus, eruditur verbo
fidei et verae pietatis, perinde ac alii gentiles salvati sunt absque
circumcisione, ac loquitur ex eo spiritus sanctus.

[41, 39] Dixitque Pharao ad Ioseph: Quandoquidem Deus haec omnia tibi
nota fecit, nullus est, qui te prudentia et sapientia aequet.

Vide quam sit audiens dicto atque obediens auris ista: quanto studio
agnoscat oculum videntem et dona Dei in ipso. Confitetur Deum, qui
revelat abscondita et qui fecit hunc oculum videntem, sapientem et
consulentem. Ego, inquit, quanquam Rex sum Aegypti, tamen summa
voluntate 

[Seite 421]

te audiam Das ghet schoen zu. An non enim rectius dixisset tantus Rex?
Penes me est imperium, consilium, potentia, prudentia: te decet nos
audire, et parere nostris mandatis. Sicut hodie fit apud Nobiles,
Comites, Barones, illi non audiunt praesertim hominem peregrinum, et
servulum tam abiectum, quin etiam mercatores, cives et rustici nostri,
aut nobilitate, aut opibus suis freti, non ferunt ullam admonitionem.
Jch bin des Richters im dorff oder des burgers son, sol mich der Pfaff
regiren, ich kan es1� so wol lesen als er.

Sic enim passim conculcatur ministerium verbi a summis pariter et
infimis: quia somniant furiosi homines donum illud caeleste parari
nativitate et propagatione carnali, cum ne politica quidem dona
haereditate ad posteros perveniant. Non enim sequitur: Iste natus est
patre generoso et magnanimo, ergo ei par erit virtute ac magnitudine
animi. Natura non tribuit ei has virtutes, tametsi nativitas naturalis
est, ut ex Principe aut Comite nascatur Princeps aut Comes. Caeterum
dona praesertim spiritualia non propagantur in haeredes bonorum
externorum, propterea quod obstat peccatum originis. Idemque de
virtutibus heroicis sentiendum est. Pyrrhus non aequat patrem Achillem,
nec Astyanax Hectorem: imo contrarium solet fieri, sicut testatur
communis sententia: Heroum filli noxae.2�

Itaque inanis est gloria de genere et nobilitate parentum, Sicut Iudaei
quoque patrem Abrahamum iactitabant. Sed respondet Christus: [Joh 8, 39]
‘Si filii Abrahae essetis, opera Abrahae faceretis’ Nisi igitur
respondeant virtutes et res gestae maiorum nobilitati, frustra mirantur
et praedicant posteri illorum titulos et insignia.

⌊menorum 7. Stoltze Esel werden drauß, auß den filiis heroum, qui
gloriantur de virtute paterna, neque tamen student eam imitari, sed
somniant se quoque heroes ex heroibus natos esse.

At vero distribuit Deus dona secundum beneplacitum suum, non 

[Seite 422]

propagantur natura. Eodem enim modo quoque Pharao potuisset dicere ad
pincernam, qui adolescentis Hebraei sapientiam praedicabat: Quid est
quod servuli istius vilissimi scientiam tantopere effers, quasi non ipse
sapiam, aut principes et consiliarii mei idem praestare possint? Ibi
sane nulla fuisset auris audiens, ac omnes risissent sapientiam Ioseph,
ut nostri homines solent: quin et Diabolus facilime invenisset aemulos
et calumnias, quibus exagitasset ea quae dicebantur a Ioseph. Verum
Pharao non aversatur servulum hunc exulem et captivum, sed humiliter
cedit filio opilionis aut bubulci, qualis tum sane fuit pater Ioseph,
Einem hirten knaben hort er zu, qui apud Aegyptios certe tum fuerunt
contemptissimi, ut infra audiemus: idque norat Pharao et Principes eius:
et tamen admirantur abiectissimi hominis sermones et verbum Dei quod est
in eo. Id nimirum egregium et insigne donum est oculi videntis et auris
audientis. Da thut unser Herrgott, als wust er von keinem Edelmann oder
Fursten, Nimpt ein bubulcum, et regit per eum Regem et principes, atque
optimam totius orbis terrarum partem.

Ibi sane videtur Deus inique agere, quod cum nobilitate et dignitate non
dat etiam sapientiam. Sicut hodie Principes propter imperium et
potentiam, qua praediti sunt, arrogant sibi prudentiam et iudicium de
omnibus rebus. Ut igitur sciamus nos natos esse in peccati originali,
ita regimur a Deo, ut non semper sequatur donum naturam, neque filii
aequent parentes sapientia et virtute.

Hoc agnovit Pharao in Ioseph, ideo non est minus miraculum quod audit
Pharao, quam quod docet Ioseph. Ita enim gubernat Deus cor eius, ne
offendatur Rex, quod cum Principibus suis discipulus fit huius miserrimi
ac damnati ad perpetuos carceres pastoris. Das wirdt yetzund keins
Richters son auff dem dorff thun. Hanc modestiam et humilitatem ne in
infimo quidem ordine Praefectorum nostrorum, nedum Principum, Comitum et
Nobilium facile invenias. Sed Deus habitat in altis, et humilia
respicit, ut de stercore erigat pauperem, et collocet eum cum
principibus.

Sic David fuit servulus Bubulci patris sui, et evectus est ad summam
potentiam et dignitatem, quanquam posteri eius etiam insolentia et
superbia peccaverunt, ideoque horribiles poenas saepe dederunt.

Sic Romani insaniverunt gloria et fastu. Sic et Turca hodie, in primis
vero Iudaei superbiunt, iactantes se semen Abrahae esse, utut [Joh 8,
39] reclamaverit Christus: ‘Vos quidem filii Abrahae estis, sed opera
eius non facitis’. Ego sum filius Ioseph, dixerunt posteri eius,
benedictus ab avo meo Iacob, ideo oportet me terram gentilium invadere:
et habuerunt ad eam rem magistros improbos, et instigatores
pseudoprophetas: sed ut supra dictum est, graviter saepe luerunt, Sie
worden rein1� drob todt geschlagen.

[Seite 423]

Ista enim est merces superborum, atque idem aliquando eveniet nostris
Nobilibus, quia alios omnes inferiores genere superbissime fastidiunt et
conculcant. Quod certissimum argumentum est perditionis eorum, Deus non
feret hanc superbiam, Darumb werden sie zu grund gehen.

Oportet quidem esse discrimina personarum et statuum in hac vita, sicut
recte distinguitur Iudaeus ab ethnico, et si qui sunt similes gradus.
Sed qui superbit propter aliquam praeeminentiam, sive sit Papa, sive
Monarcha potentissimus, is iam mortem obiit coram Deo. Quia scriptum
[Joh 1, 13] est: ‘Non ex sanguinibus, neque ex voluntate viri’ etc.
Origo nostra sane ex sanguinibus est, et necessarii sunt gradus Regum,
Principibus, Doctorum etc. qui omnes sunt aliunde oriuntur, quam ex
sanguinibus. Sed non est superbiendum origine hac quantumvis clara et
generosa, siquidem ex Deo et non ex sanguinibus natum esse unica nostra
gloria et salus est.

Valde igitur laudandus est Rex, quod adeo humiliter de se sentit, nec
contemnit miserum pastorem. Quia Deus vult timeri, qui distribuit sua
dona sine respectu personarum, etiamsi mundus non possit esse sine
personarum discrimine. Oportet enim esse (Pekidim) principes et
inspectores. Sed dona non sequuntur illas differentias. Deus non
respicit personas, sed humilia in coelo et in terra, hoc est in ecclesia
et politia. Non patitur in suo regno superbiam. Ac si quando insolesco,
statim excitat inferiorem aliquem, me remoto. Er stest ein Doctor gar
pald in die hell. [1 Petri 5, 5] Sic in terra opus est nobis (Pekudim)
sed ‘superbis resistit: humilibus autem dat gratiam’.

Ad hunc modum Rex conversus est ad pietatem, ac singulari Dei dono
commendavit et praedicavit Ioseph prae omnibus sapientibus et
consiliariis suis. Ac primum quidem paucis describitur Theologia et
Episcopatus eius in spiritu, quo Ioseph erudiit Regem, principes et
universam Aegyptum. Neque vero una tantum concione hoc munus suum
absolvit, sed saepius docuit, et ordinavit etiam sacerdotes, qui idem
docerent. Nunc sequitur corporalis exaltatio. Pharao enim divina luce
donatus constituit eum Episcopum regni sui, etiam temporaliter. Sic enim
ait: Tu iubes me inquirere virum prudentem et industrium, sed revera tu
es (Nachon) ille. Jch muß dich anders schmucken, tu vere es propheta,
et spiritus Dei loquitur per os tuum: merito igitur tibi pareo, ac
praefero te universis principibus et aulicis meis, ac praeficio te toti
regno Aegypti.

Sic revera in pristinum locum restituitur, postque dignitatem regni et
sacerdotii, sive primogeniturae adeptus est, qua paulo ante per fratres
fuerat privatus in domo paterna. Deus enim invidia et livore illo
sapientissime usus est, ita ut eveheret eum ad sacerdotium et regnum,
cui subiiceret totam Aegyptum absque ulla vi aut potestate externa. Iam
igitur et politica administratio describitur.

[Seite 424]

[41, 40] Tu igitur sis super domum meam, et ad tui oris imperium
universus populus meus movebitur. Uno tantum regni solio maior te ero.

Haec vero amplissima dignitas est, quae continet imperium totius
Aegypti, ac solo Rege dempto reliquis proceribus regni facit superiorem
Ioseph. Litigant vero grammatici de vocabulo Jischak, atque ego sane
eius originem nescio, necdum eam investigarunt. Aequivocatores
Hebraeistae, inutiles etiam in aliis ad certam et germanam sententiam
phrasium colligendam: ad obscuranda vero vocabula et sententias
aptissimi. Atqui doctor non debet esse aequivocus, nihil enim recte
docebit, sed removenda est omnis ambiguitas a praedicamentis, hoc est, a
docente et oratore, quem oportet esse univocum et proprietatis
studiosum. Ideo Hebraei interpretes infoelicissime docent, siquidem
totum eorum studium consistit in aequivocationibus, ac tantum ad
sophisticen idonei sunt, Werden unnutze wescher drauß, non dialectici
aut doctores, sed sophistae et impostores.

Veruntamen utamur eorum malicia hoc fine, ut linguae aliquem usum et
proprium significatum huius verbi eruamus. Figurata autem aequivocatio,
non fallatia, sed ornatus potius est, manente nihilominus genuina
significatione vocabuli.

(NESCHAK) igitur quod significat osculari, et est verbum derivativum,
deducunt a nomine primitivo (NESCHEK) hoc est arma vel instrumenta
bellica, unde colligunt Naschak idem esse quod armare, ita ut sit
sententia: Ad os tuum, vel imperium tuum armabitur sive instruetur armis
bellicis universus populus meus.

�, laß rauschen2� etc significatur murmur quoddam raucum et
strepitus pedum aut armorum, fremitus item virorum, instar torrentis,
qui praeceps cum sonitu quodam aut rugitu [Joel 2, 9; Jes 33, 4] fertur:
qua significatione Ioelis 2. et Esaiae 13. usurpatur. Atque inde ego
derivare velim, si liceret: non enim credo punctis et aequivocationibus
Iudaeorum. Ac nostrum verbum Rauschen, aptissime respondet. Comprehendit
enim utramque gubernationem domi et foris, studia belli et pacis. Ac si
dicat: Tu eris princeps militiae ac pacis, administrabis politiam et
ecclesiam, constitues sacerdotes et doctores, deinde civitatum
gubernatores, secundum ius et politiam huius regni, geres item bella, si
quando usus postulaverit.

Ad hunc modum magnificat Rex mirabilia Dei et gloriam Ioseph, sicut
infra dicet: Absque te non levabit quispiam manum, hoc est, totus 

[Seite 425]

populus movebitur, exercebitur, aget sicut tu dices et voles. Es soll
bey dir stehn das Rauschen.

Hinc sequitur Ioseph etiam militiae principem fuisse. Quia non commeatu
tantum, sed et armis opus est ad regni administrationem, si quando
periculum sit ab incursione hostium. Et Salomon inquit: Equus paratur ad
diem belli: Tempore pacis praeparantur ea quae sunt ad arcendum hostem
necessaria. Sic utraque cura videtur demandata Ioseph, ut esset pater
patriae in pascendo et regendo populo, deinde Alexander magnus et
Achilles tempore belli.

Pharao igitur sapientissimus Rex fuit, siquidem vidit in Ioseph esse
Spiritum sanctum, et eius consilia et actiones omnes habituras esse
prosperos successus. Er dencket, der Mann wirdts thun. Et contra hunc
quis pugnabit, ubi est dux et consiliarius spiritus sanctus? Ego sane
duce Ioseph malim militare, quam sub Alexandro magno. Quanquam enim
aliquos interdum natura fortes et Martios invenias, tamen eorum exiguus
est numerus, Thrasonum vero immensa est copia, qui ad primum conspectum
hostis illico fugam capessunt, die Stoertzhansen1�, Marterhansen2�
etc. Verum siquando dat Deus talem ducem et bellatorem, qualis fuit
Ioseph aut Moses, is potest vincere exiguis copiis cervorum ingentem
exercitum [Spr 28, 1] leonum: quia scriptum est Proverb⌊iorum 28:
‘Iustus quasi leo confidens absque terrore erit.’

Sic in Ioseph haud dubie maximus animus fuit, et accessit simul
experientia et usus rerum, cum exilium et carcerem animo infracto
pertulit, Er fert dem Teuffel und todt in rachen hinein, et tamen non
timet nec desperat: quia adest ei spiritus fidei, quo duce tres
exercitus profligasset.

Sic Mosi mandatur, ut educat populum Israeliticum ex Aegypto, invito
rege, quod nec Scipio, nec Annibal, nec Alexander magnus ausus fuisset.
Non enim potuit fieri sine ingenti motu et perturbatione totius regni,
quod hac mutatione graviter adflictum est. Ad tantum facinus requiritur
certe magnitudo animi et fidei certitudo ex Spiritu sancto, quae in Mose
fuisse necesse est.

Quod si Imperator aliquis eiusmodi milites haberet constantes in fide et
spe auxilii divini, equidem totum mundum parva manu debellaret. In
talibus enim non solum contemptus mortis et periculorum est, sed et
animus certus de victoria et gubernatione divina, qui docet manus eorum
ad praelia et digitos ad bellum. Haec non sunt in Alexandro, qui
quanquam magno animo praeditus est, tamen gerit omnia temere et fortuito
sine fide et invocatione, Abraham vero aut Ioseph, et alii pii duces
firma et indubitata fide et spe ruunt in pugnam, ideo perrumpunt et
vincunt.

[Seite 426]

Ac vide quaeso parvulum illum gregem Iudaeorum, cum urbe Hierosolimorum
in circuitu gentium, quam exiguo spacio terrae, quanta multitudine et
potentia hostium fuerit circundatus, quibus omnibus nec vires, nec
sapientia, nec odia acerbissima defuerunt ad delendum populum hunc, et
terra Chanaan non amplius 30. milliaribus in latitudinem, et 50.
circiter in longitudinem patuit, et tamen tot regnis florentissimis ac
munitissimis restitit. Ein hand vol betler sitzen da zu trotz1� tot
regibus und schlagen sich mit jnen. Quia defensi sunt spiritu Dei.

Hinc tot praeclarae victoriae Iudicum et heroum, qui vicerunt et
evaserunt incolumes, sicut apparet in Gideone, Iephtah, Davide etc. qui
nullum unquam vulnus acceperunt ab hoste: reliqui vero qui trucidati
sunt, perierunt diffidentia et imbecillitate animi.

Talis haud dubie fuit Ioseph, quanquam nescio an bella gesserit. Verum
si quando adversus Aethiopes et Arabes pugnandum fuit, sicut credibile
est fuisse aliquos hostes aut rebelles in regno, quos oportuit domare,
ibi neutiquam Iosua aut Davide inferio rem eum fuisse arbitror. Cum
istis ducibus velim in acie stare, etiamsi Turca cum omnibus suis copiis
nos oppugnaret. Fuit enim ingens robur animi in contemnenda morte, ac
omnibus aliis periculis propter fidem firmam et invictam, denique spem
victoriae certissimam.

Itaque Pharao sapientissime et optime consuluit regno suo, cum praefecit
ei virum hunc, quem videbat habere spiritum Dei. Ac quemadmodum eum
constituit Episcopum rei frumentariae ac horreorum, ita universam
Aegyptum per eum instruxit ad militiam, postquam et ministerium verbi
ordinavit et veram rationem colendi Dei ostendit.

Proinde phrasis ista (Populus movebitur) in genere ad omnes actiones
populi pertinet, sive ecclesiasticas conciones, sive Comicia habenda,
seu praelium ineundum esset: Haec omnia enim sine motu et strepitu geri
non possunt. Ac populus quidem et Rex ipse tali duce mirifice delectatus
est, sind gern ins feldt gezogen. Fuerunt securi et alacres ad pugnam,
quia viderunt in eo singularem dexteritatem et foelicitatem in rebus
gerendis.

Talia dona admodum rara sunt, ac paucorum tantum, quibus ea [2. Mose 15,
3] largitur Deus, cui Moses hunc titulum tribuit Exodi 15. Dominus vir
bellator, Dominus nomen eius: Wenn der ins feld kumpt, so huete sich
Roß [Ps. 76, 13] und Mann. Econtra scriptum est de eo Psalmo 76: ‘Qui
aufert spiritum principum, et est terribilis regibus terrae.’ Tum sane
infoeliciter pugnatur: quia ibi confregit potentias, arcum, scutum,
gladium et bellum. Dormierunt somnum suum etc. Lassen harnisch und spies
fallen.

Ac adfirmant rei militaris periti, ante praelium sive conflictum certis
signis deprehendi posse, uter exercitus sit victurus. In altero enim qui
profligandus est, silentium et stuporem quendam deprehendi, cum in equis


[Seite 427]

tum in viris, non exaudiri ullum fremitum aut clamorem hominum aut
equorum. In altero vero miram esse alacritatem ad confligendum et animum
quodammodo praesagientem ac promittentem sibi victoriam. Quia Dominus
est vir bellator, qui gubernat manus ad praelium et dando et auferendo
spiritum principum.

Sic supra audivimus Abrahamum parva manu, trecentis, decem et octo
vernaculis, quos domi suae non assuefactos ad praelia tum primum
armaverat, ausum fuisse persequi et invadere quatuor Reges, quibus
profligatis recuperat omnem familiam cum fratre Loth et universis
spoliis. An id putabimus gestum esse sine magno et heroico robore animi?
Non equidem animo dubio et fluctuante eos aggressus est: ‘quis scit
quid sit facturus Dominus? forsan victores evademus etc.’ Quin potius
plenus spiritu, fortitudine et impetu fidei processit, et hanc
persuasionem secum per spiritum sanctum in aciem attulit, quod esset
victurus et liberaturus fratrem. Eiusmodi bellatores si nobis quoque
donaret Deus, nihil prorsus metueremus vim et potentiam Turcarum. Die
Stoertzmesser und Marterhansen1� thuns nicht, sicut magno nostro malo
experti sumus.

Haec igitur est gloria Ioseph, qui tredecim annis humiliatus fuit ad
mortem usque, cum biennio aut amplius in carcere ac inferno in horas
supplicium expectaret, sed ingenti animo tot aerumnas superavit. Mortem
enim ac infernum ridere et vincere, non est imbecillis, sed invicti,
inperterriti et leonini animi. Ait ergo Rex ad eum: Ad os tuum movebitur
omnis populus, vel ad vim in bello, vel ad conventus publicos in pace
cum Ecclesiasticos tum politicos. Breviter in tua manu erit cogere
concilium et caetum cuiuscunque ordinis hominum.

Sic ego sine aequivocatione verbum Hebraeum accipio, ac certior quidem
et melior est haec explicatio, quam Iudaeorum, qui non possunt adferre
tam propriam et firmam sententiam. Id enim in primis considerare soleo,
an congruat expositio aliqua cum analogia et sensu fidei. Ibi univocatur
aequivocatio et elicitur simplex et genuina vis vocabulorum et phrasium,
quam Iudaei nunquam assequuntur.

Addit vero: In omnibus mihi similis eris excepto throno regio. Ideo non
puto me errare, quod de utraque administratione pacis et belli exposui
praecedentia, cum utrunque ad potestatem regiam pertineat, quam tribuit
Rex Ioseph. Est igitur Princeps militiae et pacis in Aegypto, ac
verisimile est eum et bella gessisse et magnificos habuisse triumphos.

Sicut de Mose refertur, quod gesserit bellum, contra regem Aethiopiae,
quanquam nulla eius mentio fit in sacris literis: tamen admodum
consentaneum est, eum decennio illo, nempe a trigesimo anno, quo fugit
caeso Aegyptio in Midian, usque ad quadragesimum militasse, et res
praeclaras 

[Seite 428]

gessisse apud Midianitas, quia fuit aulicus, cum esset adoptatus a filia
Regis, et a prima aetate ad exercitia militaria adhibitus, tum etiam
regem ipsum saepe opera eius usum fuisse arbitror. Ideo facile credo eum
ducem belli fuisse adversus Aethiopes, sicut Iudaei narrant. Fuit enim
plenus fide, spiritu et robore animi: Cum vero caedes Aegyptii
manifestata esset et audiret ab altero: Num et me vis occidere sicut
heri Aegyptium? relicta Aegypto, fugit in Midian, quia non erat
instructus armis et potentia, nec volebat tentare Dominum. Postquam vero
rediit, eduxit populum ex Aegypto.

Unde colligimus eum singulari industria, consilio ac fortitudine
praeditum fuisse. Homines enim abiectis animis nihil audent: qui vero
spiritu generosi et vere fortes sunt, illi fortiter et praeclare multa
gerunt. In [5. Mose 33, 5] Deut⌊eronomio Cap⌊ite 33. dicitur quod
fuerit vice Regis collectis Principibus populi cum tribubus Israel. Fuit
enim insigne et arduum opus educere tantum populum et gubernare tam
longo tempore, ad quod requiritur ingens robur animi et spiritus Dei, et
fiducia cordis. Ad hunc modum breviter descriptae sunt historiae sacrae,
sed continent res maximas et gravissimas.

Vides autem in hac praesenti historia, quam magnifice ornet atque evehat
Deus illos, qui expectant Dominum, et possunt sustinere manum et
flagellum paternum: Propterea hoc exemplum diligenter inculcandum, ac
omnibus hominibus in politia et Ecclesia proponendum est, ut discant
[Joh. 11, 40] expectare, ei perdurare in tentatione, Halt fest, halt
fest. ‘Si credideris, inquit Christus ad Martham, videbis gloriam
Dei.’ Oportet fidem praecedere, et sequi postea expectationem, sicut
Ioseph in compedibus et carcare sustinuit dominum. Ibi ferrum
pertransiit animam eius, et humiliavit ipsius cor, et tamen perduravit
et expectavit.

[Eph. 3, 20] Quam vere igitur dicit Paulus: Potens est Deus facere supra
quam petimus et intelligimus. Nostrae petitiones nimis tenues et exiles
sunt, et Ioseph quoque non ausus fuit petere ea quae consequutus est,
sed habuit linum fumigans in corde suo et calamum quassatum, imo gemitum
illum inenarrabilem, qui fuit virgula fumi aromatica, quae ascendit in
coelum. O Ein schon thuribulum ist sein hertz gewest. Ac Deus mirifice
delectatur odore illo gemitus et attenuationis nostri, Das einen dunckt,
er werde versincken, aber es schadt nit, halt fest. Er helt noch.
Verzweiuel nur nit. [Ps. 27, 14] Retindenum igitur est firmiter, quod
monet Psalmus: ‘Expecta Dominum, [Jes. 42, 3] viriliter age et
confortetur cor tuum’, ‘quia linum fumigans non exstinguet, sed
accendet et arundinem quassatum non conteret, sed roborabit.’

Natura enim Dei est, non dare secundum infirmas petitiones. Sicut Ioseph
desideravit tum liberationem et reductionem ex carcere ad patrem suum:
aliud nihil maius flagitavit. Ibi Deus in coelo sinit eum aliquandiu
[vgl. Matth. 20, 22; Eph. 3, 20] incendere thura et odores: sed
respondet hoc verbo Pauli: ‘Tu nescis quid 

[Seite 429]

petas, ego soleo facere supra quam petitis et intelligitis’. Ideo
diutius mihi detinendus es, du must noch baß halten, adhuc amplius
desidero virgulas istas thuris ascendentis, postea vero accipit Ioseph
ea quae nec intellexit, nec sperare, nec petere unquam ausus fuit.

Haec vere ardua et admiranda exempla sunt, quae et discamus ipsi, et
aliis quoque proponamus, ut agnoscamus divinam sapientiam, bonitatem,
misericordiam et potentiam, quae certissime adsunt nobis. Bonitas ist
gewißlich da. Sapientia ist gewißlich da, potentia etc. sed Deus non
agit secundum nostram voluntatem, Quando gubernat iuxta suam bonitatem,
sapientiam etc. tum nos non intelligimus. Quia putamus Deum nos nec
nosse, nec velle curare, aut cogitare de exitu tentationis. Sic iudicat
ratio. Verum id non est secundum Christianorum doctrinam, aut in spiritu
cognoscere Deum. Neque ego sane de perfectione possum gloriari, ac odi
meam carnem, quae perpetuo repugnat spiritui. Itaque saepius haec
cogitanda [vgl. Röm. 12, 2] et exercenda sunt, ut probemus quae sit
voluntas Dei bona, beneplacens et perfecta.

Quid enim sit Deum esse sapientem, bonum, potentem, misericordem, nemo
intelligit, nisi speculative et metaphysice, sicut de bonitate aut
sapientia Principis aliqua Idaea concipi potest, quae est mera
speculatio. Verum ad praxin ubi ventum est, quando rapit Deus Ioseph ex
complexu parentum, avi, patris, et totius familiae et coniicitur in
aliena terra propter crimen adulterii in carcerem, ubi in metu et
assidua expectatione mortis haeret, num id bonam Dei voluntatem aliquis
interpretabitur?

Sciamus igitur Deum abscondere se sub specie pessimi Diaboli ideo ut
discamus bonitatem, misericordiam, potentiam Dei non posse comprehendi
speculando, sed experiendo. Tu modo perdura, et sustine Dominum, halt
fest, sis contentus verbo eius, sicut Ioseph verbum fidei habet, scit se
filium Iacob esse, qui accepit promissionem a Deo de futuro semine et
benedictione, et tamen cum contraria omnia apparerent a promissione
data, ingemuit haud dubie, et conquestus est de miserabili sua
conditione. [Ps. 27, 14] Sed Dominus suggessit: ‘Expecta, viriliter
age, confortetur cor tuum’, halt fest. Rursus vero in mentem ei venit
suspirare et optare: Ah quam velim ad patrem meum redire, halt fest,
aut: tantum ex carcere pateat excitus, halt fest. Quid si in carcere
pereundum erit cum summa infamia? halt fest. Hae vices consolationis et
angustiae subinde animo obversatae sunt, donec tandem respicit Ioseph et
admirabundus dicit: Ah nunquam ego hanc liberationem potui sperare, nec
intelligere hanc potentiam et bonitatem Dei, quam in me exercuit, Da
springt sein hertz in lauter freuden, ibi toto pectore exultat et
gratulatur sibi de ignominia, morte et carcere suo. Ita Ioseph insigne
exemplum est dum gemit, et dum exultat tentatione finita.

Discite igitur Deum hoc modo misericordem, sapientem et bonum 

[Seite 430]

esse, ut plus possit et velit dare, quam ego intelligo et peto. Longe
maior est ipsius misericordia, quam ut ego cogitando consequi
magnitudinem eius possim.

Simul vero observandum est, quomodo exerceat et mirificet, ac ludat
sanctos suos. Hinc videmus quomodo clament Prophetae, Isaias, Ieremias
et alii: Quare obdormis Domine? Prope es tu ori eorum, et longe a
renibus eorum, et tamen cum suspirant, gemunt, clamant, nihilominus
perdurant in tentatione, et retinent fidem et spem. Nos quidem nihil
videmus nisi thus illud, quod offerunt Deo in angustia, tandem vero
liberantur gloriosius, quam sibi polliceri aut cogitare potuerint.

Hoc est exemplum Ioseph, qui praeficitur toti Aegypto, ac constituitur
summus sacerdos, ut gubernet ecclesias et pastores, deinde summus
Princeps pacis et militiae, qui ordinat duces belli, iudicia, leges,
Magistratus urbium etc. Si non fuisset tentatus, non potuisset haec
tanta laude et dexteritate administrare, tentatio macht einen Man. Sicut
inquit [Sir. 34, 9] Syrach: ‘Qui non est tentatus qualia scit?’
Securitas enim facit spiritus fanaticos, qualis Carolostadius et alii
fuerunt, qui metiuntur Deum speculative, et includunt cogitationibus
suis. Ideo sunt battologi, et imperiti rerum spiritualium et
corporalium: in tentatione vero trepidant, pavent, ac tandem desperant.
Disce igitur, ut si quando ingruit tentatio aliqua, animo forti et
hilari sis, hab ein guten mut, und sey unerschrocken. Aut si id non
potes, so halt doch fest, cura ut firmus et constans sis.

At quomodo perdurabo, inquies, in tanta mole aerumnarum? Adhaere verbo
et sic statue: Sum baptisatus, credo in Christum filium Dei, gehe
darnach her teuffel und tod, so thuts nichts. Nihil erit periculi a
peste, morte, inferno: quia Dominus sustentat te manu sua, donec verbum
ipsius habes. Sic cognosces, quae sit voluntas Dei beneplacens et
perfecta. Verum eam noticiam non assequeris sine renovatione: Praecedit
enim illud: Renovamini novitate mentis vestrae, ac tum demum agnosces
bonitatem Dei. At quomodo renovamur? antiquatione et abolitione veteris
hominis, quod carni quidem vehementer dolet, sed tamen renovatur de die
in diem, sicut liberatione Ioseph praecessit durissima mortificatio in
carcere et compedibus.

Eius igitur exemplo quod omni virtutum genere plenum est, discamus
intelligere sapientiam, bonitatemque divinam, ac modum gubernationis,
quo nobiscum agit Deus, et quod expectandus sit Dominus sine fine, neque
ullum tempus tribulationis et angustiae tantum, et tam diuturnum esse
possit, quod debeat nos frangere, aut excutere verbum fidei, quod est
virtus et potentia Dei, in salutem omni credenti. Darumb soll man fest
halten.

Eadem vero supra quoque dicta sunt, ubi habuimus excellentissima exempla
fidei, spei, pacientiae in patribus. Sed in hac historia, postquam 

[Seite 431]

exauditus est Ioseph, docemur Deum non solum posse, sed et promptissimum
esse et paratissimum ad liberandum et exaltandum, nisi quod se ad tempus
abscondit. Et qui vult esse Christianus, diligenter sibi haec meditanda,
ac memoriae mandanda statuat.

Nondum tamen chorum illum pulcherrimarum virtutum Ioseph absolvimus, nam
hae, quarum hactenus facta est mentio, obscuriores, et minus conspicuae
sunt. Iam sequentur longe illustriores et sublimiores, quas nulla
oratione possum consequi, postquam superatis tot aerumnis et
adversitatibus, ornatur et obruitur immensa dignitate, gloria et
successu, ad haec demum requiritur animus excelsus et invictus, da
gehort erst ein man zu. Invenias sane quosdam, qui in tentationibus et
rebus adversis facile durant, ac utcunque pacientiam et fidem Ioseph
imitari queunt, sed in his virtutibus modestiae, humilitatis, timoris
Dei, non habuit unquam parem.

Nam in tantis honoribus et fortuna, cum iam totus orbis ei arridet,
ipsum colit et honorat, sibi imperare, non superbire, non efferri, sed
retinere memoriam Dei ac suae conditionis, unde ad hoc fastigium
fortunae et dignitatis emerserat, non est ingenii aut virium humanarum.
Et vidit idem ethnicus Poeta Virgilius1�, cum ait: 

Nescia mens hominum fati sortisque futurae, 

Et servare modum rebus sublata secundis.

Simpliciter statuit neminem posse moderatione uti in rebus secundis.
Alexander magnus cum excellenti magnitudine animi esset praeditus, tamen
servissimus servus fuit animi sui. Achillem fortissimum Graecorum vide
quam sit puer in vincendo animo, cum propter Briseidem relinquit totum
exercitum.

Non est igitur naturae seipsum vincere rebus florentibus: Themistocles
et alii multi etiam non potuerunt, Unum Scipionem scio in tota historia
veterum, qui ea laude excelluit, reliqui omnes inflati sunt fortuna
secunda.

At Ioseph constituitur princeps regni florentissimi et pulcherrimi, ac
magna eius fuit potentia et maiestas, siquidem administrationem belli et
pacis sustinuit, condidit leges et poenas in delinquentes statuit, et
magna severitate exequutus est. Haec ingens gloria et amplissima
potestas fuit, et tamen eam moderationem et humilitatem praestat, qui in
Hebron olim adolescens apud patrem usus fuerat, meminit se opilionis
filium esse, meminit exilii, servitutis et carceris, meminit verbi Dei,
quod docet nos in peccato conceptos et natos esse, ideo retinet timorem
Dei et modestiam, sicut in carcere et servitute. Est quidem hilarior, et
Deo gratias agit quo liberatione, sed cum reverentia et timore Dei.
Videbimus postea 

[Seite 432]

suavissime blandientem fratribus, colloquentem, colludentem: non enim
erubescit tantus princeps, quod frater est opilionum aut bubulcorum.

At nostram insolentiam et fastum vide, qui alios antecellit opibus,
dignitate, genere, libenter caput inter nubila conderet. Sic principes
ob potentiam efferuntur immodice, neque Deum, neque homines reverentur,
homines ingeniosi et docti, theologi, Iureconsulti, poetae, qui suis
scriptis sibi celebritatem aliquam pepererunt, ipso coelo sibi
superiores videntur. [Weish. 7, 1] Cur autem nostram originem et
conditionem non spectamus? An non enim omnes ex utero muliebri nati
sumus, et plorantes in terram eiecti? Sicut dicitur in libro Sapientiae
cap⌊ite 7. Et ego natus accepi communem aerem, et in similiter factam
decidi terram, et primam vocem similem omnibus emisi plorans, in fasciis
nutritus sum, et curis magnis. Nemo enim ex regibus aliud habuit
nativitatis initium: Unus ergo introitus est ad vitam et similis exitus.

Debebamus igitur meminisse humilitatis et miseriae nostrae, et respicere
ad nativitatem nostram, quod natura omnes maledictionis, peccati,
mortis, Diaboli filii et aeternae damnationis rei sumus. Cur igitur
superbimus? Si quis humanae vitae aerumnas et hominum insolentiam inter
se conferret, non posset non detestari furorem et amentiam superborum,
qui rectius compedibus et catenis constringendi erant, quam alii quibus
mens mota est. Quia communi sensu destituti non cernunt unde ducant
originem, qui sint et quis tandem sit futurus eorum exitus. Non
meminerunt se ad miseriam et interitum natos, ac in periculo mortis
singulis momentis constitutos esse propter peccatum et Sathanam
grassantem horribiliter in genus humanum.

Itaque manifestum est, quod veneno Diabolico superbiae ita infecti
sumus, ut terque quaterque furiosiores simus, quam qui communi modo
mente errant. Nam hi vix umbra sunt phreneticorum et furiosorum. Sed si
intuearis torquatum et purpuratum aliquem thrasonem, qui potentiam,
formam et opes suas ostentat, illa omnia cogitabis esse larvas, quibus
indutus est superbissimus, hoc est, furiosissimus homo, non aliter, ac
si phreneticum manibus et pedibus vinctum cernas. Si enim sana mente
esset praeditus, secum reputaret, quae sua origo, quis status, qui
denique finis futurus esset. Saepe enim accidit, ut qui hodie viribus et
valetudine integra in deliciis et splendore maximo vivit, cras subito
aliquo malo correptus, mortem oppetere cogatur.

Accedit huc quod conciliamus nobis iram Dei et excutimus eius gratiam et
benevolentiam. Itaque nemo miserior et calamitosior est homine superbo.
Non enim potest invocare, aut fidere Deo, quia nescit se peccato et
morti obnoxium esse, neque appellat Deum patrem, sed ab ea communione se
excludit, et ultro in servitutem et obedientiam Diaboli concludit, quin
quod est omnium gravissimum, hanc suam miseriam nec 

[Seite 433]

agnoscit, nec sentit, sed incedit tumidus et elatus, velut Deus et numen
quoddam adorandum. Tales sane amentia et vesania sua sibi ipsis exitium
accersunt. Merito igitur caecitatem eiusmodi hominum miserari, ac
pessimam eorum conditionem deplorare debebamus.

Sed quid facias, cum natura omnium hominum ad superbiam proclivis sit,
et eam plaerunque excitet et augeat in nobis bonorum aut potentiae sive
in gubernatione, sive aliis ordinibus dignitas et eminentia, an
propterea fugienda erit rerum administratio, cum ad eam legitime quis
fuerit vocatus?

Nequaquam. Nam Ioseph dignitate et omnibus ornamentis, quae sunt in
administratione abundat: vehitur curru Regis, exhibentur ei et honores
regii, denique sigillum regni a Pharaone ei traditur. Et talis omnino
haec vita est, ut indigeat Principibus, Regibus, nobilibus,
Magistratibus, hominibus eruditis in theologia, artibus, philosophia:
Sicut Aegypto opus fuit principe qualis erat Ioseph. Sed danda est
opera, ut exemplum et mores ipsius oculis et animo tuo perpetuo
obversentur, ut memineris timoris et reverentiae Dei: neque obliviscaris
tui, sed reputes tecum qui sis, qui fueris, qui futuris sis. Nullius
enim tantus splendor et magnificentia fuit unquam, quem non tandem
vermes absumpserint. Quid superbis ergo cinis et pulvis? fili
maledictionis et irae? Atqui natus sum praeclaro et illustri stemmate,
sum doctor Iuris, sum philosophus. Recte sane. Sed his omnibus utendum
est, non fruendum, iuxta distinctionem [Apg. 13, 22] Augustini et ut
Paulus de Davide inquit Acto⌊rum 13. cum administrasset voluntati Dei.

Sic Ioseph non superbit propter pompam illam regiam, et personam quae
est Princeps Aegypti, sed administrat voluntati Dei. Quae est autem
voluntas Dei? nimirum ad conservationem huius vitae opus esse
magistratu, doctoribus, Principibus, ad frenandam licentiam vulgi, et ad
tuendos miseros et puniendos improbos. Si enim esset absque his
statibus, nulla posset esse tranquillitas et pax. Voluntas igitur Dei
est, ut per discrimina illa ordinum in administratione politica vitam
tranquillam degamus sine iniuriis, caedibus et rapinis.

[Röm. 13, 6] Magistratus est velut virga Dei, sicut appellatur
Roma⌊norum 13. minister Dei, vindex in iram, ei qui male agit. Sic
igitur in hoc vitae genere degendum est, ut cogites de Dei timore, et
humilieris coram eo, ac memineris te esse filium Adae, peccati, mortis,
damnationis aeque [Ps. 90, 7 ff.] atque alii sunt, sicut docet Moses in
suo psalmo: Ita tamen ut servias Deo vocanti te ad gubernationem, qua
conservetur pax in civitatibus et provinciis, coerceantur et puniantur
fures, latrones, homicidae, item bella gerantur adversus hostes, qui
turbant politicam pacem et tranquillitatem, 

[Seite 434]

atque haec omnia fiant cum modestia et invocatione humili: Domine Deus,
ego sum filius bubulci et filius peccati, sed quia tu vis regi mundum,
conservari pacem, corrigi inordinatos et ad illam administrationem me
vocas, libenter parebo: malim equidem latere privatus, sed quia tuae
voluntati et mandato obsequendum est, faciam officium in timore et
humilitate, Da bleibt die demut unter der schoenen gulden keten, kron,
ringen1� etc. Non enim mihi sum princeps, sed voluntati Dei, et
necessitati hominum: mihi non est opus regno, cathedra, coetu
ecclesiastico, ministerio verbi, possum enim privatim domi meae legere
ea quae doceo in publico. Cur igitur concionaris? Quia Deus hoc voluit,
qui me constituit pastorem, doctorem verbi et populus opus habet
institutione et doctrina. Sic vere ambulabis in timore Dei ac caritate
proximi.

Verum hoc tempore paucissimos invenias, qui actiones suas ad Deum
referant: Omnes enim sibi sunt principes, et inflectunt omnia ad suas
voluptates et commoda privata. Itaque harpyae, imo Diaboli sunt, qui
debebant esse Principes et patres patriae. Quia efferuntur et inflantur
dignitate et nobilitate generis aut aliis dotibus animi, quae
requiruntur ad politicam administrationem. Jch bin von Koeniglichen
stamm, bin vom Adel, Jch hab auch ein kopf2�, Sum doctor, sum Iuris
consultus. Tales scilicet sibi docti, sibi reges, sibi nobiles sunt, sed
titulis eorum quos tantopere praedicant inscribendum erat: Terque
quaterque furiosus. Quia arrogantia sua excaecati, ignorant hoc quod
omnibus debebat esse notissimum, nimirum miseriam in qua concepti et
nati vivunt, rei mortis, et irae aeternae, quae super eos est: non
vident etiam quantum in eo peccent, quod persona et munere suo abutuntur
ad perniciem subditorum aut auditorum.

Itaque non est calamitosior homo in terris, quam superbus Doctor, Rex,
Princeps. Praeter communem enim miseriam, cui omnes sumus obnoxii, etiam
persona, qua debebant voluntati Dei obsequi et inservire, ipsos damnat
et reos facit infinitorum malorum. Ergo ego concludo mundum nihil aliud
esse, nisi carcerem furiosorum et caecorum hominum, qui nec communes,
nec privatas miserias agnoscunt.

Quanta vero virtus est moderatio animi in magnis viris? humilitas servi
obscurior est et exilior, sed quando Rex, Princeps, nobilis, Doctor,
dives humilis est, ea pulcherrima res est, ibi fulget humilitas sicut
sol et luna. Quando magistratus, aut alius dignitate reliquos
antecellens, sic statuit: Ah quis ego sum? cur aliis me anteponam? nisi
quod gravius onus gubernationis mihi incumbit, maior est splendor et
dignitas, at propterea maior reddenda ratio officii, quod gessi.

Sed quotusquisque est, qui sic est adfectus? Rarissimum equidem donum
est humilitatis, quod tamen meretur benedictionem Dei et hominum: 

[Seite 435]

cum econtra superbos, sive tyrannos, sive Doctores oderint Deus et
homines, quae odia sibi suis moribus studiose conciliare et augere
videntur, quia extreme amentes et furiosi sunt.

Habes igitur insigne et memorabile exemplum moderationis in Ioseph, post
tantam exaltationem. Etsi enim magna dignitatis et splendoris externi
accessio facta est, tamen cum dignitate etiam humilitas aucta esse
videtur, [Sir. 3, 20] ideo praeclare servat hoc, quod Syrach monet
cap⌊ite 3. ‘Quanto maior es, eo te geras summissius.’

Ista autem humilitas in sublimibus non est in mundo, sed in Abrahamo,
Ioseph, Davide, Iosaphat, quorum officium quidem non videtur differre ab
administratione tyrannorum, gerunt enim bella, puniunt sontes, ac sunt
instrumenta irae Dei: et tamen in corde sunt placidiores et
mansuetiores, quam ullus alius in vulgo, Die auch mit den leuten weinen,
sicut Ioseph humanissimum se praebet erga fratres, collachrimat ad
conspectum eorum, et facilime ignoscit.

Hoc igitur exemplum instar machinae et arietis est, qui in horribilem
superbiam mundi torquetur, et omnes Principes, Reges, Doctores
confundit. Haec enim vera virtus longissime antecellit reliquas omnes,
quibus superavit tribulationem et angustias carceris. Hic lucet timor,
et reverentia Dei, contemptus sui ipsius, et caritas erga proximum. Scit
enim se circumferre carnem plenam peccatis, maledictioni et irae Dei
obnoxiam, instar aliorum hominum, deinde premitur gravissimo onere
gubernationis universae Aegypti spiritualiter et politice, cuius novit
sibi fore reddendam rationem. Haec omnia praeclare intellexit, ac
plurimas sane causas humiliationis habuit, quas nos non animadvertimus,
nec cogitamus singulis reddendam fore rationem sui muneris et
administrationis. Si enim id in mentem nobis veniret, longe submissius
nos gereremus.

Sunt quidem necessariae larvae illae Iudicum, Magistratuum,
praeceptorum, Doctorum, Iureconsultorum, sed hisce omnibus utendum est
duntaxat, non fruendum. Non enim tu is es, qui a reliquis adoretur, sed
divina voluntas est, ut gubernetur et conservetur haec vita, ut
dissolvantur opera Diaboli, et ut retineatur pax et disciplina. Hic
debet esse finis omnis gubernationis. Non enim respicit Deus ullam
personam in conferenda salute. Cur igitur creat et constituit hos
ordines et gradus societatis humanae? Ideo ut te sub onere hoc humiliet,
et deducat ad agnitionem imbecillitatis ac miseriae tuae. Hoc Dei
consilio tu abuteris, et vertis in contrarium ad superbiam et fastum:
Cum sit voluntas Dei, ut sub istis larvis servias ordinationi eius et
necessitati humanae, cui voluit succurrere hac ratione, ac propterea
mandavit honorem haberi Magistratui, sicut [Röm. 3, 17] scriptum est:
‘Cui timorem timorem, cui honorem honorem’. Quia sine his larvis non
posset conservari pax et disciplina.

Utere igitur iis ad gloriam Dei et communem utilitatem et sic cogita: 

[Seite 436]

Domine Deus ego malim privatus latere absque sceptro, corona, auro,
argento et omni pompa ac splendore, sed tu vocasti me ad hoc genus
vitae, voluisti me reliquis superiorem esse, obtemperabo igitur
voluntati tuae et serviam communi utilitati, non meis cupiditatibus aut
voluptati.

⌊iorum 16. Melior est patiens viro forti et qui dominatur animo sub
expugnatore urbium.

Gloria rei militaris summa est in hac vita, sicut praeclarissima dona
fuerunt in Achille, Alexandro magno, Scipione, sed fortissimis illis
heroibus praefert Salomon Ioseph, Davidem, Mosen. Neque quisquam illorum
conferendus est ad Ioseph, siquidem est dominator animi sui per
humilitatem.

Primum igitur haec exempla diligenter consideranda sunt, deinde memoria
originis et miseriarum communium, quibus omnes sumus obnoxii, animis
nostris infixa esse debet, unde simus oriundi, qui fuerimus, et quid
futuri simus, denique quam difficilem et duram provinciam quilibet suo
loco sustineat. Sic paulatim ad modestiam et humilitatem assuescemus.

Verum in plaerisque omnibus illud deprehendes quod ait Virgilius1�:
Nescia mens hominum etc. Et tamen proponendum est hoc exemplum, quod
Ioseph ornatur dignitate summa, auro, gemmis et potentia amplissima,
quae omnia solent homines incendere ambitione, fastu et superbia, sed
haec monstra irritantia superbiam hominum potuit domare, quod nec
Achilles, nec Alexander unquam praestitit.

Cogita enim in quanto honore fuerit. Omnium oculi et animi in eum
intenti fuerunt, qui maxima reverentia et observantia ipsum coluerunt,
incessit purpuratus et torquatus, vectus est curru regio, et tamen sic
adfectus fuit: Tibi Domine et necessitati proximi servio. Sum quidem
princeps, sed verius servorum, imo Diaboli servus sum.

Atque sic statuere debet princeps, pastor Ecclesiae, magistratus etc.
Quid enim aliud est praeceptor quam servus discipuli? hic Dominus est,
ille servus. Sic vult nos Deus communi vitae et societati hominum 

[Seite 437]

inservire. Quando honorem exhibeo aut pareo magistratui, non filio
opilionis, aut Principi vel nobili, sed voluntati Dei et necessitati
hominum obtempero. Et cum sit necessaria in vulgo reverentia et
obedientia erga superiores, oportet eiusmodi larvas aut personas
constitui, easque ornare purpura, bisso, curru regio, titulis et id
genus honoribus, non ut is superbiat cui honor hic exhibetur, quasi ipsi
proprius et peculiaris sit, sed opus et administratio Dei in eo
respicienda est.

Nisi enim coluero magistratum, non possum vivere incolumis, et tutus a
latronibus, imo etiam a vicino aliquo improbo. Honoro igitur Principem
aut pastorem propter meum commodum, ut vitam tranquillam et honestam
degere, pietatem et bonas artes discere queam. Sic omnia haec referenda
sunt ad voluntatem Dei et publicam necessitatem. Qui haec cogitant ac
sequi student, cum in re Publica, tum in Ecclesia laudatissimi
gubernatores et doctores erunt, qualis fuit Ioseph.

[41, 41 –43] Rursum dixit Pharao ad Ioseph: En constitui te super
totam terram Aegypti. Et auferens Pharao annulum de manu sua dedit illum
in manu Ioseph, vestivitque eum vestimentis bissinis et collo torquem
auream circumposuit, Iussit quoque eum vehi in curru secundo, quem
habebat et clamaverunt eoram eo Abrech: et constituit ipsum super totam
terram Ægypti.

Comprehendit Pharao utramque administrationem domi et foris. Domi fuit
aedilis et Episcopus pistorum, pincernarum, laniorum et rei
frumentariae: in bello instruxit aciem, ostendit rationem tuendorum
finium et propulsandi vim ac iniurias hostium. Haec regia potestas fuit,
ad quam singulari industria ac prudentia opus fuit.

Quin etiam annulum regium induit digitis ipsius, ut esset Cancellarius
aut Secretarius regni. Videmus igitur nulla alia re antecellere ei
regem, quam solio, ut supra dixit, caeterum totam molem imperii et
gubernationis inclinat in Ioseph. Fuit igitur vir summus, atque salus
ipsa Aegypti, ac in altera demum vita fulgentem in coelis magna luce et
splendore videbimus tantum virum, qui tot hominibus utiliter ac summa
cum laude praefuit. Longe enim anteponendus est patribus suis Abrahamo,
Isaac, Iacob: gessit magistratum solus in timore, modestia ac summa
diligentia ac sapientia, ad quod onus sustinendum alias complurium opera
requiri solet. Non igitur ociosum eum aut desidem fuisse putabimus, sed
vigilantem ac sedulum in omnibus negociis.

Haec profecto mira et ingens laus est, quod ad tantam dignitatem evectus
est in Aegypto, quae Regis potestatem aequavit, ac longe quidem 

[Seite 438]

illustrior eius gloria fuit, quam Davidis aut reliquorum regum Iuda.
Tales filii sane qualis fuit Ioseph et Daniel, vere patrem suum
Abrahamum referunt, ac rectius de eo gloriantur, quam reliquum Iudaeorum
vulgus.

Addit vero et torquem auream et vestem bissinam. Ac saepe quidem de hac
diversitate vestimentorum apud orientales et occidentales populos dictum
est, quorum illi candidis vestibus et auro: Hi vero purpura et auro usi
sunt et adhuc hodie Aegyptus eodem genere vestium uti dicitur.

⌊ite 10. Donec adferret illi sceptrum regni et potentiam adversus eos,
qui eum deprimebant, etc. neque tamen commovetur animus ipsius inter tot
illecebras et irritamenta superbiae et insolentiae, ut immodico fastu
efferatur. Id vero ingens robur magni ac vere heroici animi fuit.

Postremo accesserunt etiam acclamationes populi: clamaverunt enim coram
eo Abrech. Ac fuit haud dubie solennis pompa, quando haec inauguratio
Ioseph facta est in conspectu procerum totius Aegypti et universi
populi: omnes viderunt Regem tradentem annulum, sceptrum, torquem,
vestes ac iubentem conscendere currum regium.

Hic vero Iudaei nimis suaviter somniant parem dignitatem et gloriam cum
Ioseph: Omnes enim eam exoptant avidissime: sed frustra, quia tantum
larvam et personam ambiunt, ut fundant sanguinem gentium, et eas in
servitutem suam redigant: non curant administrationem, nec timorem Dei,
nec humilitatem Ioseph, hoc est septies furiosum esse, ut supra dixi.

Caeterum in vocabulo (Abrech) Hebraei sibi et nobis crucem fixerunt.
Varie enim id interpretantur. Maior pars sentit esse unam dictionem:
alii duas faciunt (Ab) id est pater, et (Rech) tener, pater sapientia,
et Rech aetate. Istam Cabalicam grammaticam odi. Dicunt etiam in Syriaca
et Chaldaica lingua idem sonare vocem Rech, quod Latinis Rex. Verum si
licebit ita cabalisare, ego facilius Rech ad Germanicum vocabulum Reich
accommodavero. Sequar igitur eos, qui pro una dictione accipiunt et
exponunt, pater tenerrimus patriae.1�

Alii a verbo Barach deducunt, hoc est benedicere, sive genua flectere:
sed cum litera Aleph videatur repugnare, propterea quod est Haeemanthi,
dicunt Aleph loco He, positum esse, quae permutatio literarum Hebraeis
usitata est. Illi igitur sic exponunt, quod Pharao mandarit omnibus, ut
genua flecterent principi Ioseph, qui honor etiamnum Principibus in
omnibus aulis exhiberi solet: Et papa quoque eum adfectavit, adeo ut
baculo caedantur hi, qui non flectunt ipsi genua, quando in publicum 

[Seite 439]

gestatur sella sanctissimus pater, cui nephas est ingredi pedibus. Sic
enim omnes ceremonias et pompas regias arripuerunt ex omnibus historiis
et homini illi perditionis accommodarunt. Ego pro acclamatione accipio,
quando populus aperta voce patrem patriae eum salutavit, perinde ut
hodie in praestando Homagio Caesari aut principibus populus ut testetur
se hunc agnoscere dominum, respondet: Gnediger Herr. Sic clamaverunt
proceres et omnes subditi facta inauguratione Ioseph (Abrech) Gnediger
Herr.

[41, 44] Et dixit Pharao ad Ioseph: Ego sum Pharao, absque tuo imperio
non movebit quispiam manum aut pedem suum in omni terra Ægypti.

Hoc figurate et περιψραστικῶς dictum est. Oeconomice enim
non potest prohiberi, quin moveantur manus aut pedes ad operas
domesticas obeundas, ideo hoc sensu non debet accipi. Levare pedem est
ascendere in altum, et hoc vult: Nemo erit iudex, princeps, magistratus
absque tuo nutu et ordinatione, a te accipient leges gubernationis
quicunque aliis praeerunt, tu constitues magistratus et superintendentes
passim per universam Aegyptum: neque quisquam invadet munus aut officium
aliquod sina tua autoritate. Ita politice haec figura intelligenda est,
et complectitur maximam potentiam et dignitatem.

[41, 45a] Vocavitque Pharao nomen Ioseph Raphnat Paeneah.

Haec alia crux Hebraeorum est, ignorant enim sitne Hebraeum an Aegyptium
vocabulum. Hieronymus disputat significare Hebraice obscurorum
repertorem, sed non video rationem huius expositionis, praesertim in
voce Paeneah: Nam alterum propius videtur accedere. Caeterum multae
dictiones compluribus linguis communes sunt: sicut Sacci vocabulum
retinent Hebraei, Graeci, Latini et Germani. Sic vinum Germanis wein,
fenestra fenster. Non enim sic distortae sunt linguae, ut non sit aliqua
vocum interdum similitudo et congruentia. Itaque hanc appellationem
pluribus gentibus in usu fuisse arbitror, sed non possum iudicare ad
quam linguam referenda sit, ad Aegyptiamne, an ad Hebraeam, neque
grammatici aliquid certi statuunt. Sed Hieronymus in ea sententia est,
quod sint Aegyptiaca vocabula, quae idem sonent quod Latinis salvator
mundi, eo quod orbem terrae ab imminente famis excidio liberavit. Ego
cum Lyra simpliciter fateor me ignorare: quanquam nihil dubium est, esse
nomen alicuius dignitatis, vel meriti ab ista interpretatione somniorum
et singulari sapientia Ioseph.

Hactenus igitur descripsit Moses exaltationem Ioseph super universam 

[Seite 440]

Aegyptum, qui subiecti sunt non tantum cives, rustici et alii privati
homines, sed et principes et magistratus: ipse vero nemini paruit, nisi
soli Regi. Ac mirum sane est, quomodo tantis rebus solus potuerit
sufficere. Elegit haud dubie aliquot prudentes et industrios viros, qui
valuerunt consilio, eumque potuerunt iuvare. Saepe enim infima imperia
complurium operas et consilia requirunt, ut in pagis iudices sibi
adiungunt Scabinos: quanto magis ad amplissimi regni administrationem
multorum opera opus fuit? Sic moses cum esset vice regis in populo
Israelitico, adiungebat sibi alios principes et consiliarios, item
tribunos, decanos et similes. Satis enim negocii et molestiae est, cum
vel decem aliis unus aliquis praeest.

Caeterum hic locus videtur aliquomodo patrocinari ambitioni et
superbiae, propterea quod Ioseph tam facile sine ulla tergiversatione
recipit annulum et torquem auream ac durissimam provinciam gubernandi et
magistratus et subditos totius regni, ita ut nemini quicquam absque nutu
et imperio eius liceat gerere. Id nimis arrogans et ambitiosum videtur.
Cur enim non eadem modestia recusat, qua supra Regi dixit: Absque me
Deus respondebit prospera Pharaoni?

Respondeo. Antea dictum est in omni gubernatione respiciendum esse ad
ordinationem et voluntatem Dei, et eadem doctrina nobis hoc in loco
proponitur et commendatur, quod singulari consilio voluerit Deus esse in
hac vita istas larvas sive personas, hoc est, ordines et gradus civilis
societatis.

Necesse enim est Magistratus, Principes, Reges, peculiari splendore,
pompa et ornatu esse circumdatos. Ut cum Iudicem apparitores sequuntur,
id speciem superbiae et ambitionis habet. Sed vult Deus esse discrimina
ordinum. Sic Rex gerit sceptrum et coronam, nobilitas sua ornamenta et
insignia habet prae caeteris, quia voluntate et ordinatione Dei tales
gradus instituti sunt. Quemadmodum nos in scholis ob eandem causam
retinemus gradus Magistrorum aut Doctorum: quanquam re ipsa levia et
tenuia haec sunt, sec necessitati rerum humanarum inserviendum est, quae
requirit differentias personarum. Alioqui enim subditi contemnerent et
conculcarent Magistratus, nisi loco et dignitate superiores essent.

Recte igitur dicit Syrach: Inter fratres qui praeest ipsis, honore
excellit. Quia vult Deus coli et observari eos, qui in sublimitate
constituti [Röm. 13, 1] sunt, sicut docet Paulus Rom⌊anorum 13.: non
vult contemni Magistratum. Diabolus enim princeps huius mundi conatur
turbare et evertere regna, politias, oeconomias. Nec possemus esse
incolumes et tuti a furibus aut latronibus, si esset absque
gubernatoribus: Replerentur stupris, adulteriis, furtis, latrociniis
omnes civitates et familiae. Nam ne sic quidem disciplina retineri
potest, quin nonnunquam homines scelerati in vitam et fortunas nostras
grassentur. Tales igitur coercendi et plectendi sunt igni, gladio, rota,
carcere et omnis generis suppliciis, quibus reprimitur Diabolus 

[Seite 441]

in contumacibus et indomitis, alioqui enim tota vi impunitas omnium
scelerum inundaret.

[Röm. 13, 3f.] Oportet ergo manere personas, de quibus inquit Paulus:
‘Bonum fac et habebis laudem ex illa: Dei enim minister est tibi in
bonum. Si autem malum feceris, time: non enim sine causa gladium
portat.’ Sunt larvae iracundiae in malos et solatii in bonos et
oppressos.

Hoc praeclare intellexit Ioseph, quia fuit vir plenus spiritu sancto.
Ideo suscepit hanc administrationem totius Aegypti in timore et
humilitate, et longe plus laboris sustinuit, quam in servitute et
carcere. Sicut ethnici quoque questi sunt. Extat vox Biantis:
Magistratus ostendit virum. Et Cicero de se dicit: O me falso, quod
nunquam fui, sapientem habitum. Et Demosthenes: Si duae viae, quarum una
ad mortem, altera ad Rempublicam duceret, proponerentur, se eam
ingressurum, quae ad mortem tenderet.

Sic Ioseph in illa gubernatione reverenter et submisse se gessit erga
Deum, propter quem hoc onus sciebat sibi impositum esse. Saepe etiam
optavit potius in carcere, aut domi cum gregibus paternis esse, et vesci
lacte caprino, quam in hoc fastigio rerum. Si bene et foeliciter
regnavit, haud dubie sic fuit adfectus: Malim ego alteri has partes
attribui, et me privatim latere posse. Qui enim praeest in solicitudine,
ut monet Paulus, ita ut animadvertat severe in sceleratos, ac tueatur
leges disciplinae et iusticiae, is sane irritabit homines improbos et
Diabolum. Hoc igitur viri et virtutis opus est, non offendi, nec frangi
animo, si quando tota vi se opponit Sathan.

Quin etiam in oeconomia ad regendam familiam et uxorem animo virili et
forti opus est. Ideo omnes sapientes de difficultate gubernationis
conquesti sunt, atque inde solent tyranni existere, qui cum vident
consilia et actiones suas pulcherrime ordinatas carere successu, aut
alios iis resistere, aguntur in rabiem, et fiunt ex bonis principibus
tyranni, qui vi et iniuriis aliorum, quos putant sibi obstare,
perrumpere, et suam autoritatem tueri conantur, quia non sunt heroes,
sed indulgent iracundiae et cupiditatibus suis. Talis non fuit
administratio Ioseph.

Memini Doctorem Staupitium de sua gubernatione dicere, se primo triennio
secundum nemesin voluisse regere, sed ea via non successisse, altero
iuxta leges et consilia Maiorum et seniorum, ne id quidem cessisse
foeliciter. Tertio secundum voluntatem Dei, adiuncta invocatione, verum
id quoque fuisse infoelix. Tandem igitur inquit: Faciebam quod poteram,
cum desperassem de hisce consiliis et rationibus omnibus. Etsi enim vult
Deus invocari, tamen non exaudit secundum vota et cogitationes nostras,
quibus ei sapientissima et pulcherrima consilia praescribimus.

Faciamus igitur quantum possumus, et cum obiiciuntur impedimenta,
paremus nos ad pacientiam, ac retineamus tritum illud sermone
proverbium: 

[Seite 442]

� Nulla enim gubernatio sine querela, et sine maximis difficultatibus
unquam fuit. Ac Ioseph haud dubie saepe optavit, ut liceret sibi relicto
curru aureo domi inter opiliones latitare. Quia Diabolus odit et turbat
omnem administrationem et magistratum, qui destruit opera principis
huius mundi, prohibet et punit homicidia, violentiam, furta. Ibi opponit
se Diabolus totis viribus. Du solst mir nit wehren, quia officium meum
est, miscere omnia odiis, invidia, stupris, adulteriis: huic cum tu
resistas, scias me perpetuo tibi adversaturum. Ibi sane gubernatores,
qui sunt imbecilli animo praediti, statim labascunt, et dormitant in
utramvis aurem, posthabita omni cura administrationis. Sed hi graviter
peccant contra praecepta et doctrinam traditam a Salomone in
Ecclesiaste.

�, cum inquit: ‘O fortunatos nimium, sua si bona norint,
Agricolas’. Miserrimam enim vitam et conditionem bonorum Principum et
Magistratuum esse dixerat, illorum vero foelicissimam, eo quod securi
sub aliena clientela domi cum suis uxoribus et liberis viverent.

Magistratus enim ubique est et nusquam est, quando recte et fideliter
vult officium facere. Qui vero sibi tantum regnat, is haud unquam
honeste et foeliciter gubernabit. Non enim satis est esse torquatum aut
purpuratum, vehi curribus aut equis, ut tuis cupiditatibus indulgeas,
sed ut servias Reipublicae et subditis.

� Non solum enim propter peccata desperarunt, sed etiam de oeconomia
et magistratu gerendo.

Sic in coniugio videmus multos tantum voluptatem somniare aut expectare:
ea vero cum non licet frui, sed tristissima quaeque quotidie
obiiciuntur, ibi tum coniugium detestari et serio se spe sua frustratos
esse queri incipiunt.

[Seite 443]

⌊licae. Non ut Canonici et Monachi Episcopatus aut sacerdotia ambiunt,
qui sunt praeda Diaboli, nec possunt salvari in hoc vitae genere, quo
vivunt extra divinam ordinationem, luxu, deliciis et helluationibus
diffluentes.

Non est igitur ociosa, delicata et Epicurea vita degenda, remota ab [1.
Mose 1, 28] omni administratione. Sic enim dixit Deus: ‘Replete terram
et subiicite eam et dominamini piscibus maris etc.’ Sed ut frenum tuis
cupiditatibus [1. Mose 3, 19] et ambitioni iniiciam, spinas et tribulos
germinabit tibi terra: ‘In sudore vultus tui vesceris pane, donec
revertaris in terram, de qua sumptus es.’

At vero quis aculeos illos spinarum, tristiciam, asperitatem, molestias
et difficultates omnis generis ferat? fugiam potius. Non fugies, imo a
teneris statim adsuesces non ad voluptatem, sed ad utilitatem communis
vitae. Ideo enim versaris in literis, ut servias Reipub⌊licae sive in
Ecclesia, sive in politia. Ibi requiritur vir eruditus, paciens et
fortis. Ad has virtutes adsuefacies et exuscitabis animum tuum. Quod si
monasticam vitam potius delegeris, ibi Sathan certissime ex paradiso in
infernum te praecipitem agit: quia nihil aliud sunt Monachi, quam
inutilia pondera terrae, qui devorant domos viduarum et [vgl. Matth. 23,
14] facultates pupillorum. Id non est divinum vitae genus, sed
Diabolicum.

Cogita igitur te ad hoc natum et vocatum esse a Deo, ut servias proximo.
Ac sane inter poenas peccati originalis non est minima gerere
Magistratum, et facile secunda post mortem: Quin ex Ethnicis aliqui, ut
Demosthenes, mortem minus acerbam duxerunt, quam Reipub⌊licae
administrationem. Et Augustus qui fuit foelicissimus et sapientissimus
Imperator cogitavit de imperio deponendo. Alii vero, ut Nero et Caligula
Sathanico furore prorsus effoeminati, suis cupiditatibus frenum
laxarunt.

�

Itaque gerere Magistratum est revera paena quaedam non levis et exigua,
sed acerbissima et saevissima contra peccatum originale: ut discamus
quanta sit malicia hominum, qui reguntur et Sathanae. Id enim nemo
intelligit, nec credit, nisi Magistratus, cui tota vi resistit Diabolus.
Et Michael pugnat non tantum in Ecclesia, sed et in politia cum malis
angelis: quia rapina, furta, fraudes, caedes sunt opera Diaboli, quae
Magistratus quidem ex animis hominum non potest tollere, sed externa 

[Seite 444]

tamen delicta utcunque coercet gladio et poenis, quem in hunc usum
gestat mandato et autoritate Dei.

Meminerint igitur offitii sui, ac viros se praebeant, ideo enim
dignitate, purpura, auro et ornamentis eos cumulat Deus in terrorem
Diaboli, et sceleratorum: quia peccatum originis furit, et Sathan
impellit homines ad omnis generis flagitia.

[1. Mose 3, 22] Hoc vero illud est quod inquit Deus: ‘Ecce Adam quasi
unus ex nobis factus est’, Das Unus hat ein gut jar.1� Omnes quidem
delectantur purpura, auro, titulis: verum cum incidunt quaestiones,
casus, negocia, tum demum magnitudinem oneris perspicimus. Ibi vero
virili et magno animo opus est, qui sciat se gerere onus et poenam
peccati originalis, non molli et effoeminato.

Saepe igitur solatio mihi fuit textus in Actis, ubi dicitur David [Apg.
13, 22] administrasse voluntati Dei, cum tamen miserrima esset eius
gubernatio, plena seditionibus ac confusionibus omnis generis in politia
et oeconomia, ita ut non multum differret ab imperio Herodis. Quoties
ingemuisse eum, et dixisse putabimus? O si nunc liceret mihi domi oves
patris mei pascere: quam libens cederem alteri sceptrum et coronam.

Veruntamen haec consolatio nostra est, quod scimus hanc poenam nos in
paradiso commeruisse, ubi divinitatem adfectavimus. Iubet igitur Deus
nos esse Deos et Magistratus, et vertit tamen in gratiam et
misericordiam, non in iram: imo etiam reputat in obedientiam et officium
sibi gratissimum. Tu mihi servies, inquit, sic volo te praeesse
Reipub⌊licae. Ibi mala illa et aerumnae gravissimae aliquo modo
mitigantur, imo magnifice ornantur: Siquidem certi esse possumus de
voluntate Dei, quod acceptet suam ordinationem in Magistratu pro
gratissimo obsequio. Sic igitur scio me administrare voluntati Dei,
quando pro virili officium facio: et si quando conatus et consilia
impediuntur, ibi frenum iniicitur cupiditati meae, quae vero prospere
succedunt, ea cedunt in gloriam Dei.

Haec dico propter carnalia somnia Iudaeorum, qui praedicant voluptatem
illam et externam speciem gubernatorum: cupiunt vehi curribus aureis,
audire acclamationes et applausum populi, onera autem et molestias nec
cogitant, nec ferre volunt. Atqui oportet gubernatorem esse virum, qui
magno animo difficultates et onera Reipub⌊licae perferat. Er muß saur
suppen essen2�, und in ein sauren apffel beissen künnen3�, wie wir
in paradeis in ein suessen bissen haben. Deus sancivit hanc poenam satis
gravem in paradyso, et tamen in suum cultum convertit, et remedium
peccati esse voluit, quo mortificaretur superbia et ambitio, qua
voluimus esse Dii. Non igitur quaerenda est voluptas in administranda
voluntate Dei, sed mortificatio nostri, ordinatio divina et salus
proximi.

[Seite 445]

Nec dubito ipsum Ioseph hunc honorem et dignitatem multo magis
excruciasse, quam carcerem et exilium. Itaque nobis in exemplum est
propositus, ne frangamur animis in gerendo Magistratu, neve nostris
cupiditatibus indulgeamus et fugiamus gubernationem, sed cum ad eam
vocati sumus constanter officium nostrum faciamus, rebus adversis et
secundis. Ac ab ineunte aetate adolescentes sic animum inducant suum:
Navabo operam studiis doctrinae caelestis et bonarum artium, ut meo loco
possim servire Deo. Quia unus sum de peccatoribus in paradyso, ideo
oportet me quoque tribulos et spinas habere in agro: Interea acquiescam
hac gloria, quod de gratia et benevolentia divina in hoc munere et
obedientia certus sum.

[41, 45b] Et dedit ei Asnath filiam Potipharis sacerdotis in On uxorem.

Ioseph iam erat emancipatus ac sui iuris iamque praefectus toti regno
Aegypti et tamen sine consilio et voluntate sui Regis non vult uxorem
ducere: ut testetur suam obedientiam. Non enim supremam et regiam
dignitatem sibi vendicat, nec abutitur potestate sua ad turbandum regnum
aut Pharaonem eiiciendum per seditionem, quod nonnunquam solet fieri ab
hominibus inquietis inter impios, cum ipsi quidem non deessent
occasiones tumultuandi. Habet enim in sua potestate universam Aegyptum
et haud dubie apud multos in magna gratia et autoritate fuit: forte
etiam quidam sceptrum et coronam ei obtulerunt. Sed manet in timore Dei,
ac defert Regi debitum honorem et reverentiam: et cum ea quae ipsi erant
liberrima non faciat absque consensu Regis, quomodo maiora sine imperio
eius tentaret?

Deinde non solum hoc significatur, quod Ioseph summa voluntate studuit
parere regi, verum etiam insigne argumentum est amoris et benevolentiae
Pharaonis erga Ioseph, cum velit eum hoc modo singulari honore adficere
in collocanda puella honestissima et nobilissima: fuit enim filia summi
viri, et Pontificis inter sacerdotes reliquos, qui apud Aegyptios in
precio et honore fuerunt, sicut infra apparebit 47. cum a pensione
quintae partis terra sacerdotalis eximitur.

Ideo singulari consilio et studio Pharaonis hanc puellam uxorem duxit,
quae erat summo loco nata: quia id agebat Rex, ut quibus posset modis
ipsum ornaret, quo autoritas eius esset sacrosanctior, etiam propter
socerum summum Pontificem in regno Aegypti.

Disputant vero omnes interpretes hoc in loco, an hic Potiphar idem sit,
qui fuit Dominus Ioseph, eumque emit ab Ismaelitis. Iudaei et
Hieronymus, qui sequitur Iudaeos, egregie nugantur. Cum enim princeps
ille laniorum et dominus Ioseph supra (Saris) id est, Eunuchus
appellatus sit, 

[Seite 446]

quaerunt quomodo potuerit filiam gignere? Id nimirum studio habent
homines maledici et superbi, ut gentibus obtrectent, et bona eorum etiam
ac recte facta calumnientur. Soli enim volunt esse populus Dei, ac
invident illis, si quid honeste et laudabiliter unquam gesserunt. Ideo
libenter resisto spiritui eorum, cum sciam eos maligno et superbo
ingenio detrahere gentibus. Fingunt igitur Potipharem illum emisse
adolescentem Ioseph et propter insignem formam voluisse eo abuti ad
libidinem, sed Deum prohibuisse scelus hoc et arefacta esse Potiphari
virilia, nec potuisse operam dare liberis. Haec facile quidem finguntur,
sed rationem figmenti aut testimonium nullum adferunt.

Augustinus etiam laborat in explicatione huius quaestionis et tamen ita
concludit: Si quis sentiat duos fuisse Potiphares, non peccat in
scripturam sanctam, et sine periculo fidei hoc statuitur.

� Sic in Aegypto nomen Pharaonis cum aliquo adiuncto multi usurparunt.
Phera proprie est Pharao, et Poti: quae autem etimologia sit, relinquo
Hebraeis investigandum.

Arbitror igitur hunc sacerdotem alium esse a superiore, ita ut Ioseph
non duxerit filiam heri sui: ac prudenter sibi cavisse videtur, cum in
promptu esset exemplum matris adulterae. Ideo iudico honestissimum et
castissimum iuvenem abstinuisse studio a nuptiis filiae matris
inhonestae.

�, Jst die mutter ein hur, so ist die tochter nicht frumm.3� Potest
tamen fieri ut turpis mater, aut pater impius generent filiam aut filium
bonum et honestum et econtra. Haec mea sententia est, fuisse duos viros
hoc nomine, illum superiorem praefectum carnium per totam Aegyptum, hunc
vero Episcopum ecclesiarum et cultus divini, cuius filiam duxit Ioseph
consilio regis. Relinquo autem in medio, sitne vera haec opinio an non,
quia in eo non periclitatur fides et religio Christiana.

Hoc potius quaerendum erat, quare duxerit Ioseph vir sanctissimus uxorem
idolatram, gentilis et impii sacerdotis filiam. Consentaneum enim est
omnes sacerdotes Aegypti, sicut aliarum quoque gentium fuisse impios 

[Seite 447]

et ignaros promissionum, quae patribus datae fuerunt. Cur non parentis
potius consilio aliam duxit ex sua gente et familia?

⌊te secundo [sic!]: ‘Trans fluvium habitaverunt patres vestri, et
servierunt diis alienis’. Hoc mihi quidem non liceret dicere de tantis
viris. Sed Iosua nihil veretur eis impietatem ipsorum exprobrare. Et
ingens beneficium fuit, quod vocatus est a Deo de Ur Chaldaeorum,
revelatis promissionibus de Christo.

Sic Rebecca in domo Bethuelis impii, Lea et Rachel ex Laban idolatra
natae sunt. Filii autem Iacob non duxerunt uxores de cognatione sua, sed
ex familiis Chananaeorum. Abraham adiunxit sibi Hagar ancillam
Aegyptiam, Boas Ruth Moabitidem, Salma dux Iuda Rahab meretricem, ac
eiusmodi connubia plura postea contracta sunt in Aegypto.

Etsi igitur fuit impia Asnath, nec dum sincera cognitione pietatis
imbuta: tamen sine peccato eam duxit et postea docuit de cultu et
invocatione veri Dei. Fieri autem potest, ut multi ex sacerdotibus cum
audirent Ioseph docentem, et tot praeclaras virtutes admirarentur in eo,
[Ps. 105, 22] conversi sint ad pietatem a cultu Idolorum. Sicut David
Psalmo 105. dicit, fuisse Ioseph Episcopum Episcoporum, et doctorem
doctorum.

Et regis pietas, aut qualiscunque lux ex verbis ipsius deprehendi
potest, cum dixit supra Ioseph habere spiritum Dei. Unde apparet eum non
coluisse plures Deos, sunt enim verba pure Deum colentis, et fortassis
vestigia et reliquiae quaedam doctrinae patrum ab Abrahamo traditae
manserunt in Aegypto, licet paulatim aliquid caliginis obrepserit, sicut
fit in propagatione religionis, ubi Diabolus perpetuo miscet zizania.
Hodie Euangelii doctrina repurgata multos lucrifecit oppressos tyrannide
Antichristi, sed simul etiam exierunt e nobis Anabaptistae,
Sacramentarii et alii fanatici, qui de trinitate et incarnatione Christi
palam impia tradiderunt: non enim fuerunt ex nobis, tametsi nobiscum ad
tempus essent. Verum non puritatem doctrinae sed suam gloriam et famam
quaesiverunt.

Sic Aegyptii primum synceram doctrinam et promissiones ex Abrahamo
audiverunt, sed hae postea obscuratae sunt per falsos doctores, donec
tandem per Ioseph repurgaretur.

Inde igitur colligo eum fuisse maritum sanctae et piae mulieris, sive
ante coniugium, sive postea erudita sit a Ioseph: et facta est mater in
Israel et matriarcha, sicut Rachel, Lea, Thamar, quia parit Manassen et
Ephraim patres duarum potentissimarum tribuum.

Idque opponi debet superbiae Iudaeorum, ut sciant se inique contemnere 

[Seite 448]

gentes, praesertim posteritatem Ham. An non enim Ephraim et Manasse ex
ethnica matre Asnath nati sunt? Respiciant item ad Rahab meretricem,
Ruth idolatram, Thamar Chananaeam et incestu soceri pollutam. Cur igitur
superbis Iudaee, cum sis natus ex semine gentili, alitus et nutritus
lacte mulieris alienigenae?

Sic Asnath recensetur in catalogo sanctarum matriarcharum et matronarum
domus Israel. Est enim mater duarum nobilissimarum et regiarum tribuum.
Postquam Ruben primogenita amisit, Manasse et Ephraim successerunt, [1.
Chron. 6, 1] sicut recitatur 1. Paralip⌊omenorum 5. Filii quoque Ruben
primogeniti Israel: Ipse quippe fuit primogenitus eius, sed cum
violasset thorum patris sui, data sunt primogenita eius filiis Ioseph
filii Israel, et non est ille reputatus in primogenitum. Tanti fecit
Deus ethnicas mulieres, ut testaretur se non abiecisse gentes tanquam
maledictas, sicut Iudaei eas execrantur, genus hominum obstinatum et
caecum. Non enim vident se, exprobrando nobis sanguinem gentilem, suam
ipsorum originem conspurcare et damnare.

At Christus Dominus noster voluit nasci de sanguine variarum gentium:
habet enim matres Rahab, Ruth, Thamar: harum cum ipsum non pudeat, quin
in genealogia eius recenseantur Aegyptiae, Chananaeae, Moabiticae, quare
a nostro sanguine tanquam polluto Iudaei tantopere abhorrent?

Idem de Davide et aliis regibus dici potest, qui iisdem matribus nati
fuerunt. Quia apud Deum non est respectus personarum. Et haec in nostram
consolationem scripta sunt, ut sciamus Deum non Iudaeorum solum, sed et
gentium Deum esse. Quamquam enim gentes non fuerunt circumcisae, aeque
tamen grati et accepti Deo sunt atque Iudaei. Et in nobilissima tribu
Iuda commixtio facta est sanguinis Thamar. Postremo etsi non est eis
data promissio, tamen simul in ea compraehenduntur. Sic [1. Mose 22, 18]
enim sonat: ‘In semine tuo benedicentur universae cognationes
terrae.’

[41, 45c] Et egressus est Ioseph super terram Ægypti.

Primo anno stetit in conspectu Pharaonis, et disposuit ea quae ad
gubernationem et disciplinam domesticam aulae pertinebant, antequam
politica administraret. Nondum ergo egreditur ad colligendas fruges, sed
ad perlustrandam terram Aegypti, ad cognoscendas religiones, iudicia,
magistratus et mores omnium civitatum et ordinum, et mansit tamen in
aula, idque primo anno ante fertilitatem meo quidem iudicio factum est.

[41, 46a] Erat vero Ioseph natus annos triginta, quando stetit coram
Pharaone rege Ægypti.

Eo tempore quo aperuit Ioseph somnia, et duxit uxorem, habuit triginta
annos, quod ideo commemoratur a Mose, ut colligi possit, quamdiu 

[Seite 449]

fuerit in carcere et servitute. Anno aetatis suae 17 venditus est,
trigesimo vero evehitur ad regiam dignitatem. Itaque decem annis serviit
domino suo liberaliter, eiusque domum et substantiam locupletavit.
Tribus vero aut quatuor annis fuit in carcere, cum de stupro appellatus
esset ab adultera.

Id in nostram doctrinam scriptum est, ut magnitudinem miseriae et [Ps.
105, 18] calamitatum eius intelligamus, de quibus inquit Psalmus 105:
‘Humiliaverunt in compedibus pedes eius, ferrum pertransiit anima
eius’. Sive de cathenis quibus vinctum fuerit corpus ferrum accipias,
sive eo sensu, quo [Luk. 2, 35] inquit Simeon ad Mariam: ‘animam tuam
pertransibit gladius’. Consentaneum est eum primo impetu et furore
domini compedibus constrictum fuisse, postea vero invenit gratiam in
oculis principis carceris, qui solvit compedes et commisit ei custodiam
vinctorum.

�, Es thut aber wehe habere pacientiam et expectare finem.

Scribuntur igitur haec ut legamus et meditemur et discamus manum Dei
ferre visitantis et flagellantis nos. Non enim infinitum tempus est
adflictionis, ut apparet, sed Deus momenta et horas certas definivit.
Tantum perseverantia [Matth. 10, 22] opus est, sicut inquit Christus:
‘Qui perseveraverit in finem, salvus erit’. Vide aliorum omnium
patriarcharum exempla, quanta constantia duraverint in aerumnis, et in
illis perspicies tolerantiae et perseverantiae fructum. Sicut testatur
opus divinum et memorabile gloriae et exaltationis Ioseph, qui nunquam
ad tantum honorem pervenisset, nisi fuisset antea [Joh. 12, 24] vexatus,
mortificatus et oppressus. ‘Nisi enim granum frumenti cadens in terram
mortuum fuerit, ipsum solum manet, si autem mortuum fuerit, multum
fructum adfert.’

Hoc diligenter et perpetuo inculcatur a spiritu sancto, ut sciamus
credentes tentari quidem, sed non consumi et in nihilum redigi, ut fidem
eorum imitari eaque nos erigere et sustentare possimus. Virgilius de
Aenea narrat, eum socios suos exemplis priorum liberationum erexisse. O
socii neque enim ignari sumus ante malorum, o passi graviora, dabit Deus
his quoque finem. Item: Superanda omnis fortuna ferendo est. Man muß
nicht auffhoeren, noch ablassen. Quod si ethnici tanto robore animi
omnis generis difficultates superarunt, cur in nobis Christianis id
desiderari patiemur?

[Seite 450]

[41, 46b –49] Et egrediens Ioseph a Pharaone, pertransiit totam terram
Ægypti. Et protulit terra in septem annis ad condendum. Collegit vero
ille omne alimentum septem annorum, quod fuit per terram Ægypti, et
reposuit id in urbibus: Cuiuslibet agri proventum convexit in eam urbem,
quam ambiebat ager. Et coacervavit Ioseph frumentum vehementer multum,
tanquam arenam maris, ita ut cessaret numerare, quia non erat numerus.

Haec alia egressio est quam superior. Iam enim accedit ad Rempublicam,
nec manet tantum coram Pharaone, sed aulicam administrationem alteri
demandat, ac raro in aulam redit. Peragranda enim denuo est universa
Aegyptus, quam antea obiter tantum inspexit, iamque vicatim et oppidatim
horrea et alia disponit, ac proventus annuos numerat. Omnia vero
prospere succedunt, ac sponte se subiiciunt ipsi totius regni subditi,
praestant Homagium, ac summa voluntate obtemperant. Ita pulcherrime
constitutum fuit regnum, ac tum sane videtur aureum seculum Aegypti
fuisse.

Sustinuit vero Ioseph ingens onus, quod non potuisset ferre, nisi Pharao
authoritate sua ei adfuisset, ea enim animos subditorum et obedientiam
ipsi conciliavit: atque haec duo cum coniunguntur, ibi reverentia
magistratus et foelicitas in consiliis et omnibus actionibus facilime
sequitur. Non enim timetur propter poenam, sed colitur et honoratur
propter virtutem et sapientiam. Quando autem regnat (Maauir) Ein
Scherg1�, quo [Dan. 11, 20] nomine notatur Seleucus Philopator
Danielis 11. ibi non est obedientia spontanea: quia contemnitur persona,
quae nihil dignum gerit Magistratu. Debent igitur coniuncta esse in
gubernatore autoritas et reverentia, etsi universale [Röm. 13, 7]
mandatum Pauli est: ‘cui honorem honorem, cui timorem timorem’.

Excitantur autem homines ad reverentiam virtute, sapientia, iusticia,
moderatione eorum qui praesunt. Propterea enim Ioseph valuit autoritate
apud Pharaonem et reliquos proceres ac subditos regni, ut ad quemlibet
nutum saltem, aut unius digituli motum sequeretur obedientia et
successus. Non coegit eos vi, aut suppliciis, quod tyranni solent
facere, quorum imperia violenta sunt, neque tamen efficiunt, ut subditi
ex animo ipsis pareant, imo magis a se abalienant.

Ingens vero beneficium est, quando populus in principibus admiratur
prudentiam, pietatem, prosperitatem et conspectu, gubernatione, ac
laudibus delectatur, ita ut singulari favore et studio obtemperandum
ipsis ducat: quando vero propter scelera et flagitia cum apud subditos,
tum passim apud omnes male audiunt Principes, Das man sagt: Unser Fuerst
ist ein Boeßwicht, ein Mordbrenner, id regimen longe est
infoelicissimum.

[Seite 451]

Pergit igitur Ioseph exequi officium Magistratus in colligendo frumento,
et disponendis horreis per singulas civitates. Non enim fuit negligens
aut ociosus, tametsi summa autoritate esset circundatus propter
sapientiam et virtutem omnis generis et spiritum sanctum, quem
animadverterat in eo Pharao: tamen requiritur studium et vigilantia.
Nunquam enim tam accurate homines officium faciunt, quin opus habeant
oculo gubernatoris, id quod veteres significarunt, cum finxerunt in
Iovis sceptro oculum humanum: estque pulcherrimum symbolum. Sic enim
proverbio dici solet: Oculus domini impinguat equum1�, item frons
occipitio prior est2�, hoc est, visitatio et inspectio utilis et
necessaria est in omni gubernatione. Ideo Ioseph diligenter singula
perlustrat in tota terra, in eam habet defixos oculos, non extra terram,
quod homines ignavi aut curiosi solent.

Sic in functione Ecclesiastica requiruntur Episcopi et inspectores
fideles, qui puritatem doctrinae, ac verum usum sacramentorum serio
tueantur, falsa et impia dogmata a veris discernant, ac tanto quidem
magis iis advigilandum est, quanto avidius inhiant gregi lupi rapaces.
Sicut videmus haereticos et Papam, esse vigilantissimos, non dormiunt
securi, non stertunt, sed in omnes occasiones intenti sunt, quibus
animos piorum in fraudem illiciant.

Sed ad textum redeo, ubi displicet mihi nimia licentia nostri
interpretis, qui per paraphrasim hunc locum exposuit, neque tamen
intellexit ipse quid diceret (Venitque fertilitas septem annorum et in
manipulos redactae segetes congregatae sunt in horrea Aegypti). Est
rhetorica intempestiva. Retinenda enim et explicanda sunt verba textus.
Sic igitur ex Hebraeo ad verbum reddi debet: Et fecit terra in septem
annis fertilitatis ad acervos. Et congregavit, scilicet Ioseph: Nam et
Hieronymus et Lyra accipiunt pro segregare in manipulos. Sed post
trituram acervatim accumulavit, hat grosse mechtige hauffen zusamen
getragen in siben jaren, postquam terra protulit, congregavit ipse omnem
escam ministerio hominum in horrea. Fuit prudentissimus vir, qui non in
unum cumulum redegit omnem proventum septem annorum, sed in qualibet
civitate reposuit escam agri, qui erat in circuitu eius, hoc est,
quaelibet civitas sic ordinata fuit per Ioseph, ut in singulis
congregaret frumenta de agris ambientibus eas. Non collective, sed
distributive accipiendo: Ita ut singulae civitates singula horrea
habuerint.

Ad hunc modum commendatur ordo in congregatione frumenti, qui in aliis
etiam maximam laudem et commendationem habet. Facilius enim ac foelicius
succedunt quae ordine geruntur, cum in re publica, tum in oeconomia,
quam quae sine certa lege temere feruntur. Semper fiunt 

[Seite 452]

maiores profusiones, quando regimina non sunt recte atque ordine
constituta. Sicut apparet in aula nostri Principis, quam si redigeret in
ordinem, non opus esset tam magnis et infinitis sumptibus. Ordo enim
conservat. Confusio vero dispergit.1� Sic boni patresfamilias qui
ordine administrant res domesticas facile ditescunt.

Atque haec dico contra Hieronymum, qui sua paraphrasi hunc ordinem
obscurat et pervertit. Fuit enim haud dubie pulcherrima dispositio
omnium rerum, messis, triturationis, coacervationis, imo etiam equorum,
curruum, et minutissimarum rerum. Cuilibet civitati relinquit proventum
sui agri, tantum quintam partem demit, sine ullo detrimento hominum et
eam recondit in horrea, ut crescat et augeatur alimentum ad futuram
famem. Ideo enim addit: et congregavit triticum sicut arenam maris,
multum nimis, usquequo desineret numerare, quod non de granis
intelligitur, sed de modiis frumenti, quod colligebatur: et tamen tantam
copiam pulcherrime ordinavit et disposuit. Haec prima pars est
sapientiae in gubernatione Ioseph.

[41, 50] Natique sunt Ioseph duo filii antequam veniret annus famis,
quos illi genuit Asnath filia Potipherae sacerdotis in On.

Diximus de septem annis fertilibus, qua industria et prudentia
congregaverit Ioseph triticum in horrea Aegypti. Porro autem de filiis
Ioseph quod recitatur, videtur prorsus ociosum et oratio ipsa quoque
incongrua est. Sic enim est in Hebraeo: Ioseph natus est duo filii etc.
Verum hoc grammaticis relinquo expediendum, quare tantus orator Moses
tam incongrue locutus sit: Illud vero ad locum superiorem pertinet
contra vesanam Iudaeorum superbiam et gloriationem, qui omnes gentes
abominantur, nulla ratione habita sanguinis materni, Aegyptiaci,
Chaldaici, Ammonitici, Moabitici. Perinde ac si ego damnarem Iudaeos et
ipsi tamen convincerent ex scriptura sancta me matre Iudaea genitum
esse, ibi merito temeritatis accusarer. Verum illi perfrictae frontis
homines nullis testimoniis aut rationibus moventur, ut errorem agnoscant
et corrigant.

Insignis igitur hic locus est, qui testatur duas nobilissimas tribus
Israel ortas esse ex matre Aegyptia, in despectum Iudaeorum et gloriam
gentium. Ac in futuro iudicio et vita audiemus nos Davidem et
Patriarchas salutantes mulieres ethnicas Rahab, Ruth, Thamar, Asnath
matres, ex quibus progeniti fuerunt secundum carnem. Quanquam autem
nihil dubium est utrumque filium a Ioseph circumcisum esse, tamen tanta
in eo fuit sapientia, ut reliquos Aegyptios non cogeret ad
circumcisionem. Nusquam enim legitur regem ipsum aut quemvis alium
circumcisum esse. [1. Mose 43, 32] Et infra cap⌊ite 43. audiemus
Aegyptiis illicitum, imo abominandum fuisse, 

[Seite 453]

comedere cum Hebraeis pastoribus, et quanquam patefit aditus filiis
Iacob in aulam, ut ibi cibum capiant, propter autoritatem et gloriam
fratris, tamen seorsim comedunt Ioseph et fratres.

Rexit igitur regnum Aegypti, quod ceremonias et mores Iudaeorum
abominabatur, quod circumcisionem, et tamen reliquam doctrinam audiebat.
Deus mirabiliter eum duxit in hac gubernatione, ubi religio eius partim
approbata, partim repudiata fuit: fides nimirum et cognitio Dei
acceptata, circumcisio vero reiecta.

[41, 51] Vocavitque Ioseph nomen primogeniti Manasse, ac si diceret:
Quoniam effecit Deus, ut cuncti laboris mei, et universae domus patris
mei obliviscerer.

Mirabilis haec oratio est, quod ait Ioseph, se non tantum omnium
aerumnarum, sed et universae domus patris sui oblitum esse. Ad minimum
enim fuit Manasse duorum aut trium annorum, ante annos famis, medio
tempore fertilitatis iam elapso. Quare interea non misit legatos in
Hebron, qui de patre et fratribus inquirerent? imo studio quodam et
iubente Deo, oblivioni se tradidisse significat domum patris cum omnibus
laboribus et [Hiob 5, 7] miseriis. Id enim significat Hebraeis (Amal) ut
Hiob 5.: ‘Homo nascitur ad laborem, sicut avis ad volatum’. Sic
universam historiam tredecim annorum vocat Ioseph (Amal) adflictionem,
miseriam.

Sed videtur sapientissimus et sanctissimus vir, qui haud dubie amavit
patrem et fratres, hic aliena a pietate, loqui: nemini enim sic licet
dicere, nisi impio, se oblitum esse domum patris sui. Atqui Memphis
regia Aegypti non abfuit a terra sancta per terram Philistinorum et
desertum Arabiae Petreae amplius 40. aut 50. milliaribus, iuxta
Cosmographos. Hebron ubi pater Iacob habitavit, fuit propemodum in
confinio Aegypti. Cur igitur tam potens Dominus, in cuius potestate
erant equi et currus Aegypti, non misit exploratores ad patrem in
Hebron? Num ista est reverentia et honor parentum, gloriari insuper quod
sis oblitus domus paternae? tolerabilius fuisset, si miserias suas omnes
oblivioni se tradidisse dixisset, neque illud de domo patris adiecisset.
Quid dicam sane nescio, nisi quod [Ps. 45, 11] ex hoc loco videtur illud
Psalmi sumptum esse: ‘Audi filia et vide, et inclina aurem tuam, et
obliviscere populum tuum et domum patris tui’. Caeterum dura admodum
vox est, qua gloriatur de oblivione domus paternae: neque causam video,
ob quam de rebus domesticis negligentius inquisiverit, an forte
cogitarit patrem et fratres defunctos esse aegritudine animi, an vero
omnem spem haereditatis paternae abeundae abiecerit. Sic enim sonant
verba: Oblitus sum universae domus patris mei, hoc est, iam non ero
haeres bonorum paternorum, sicut somnia olim oblata significare 

[Seite 454]

videbantur de imperio in fratres et parentes: cogitavit esse phantasmata
et humana somnia aut ludibria, quae non sint habitura eventus speratos.
Atque ita pro nova mortificatione hoc accipi potest, qua Deus occidit
Ioseph, et impellit, ut certo sibi persuadeat fore inane et irritum
somnium illud. Manebo ego in Aegypto, cogitavit, ubi aliquando me
sublato Deus providebit posteris meis aliam haereditatem. Sic plena fide
resignat gloriam primogeniturae, quam habuit in domo patris, et
promittit sibi et filiis suis benedictionem Domini longe alia ratione,
quam antea speraverat.

Manet tamen adhuc quaestio, quare non miserit legatos seu exploratores
ad patrem. Quanquam enim magna virtus est, quod paternae haereditatis
spem omnem abiicit, ac eo acquiescit quod aliunde in Aegypto obventurum
sit, tamen mirum est, quod non misit in Hebron, qui inviserent patrem
cum fratribus, et de eorum vita et statu renunciarent. Aut Deus
impedivit cogitationes hasce aut obstiterunt occupationes et negocia,
quae tamen tanta non fuerunt, quin posset ablegare ministros in Hebron.
Aut ea causa fuit cur neminem mitteret, quia Aegyptii abominabantur
Iudaeos et pastores, ideoque non libuit ipsos ad se accersere. Aut per
spiritum propheticum vidit venturos ad se propediem fratres cum parente.
Aut si peccati arguendus videtur, recensebimus eum in eorum numero, qui
peccant omissione. Quidquid est, mirabilis profecto sermo est, quo
significat se universae domus patris oblitum esse.

[41, 52] Nomen vero secundi appellavit Ephraim dicens: Crescere me fecit
Deus in terra adflictionis meae.

Retinet memoriam miseriae et aerumnarum suarum, atque hoc vult dicere:
En exul et inops fui, et tamen Deus qui respicit humiles, adflictos,
perditos, damnatos, etiam mei misertus est, et dedit filium Manassen, ut
obliviscerer omnium calamitatum. Deinde alterum addidit, ut crescerem et
multiplicarer in terra passionis et doloris.

[Jes. 53, 3] Id enim significat vox Anii: et usurpatur eadem
significatione Isaiae 53. Fui, inquit, captivus in carcere, ubi de vita
et liberatione spem omnem abieceram, ita ut possem dici truncus et
stipes mortuus, qui haud unquam germinaturus esset. Verum ut Isaias de
virga ex radice Iesse pululatura loquitur: Ita Ioseph de se dicit, ex
trunco sterili et emortuo oriri posteritatem et quidem de muliere
Aegyptia. Das ist ein wunderbarlicher Gott.

Haec vero exempla sunt pertinentia ad fidem erigendam et confirmandam.
Si enim possemus nos quoque perseverare in tentationibus, tum sane nomen
illud et naturam Dei cognosceremus, quod non solum efficit, 

[Seite 455]

ut miseriarum obliviscamur, sed etiam crescant et multiplicentur hi, qui
in nihilum redacti sunt.

Atque haec insignis laus et glorificatio Dei fuit, qua praedicavit
Ioseph opera Dei admiranda, nimirum ex nihilo facere omnia: quae nos
quoque agnoscere atque in iis exerceri debemus. Oportet enim nos
humiliari, mortificari, ac granum frumenti in terram iactum mori et
resurgere cum multiplici fructu. Quia est Deus Ephraim id est,
fructificationum, sed in terra Anii hoc est, mortificationum. Estque
perpetua et unica regula divinorum operum: Omnia ex nilo facere.

Sic enim sepelimur et mandamur humo, putredini et vermibus, seminamur in
infirmitate, corruptione, ignominia et foetore, adeo abiecta et turpi
specie, ut fere magis optandum esset non esse natum, quam ita
ignominiose corrodi et consumi a vermibus et putredine. Ita redigimur in
nihilum, sed Deus inquit, ex hoc nihilo et Anii, ex hac putredine,
vermibus, foetore et pulveribus suscitabo te et faciam non solum
Manasse, sed etiam Ephraim clariorem quam sol est. Atque ita fiet
tandem, quia habemus promissionem certissimam. Etsi igitur in hac vita
non fluunt omnia ad voluntatem et placitum nostrum, tamen in futura id
quoque praedicabimus: Oblivisci me fecit Deus domus patris, et omnis
miseriae meae.

Hanc vero oblivionem paulatim nobis in hac vita obrepere oportebat. Etsi
enim nunc dum vermes et putredo ob oculos sunt, non possumus non eorum
meminisse, tamen erit aliquando cum omnem lachrymam abstergeret [Off. 7,
17; 21, 4] Deus, ut in Apocalypsi dicitur. Incipiat igitur fides
oblivisci lachrymarum et ignominiae, quam ipsa non cernit, tametsi oculi
vident putredinem, aures querelas et gemitus audiunt, nares foetorem
cadaveris olfaciunt: tamen fidei est dicere: Nescio hoc, nihil video,
imo multiplicationem et claritatem ipsum solem et stellas superantem
aspicio.

Hoc ergo fine proponuntur talia exempla, ut discamus Deum esse creatorem
omnium, vivificatorem mortuorum, clarificatorem vermium et turpissimae
putredinis. Idque in hac vita a nobis fide agnosci et celebrari vult,
postea vero in futura re ipsa experiemur.

Ioseph non fit Princeps Aegypti, nec Iacob prius tanti populi semen
videt, quam mortificetur uterque. Idque didicit Ioseph propria
experientia. Ideo dicit: Es muß dahin kommen, das einer vergesse alles,
was er auff erden zu hoffen hat, eram primogenitus et haeres ex matre
primaria, hoc totum periit, nec spes ulla restat de haereditate aut
primogenitura in domo patris adipiscenda. Ideo appellat filium in
honorem Dei Manassen, eo quod redegerit Deus ipsum in nihilum, et
effecerit ut oblivisceretur universae domus patris. Quia autem aliquam
fructificationem concesserat data sobole, alterum filium nominat
Ephraim, qui infra ab avo Iacob 

[Seite 456]

insigni benedictione cumulabitur, ac fuit sane tribus illa potentissima,
sicut apparet ex libris Iosuae, iudicum et Regum. Hieroboam fuit ex
tribu Beniamin, et inde denominatur regnum Israel in prophetis, quorum
fere excellentissimi quique ex hac tribu orti sunt, ut Helias,
Helisaeus, Hoseas et alii.

Discamus autem hoc ex loco exaltationem praecedere solere
mortificationem. Oportet enim nos prius fieri Manasses, hoc est, redigi
in nihilum: quanquam non sine magno dolore hanc occisionem perfert caro,
sicut natura in universum fugit corruptionem et destructionem sui, et ne
arbor quidem aut frutex sine fragore succiditur. Et Christus ipse in
cruce [Matth. 27, 46] clamat: ‘Deus Deus meus quare me
dereliquisti?’ Deinde moderationem animi in Ioseph imitari studeamus,
qui non effertur tanta dignitate et successu, sed manet in humilitate.

⌊iorum nono. Non enim ita oblitus est domus patris sui, ut etiam
promissiones datas a Deo oblivisceretur, sed cum haberet spiritum
sanctum, ac insigni sapientia et doctrina in rebus spiritualibus
excelleret, summa diligentia retinuit promissionem de Christo et futuro
eius regno. Ideo in carcere sustinuit mortem, et tamen non passus est
sibi fidem excuti et expectationem resurrectionis. Legalia autem in domo
parentis et quae ad primogenituram sive promissiones corporales
pertinebant, oblivioni tradidit, servata promissione vitae.

⌊orum 11: [Apg. 11, 3] ‘Quare introisti ad viros praeputium
habentes, et manducasti cum illis?’ [Apg. 15, 1] aut ut quidam
docebant Act⌊orum 15: ‘Nisi circumcidamini secundum morem Mosi, non
potestis salvari’.

Sed habuit spiritum apostolicum, sicut Petrus admonitus per visionem
[Apg. 10, 28] inquit: ‘Vos scitis quomodo abominatum sit viro Iudaeo
coniungi, aut accedere ad alienigenam: sed mihi ostendit Deus, neminem
communem aut immundum dicere hominem etc.’ Ioseph non solum accedit,
sed etiam gubernat incircumcisos, quod nullus apostolorum fecisset, ante
datum spiritum sanctum, nec Ioseph ausus esset, nisi fuisset in eo
spiritus propheticus et Apostolicus.

[Seite 457]

Hactenus igitur inseruit Moses historiam de duobus filiis Ioseph: erant
enim adoptandi a Iacob, et futuri duces duarum tribuum, ideo recensentur
hoc loco, ut impleatur promissio data Iacob: Cresce et multiplicare etc.

[41, 53 –56] Exactis itaque septem annis fertilibus, qui fuerunt in
terra Ægypti, venire coeperunt septem anni famis, quemadmodum
praedixerat Ioseph. Et in universo orbe fames praevaluit: In cuncta
autem terra Ægypti panis erat. Cumque fames grassari inciperet etiam in
toto terra Ægypti, clamavit populus ad Pharaonem pro alimentis. Et
dixit Pharao ad omnes Ægyptios: Ite ad Ioseph, quicquid vobis ipse
dixerit, facite. Cum itaque fames esset in universa illa terra, aperuit
Ioseph omnia (horrea) in quibus erat (annona) et vendidit Ægyptiis:
invaluerat enim fames per terram Ægypti.

(LECHEM) supra diximus non tantum panem significare, sed generaliter
omnem escam, id quod ex hoc loco etiam manifestum est. In veteri autem
translatione sciolus aliquis supposuit famem, pro pane, nihil enim
dubium est, Hieronymum transtulisse Escam. Nondum erat fames in terra
Aegypti, sed restabat adhuc poenus locuples ad sublevandam penuriam
alimentorum. Postea vero sequitur: Cum famesceret terra Aegypti etc.

Observandum autem hoc in loco est, Ioseph septem annis saturitatis non
collegisse omne frumentum universae Aegypti. Nam et privati homines, qui
crediderunt eius verbo domi suae praeter horrea regia et provincialia
cellas penarias struxerunt. Estque Synechdoche, cum dicitur collegisse
Ioseph frumentum in terra Aegypti, sicut supra de quinta parte
audivimus. Praeter eam si quid superfuit privatis, id etiam asservarunt
septem annis fertilibus.

Itaque ad minimum uno anno habuerunt unde vitam tolerarent, nondum
apertis publicis horreis: nec septem annis integris fame pressi sunt,
sed quinque aut sex ad summum. Privata enim congregatio rusticorum et
civium plurimum profuit uno aut altero anno. Caeterum vicinas regiones
statim adflixit fames, cum non prospexissent sibi ad futuram
sterilitatem. Aegyptiis vero magnam levationem attulit admonitio Ioseph
de secutura penuria, ideo nondum fame laborarunt, egentibus iam
finitimis ditionibus, quia in Aegypto erat adhuc Bethlehem, seu domus
panis. [1. Mose 45, 11] Tertio autem et quarto anno demum invaluit
fames, sicut infra dicet, Ioseph: adhuc quinque anni restant, quibus nec
arari poterit, nec meti, 

[Seite 458]

atque ea subinde gravior, et ultimorum annorum durissima haud dubie
fuit. Itaque populus coactus est petere ex granario regio frumentum, ac
tum patuit utilitas consiliorum Ioseph, ac pietas regis, qui summa fide
et diligentia curavit prospici subditis per hunc virum, in cuius humeros
totam administrationem reclinaverat, sicut iubet eos accedere ad Ioseph,
et eius consilio et monitis parere.

Ingens vero onus fuit, quod toto illo tempore sustinuit, ac pene plus
negotii fuit in distrahendo frumento septem annis famis, quam antea in
colligendo. Mundus enim sui similis est, omnibus temporibus, et in tanta
difficultate annonae, et multitudine egentium non desunt fures et
raptores. Quanquam ipse non tantum famis, sed et fertilitatis tempore
sedulo moneret, ac multis praeclaris concionibus cohortaretur populum ad
agnoscenda beneficia Dei, ad humilitatem, et ad poenitentiam agendam
propter mala sterilitatis impendentia. Vulgus autem contempsit haud
dubie, ac nihilominus luxui et helluationibus indulsit: imo nec pii
collegissent frumentum, nisi verbo ipsius credidissent.

Ad doctrinam vero adiunxit precationes et vota pro salute hominum, ac
postea ingruente periculo famis, monuit praesentem poenam cum
praedictionibus congruere, quo magis emendarent vitam ac mores, et
adsentirentur doctrinae de Deo. Nec solus ipse docuit, sed per
Praefectos, aut alios ministros populum erudiit, non modo in Aegypto,
sed et in vicinis terris. Quia fuit vir pius et assiduus in
administratione politica et ecclesiastica, idque et precibus et
concionibus egit, ut pie et secundum voluntatem ac verbum Dei omnia
gererentur: quanquam plaerique haec contemnerent et riderent.

Cum vero invasisset fames totam Aegyptum, et privatorum horrea exhausta
essent, aperuit Ioseph omnia (Nam in Hebraeo non additur horrea, nec
scio quomodo omissum sit). Distributive vero accipiendum est, de
singulis horreis in qualibet civitate, quibus apertis vendidit
frumentum. Quia fuit optime constitutum et ordinatum regnum prudentia
Ioseph, ut supra dictum est. Non fuit confusa et inordinata distractio,
ut ab una civitate reliquae omnes petere cogerentur, sed in singulis
locis fuerunt granaria, et in qualibet civitate unum aliquod aperuit,
reliquis clausis, donec necessitas sequentium annorum exigeret, ut ad
civium alimenta inde promeretur frumentum. Nam illis primum succurrit,
ne fame perirent, compluribus aliis in Chanaan et vicinis regionibus
extinctis, antequam cogitarent de emenda annona a Ioseph.

[41, 57] Omnes quoque regiones venerunt in Aegyptum, ut emerent a
Ioseph: invaluerat enim fames per universam terram.

Infra ait Ioseph ad fratres, se missum a Deo in Aegyptum, ut vitam et
posteritatem eorum servaret. Et si igitur perierunt impii et 

[Seite 459]

�, vom brechen. Sic illi venerunt ad frangendum, hoc est, emendum, ut
materia pro materiato per Synechdochen accipiatur, sicut ferrum pro
gladio dicere solemus. Sed haec relinquo Hebraeis.

Caput XLII.

[42, 1.2] Et videns Iacob quod esset frumentum in Ægypto, dixit ad
filios suos: Quare vos ipsos mutuo aspicitis? Dixitque: En audivi quod
sit frumentum in Ægypto, descendite illuc et emite vobis inde frumenta,
ut vivamus, et non moriamur.

Tota haec res geritur ad occasionem glorificandi Ioseph et ostendendi
mirabilia Dei. Historia ipsa satis facilis est, tantum grammatica et
theologica quaedam explicanda sunt. Dixit Moses in fine praecedentis
Capitis, invaluisse famem in universa terra, ac propterea confluxisse
populos ex omnibus regionibus, pro alimentis emendis in Aegypto. Interea
vero Iacob quoque cum suis esurire incipit, itaque in hunc modum suos
filios alloquitur et monet ut eant frumentatum.

Rursus vero occurrit vocabulum (Scheber) quod supra frangere
interpretati sumus, et sic sonant verba hoc in loco: Videns esse
fractionem in Aegypto. Nobis igitur, qui Hebraeam linguam nescimus ad
hosce loquendi modos, et vocabula nova assuescendum est, ut recte eorum
vim et proprietatem accipiamus.

⌊iorum. 4: ‘Non erat qui frangeret eis panem’, hoc est, divideret.
Habuerunt enim Iudaei panes similes placentis, nec ad scindendos eos
cultris opus fuit. Atque idem videre est in historia Euangelica, ubi
discipuli agnoscunt Christum ex fractione panis, Item cum dicitur
accepisse panem et fregisse. Postea [Vgl. Ps. 69, 21; 147, 3] etiam ad
animam translatum est, ut Psalmo 12. Contritio et infoelicitas 

[Seite 460]

in viis eorum, item spiritus confractus, hoc est, tristis et adflictus,
et divisus in multas cogitationes et consilia, da man nicht weis wo
auß.

Observanda igitur haec phrasis est, quod fractio panis Hebraeis idem est
quod divisio, sive distractio, aut venditio et emptio cibi et
alimentorum, et facta est translatio per quandam similitudinem. In
prophetis [Spr. 11, 26] autem frequentius occurrit, quam alibi. Salomo
Proverb⌊iorum. 11. etiam ea usus est: ‘Benedictio super caput
frangentis’, id est, distribuentis, vendentis. Non solum enim
propriis, verum etiam figuratis vocabulis utuntur, more aliarum
linguarum, imo prae caeteris maxime figurato sermone delectati videntur.

⌊iorum. 8. Ubi sapientia inquit: ‘Meum est et consilium et
successus. Ego do consilium et Thuschiah’, hoc est, rem vel successum
et executionem in quocunque negocio, Mea est vox et res, meum est loqui
et facere, hoc est quicquid consulo id etiam perficio. Haec enim vis est
vocis (Thuschiah) statuere rem in suo esse. Alias commune vocabulum est
significans causam, sapientiam, gloriam, proprie vero effectum
deliberationum sive consiliorum, ut Deus consulit verbo vocali, quod cum
retinemus firmiter, sequitur (Thuschia) eorum quae promittit, Das es
nicht feylet. Ita hoc in loco non solum verba aut rumor incertus est de
fractione, sed res ipsa et copia annonae in Aegypto.

Ait ergo Iacob ad filios: Quare vos ipsos mutuo aspicitis? Est enim
verbum quartae coniugationis, in Hispael. Quare facitis vos videre, et
significat Moses filios Iacob deliberasse et disputasse, quid faciendum
esset ingravescente fame. Quid Ruben, quid Iuda consulis, ad sublevandam
inopiam annonae et ad tuendam nostram et totius familiae salutem? Sic
vero consultantibus, et mutuo se aspicientibus dixit pater: Ah wie steht
jr, und sicht einer den andern an, interea nos fame perimus, dum vos
ociosi consultatis, Ecce audivi quoniam est, hoc est, extat, res est et
abundantia frumenti ad dividendum: descendite et frangite, hoc est,
emite nobis, sitis participes istius divisionis seu fractionis.

Ostendit vero Moses undecim patriarchas una cum patre in Hebron
habitasse omnes, cum quidem essent coniuges et patres familias, et
haberent liberos et nepotes, ancillas et servos. Itaque mirum est,
quomodo tot familiae tam numerosae in terra peregrina simul degere
potuerint. Puto 

[Seite 461]

autem tunc Leam et alias anus in familia Iacob fuisse defunctas, et
novas mulieres, undecim filiorum uxores, servos item et ancillas
successisse Beniamin habuit decem filios, qui minimus natu fuit. Et
infra audiemus descendisse Iacob cum septuaginta animabus in Aegyptum,
non numeratis uxoribus et ancillis, servis et aliis gentibus, qui
adiunxerunt se huic familiae propter doctrinam pietatis et cultum
divinum, tantum enim numerantur animae, quae egressae sunt de femore
Iacob, ut sunt filii et nepotes, neptes vero non recensentur et reliqua
turba servorum et ancillarum non exigua fuit.

Cohabitarunt igitur omnes in Hebron hospites et peregrini inter gentes
Chananaeas. Idque hodie valde mirum et incredibile propemodum est, quod
Iacob cum tot filiis et nepotibus potuit vivere inter ethnicos, in terra
aliena, ibique conducere agros, prata, hortos et pecuariam exercere.
Neque ego satis mirari possum, quomodo undecim fratribus istis et
familiae tam copiosae potuerit cum hominibus illorum locorum convenire.
Non recitatur qua ratione a gentibus tractati sint, sed tamen
significari videtur opus fuisse mirabili pacientia. Forsitan Lea, Zilpa
et Bilha moerore animi confectae sunt, multae enim iniuriae non tantum
vicinorum, sed etiam domesticorum tolerandae fuerunt, quibus videntur
fractae et consumptae esse. Siquidem nulla eorum mentio fit in descensu
in Aegyptum.

Sed cur ait Iacob frangite vel frumentate nobis, ut vivamus et non
moriamur? Quare non fidit Deo, cur metuit mortem, cum habeat
promissionem divinam de conservatione et protectione, item experientiam
qua hactenus sensit et expertus est auxilium et gubernationem Dei in
terra perigrina Chanaan, cum tot filiis, nepotibus et familia
amplissima? cur hic trepidat et non fidit promissionibus, quas habuit
haud dubie in memoria et in Ecclesia domestica diligenter docuit: Ne
frangamini tentationibus, Dominus Deus promisit terram et in ea alimenta
necessaria. Ubi nunc fides tua Iacob? ubi promissio est?

Respondeo: Nos iubemur credere et confidere bonitati divinae, sed non
tentare Deum. Non enim possumus vitam agere secundum regulam, quam ipse
habet, sed secundum occasiones et tempora, salva tamen fide et spe. Ideo
non dicit Iacob: Manete, expectate, Dominus potens est panem coelitus
mittere, forte pluet frumentum in hac terra et nos alet. Neque hoc vult
promissio. Nihil quidem dubium est, quin possit et velit te alere et
defendere, sed non debes fugere occasiones oblatas auxilii et
defensionis, quibus potes uti sine peccato: alioqui enim tentabis Deum.

Non igitur quaerendum est, an velit nos Deus secundum immutabilem
voluntatem suam servare et sustentare, sed sic statuendum est: Credo
Deum me servaturum, verum mihi ignota sunt consilia eius, sive media
quibus implebit promissionem. Itaque praesentibus mediis utendum est,
quaerendus est victus labore et sedulitate, paranda sunt necessaria ad
hanc 

[Seite 462]

vitam sustentandam, lac, caseus, lana, colendus est ager, colligendae
fruges, non est indulgendum ocio, quasi non opus habeas cura domestica,
aut familia non sit oneranda labore, cum habeas promissionem Dei. Non
enim [1 Mose 3, 19] vult te Deus desidia et ignavia torpescere, sed
dixit: ‘In sudore vultus tui [1 Mose 3, 18] vesceris pane, donec
revertaris in terram de qua sumptus es’. Item: ‘terra germinabit
tibi spinas et tribulos’ etc. Promitti tibi alimenta et conservationem
vitae, sed volo te uti creaturis et mediis quae in promptu sunt, ac
facere quod in te est, ne me tentes. Quod si omnium auxilio et consilio
destitutus fueris, tum demum miraculo aliquo tibi providebo, sin adest
res media, cogita eam a me tibi ostensam et oblatam esse.

Ad hunc modum Iacob habet infallibilem promissionem, sed facit tamen
quod in se est, audit vendi frumentum in Aegypto, cavet igitur ne tentet
Deum desidendo domi et frustra alicunde sperando victum, sed mittit
filios in Aegyptum frumentatum. Quid deliberatis inquit, non pluet
annona ex nubibus, ite, credite in Deum et facite quod in vobis est,
utamini creaturis quae in hac rerum natura conditae et oblatae sunt
nobis ad nostrum usum.

[42, 3.4] Descenderunt ergo decem fratres Ioseph, ut frumentum emerent
ab Aegyptiis. Beniamin vero fratrem Ioseph non misit Iacob cum fratribus
suis, dixit enim: ne forte occurrat ei exitium.

Hic periclitatur Iacob cum filiis et nepotibus, ac videtur diffidere
Deo. Retinet enim apud se undecimum filium Beniamin, nec vult eum
adducere in periculum cum reliquis decem, quod cum promissione et fide
pugnat, et tamen Iacob nihilominus credit. Quomodo igitur haec
conciliabimus? Fides quidem non dubitat, sed Iacob fidelis dubitat. Idem
supra de patriarcha Abrahamo audivimus, cum angeretur de salute Sarae in
Gerar et Isaac eodem modo tentatus est, tamesi haberent promissiones
admodum luculentas et certas. An non igitur videntur illudere Deo, cum
iis non sint assensi sine ulla trepidatione. Et Iacob saepius dubitavit
et expavit ad conspectum Esau, ibi sane non aliter se gessit, ac si
nihil unquam ei promisisset Deus et per omnia nobis similes facti sunt
sancti Patriarchae. Nam hoc in loco ita angitur Iacob, ac si prosus sine
fide esset.

Arbitror autem hanc causam trepidationis Patriarchae Iacob fuisse, quod
promissionem norat referendam esse ad sobolem natam ex primaria coniuge
Rahel, amisso enim primogenito Ioseph, non temere alter in discrimen
adducendus erat, ne posteritate et semine promisso prorsus orbaretur.

At cur non potius hoc secum reputat, quod Deus promiserat se daturum 

[Seite 463]

semen in aeternum, ideoque servaturum esse filium in media morte et
inferno? Magna profecto imbecillitas est, quod nulla ratione
promissionis habita, Beniamin domi retinet et decem filios quos
pepererant Bilha, Lea, Zilpa in periculum mortis coniicit, nihil enim
certi sibi de reditu et incolumitate eorum polliceri potest. An non
igitur reprehendenda sunt humana et carnalia haec consilia, dubitationes
et infirmitates?

Non libet sane eas excusare, ideo enim proponuntur, ut videamus etiam in
summis patribus exempla et fidei et infirmitatis et luctam illam carnis
cum spiritu. Nam hoc quidem exemplum est maximae imbecillitatis in patre
et filiis euntibus ad gentem ignotam, qui etiam audito verbo
promissionis, tamen trepidant, et haerent inter spem et metum, inter
fidem et diffidentiam. Sic enim solemus omnes firmi et robusti esse
tempore victoriae et triumphi spiritus adversus carnem, sed
incredulitate tentante corda statim labascimus.

Est omnino humanum et stultum consilium Iacob, quod retinet Beniamin
apud se, ne pereat, quasi non possit domi mori, aut in sua potestate
salus et vita eius posita sit. Tantus Patriarcha tantis ornatus
promissionibus adeo infirmum se praebet, quid animi mihi aut tibi
futurum putabimus in periculis et tentationibus?

Scripta igitur haec sunt in doctrinam et consolationem nostram, ut
discamus fidere Deo constanter et tamen solliciti esse pro posteris, et
officiis nobis demandatis divinitus. Non enim cogitandum est: Ego sum
pastor ecclesiae, cuius cura scio Deum adfici, nihil igitur agam ego,
nec ero solicitus pro ministerio meo. Sicut nec patremfamilias ignavum
et desidiosum esse oportet, sed vigilandum et laborandum est singulis
suo loco. Non enim prohibet Deus laborem, nec vult nos ociosos esse
tametsi sua praesentia et nutu singula gubernat. Sed caro exercenda est
periculis, tentationibus, terroribus, eventibus incertis, salva tamen
promissione et fide, quam oportet praecedere et cum ea coniungi
exercitia invocationis et operarum quas requirit vocatio et quanquam hae
nihil ad rem faciunt, tamen vult Deus, ut in labore et sudore vultus
comedamus panem nostrum.

[2. Mose 21, 22] (Ason) mors, exitium. Exodi 21: ‘Si contenderint
viri, et pulsaverint mulierem ferentem uterus, ita ut abortiat, nec
tamen fuerit (Ason)’. Ein toedlich unglueck oder hertzen leyd, alioqui
rarus eius usus est in scriptura sancta. Timet Iacob, ne pereat
Beniamin, ne forte a bestia laceretur, aut ab hostibus intercipiatur,
sicut Ioseph periisse existimat. Haec pericula secum reputavit, et non
de nihilo metuit, quia fuit cinctus vicinis ignotis et hostibus in terra
aliena. Ac videtur etiam timuisse, ne promissionem una cum filio, quem
sentiebat fore primogenitum amitteret: 

[Seite 464]

nondum enim scit Ioseph superstitem esse et ad ipsum eam dignitatem
pertinere, quod postea in Aegypto cognoscet.

Ad hunc igitur modum sancti patres habentes promissiones plenissimas, et
credentes, tamen laborarunt infirmitate spiritus et carnis, sed ita ut
electis omnia in bonum cooperarentur, utque fides eorum exerceretur et
cresceret. Metuit Iacob bestias, vincula, exitium filii, quia maximi
facit promissionem in filio primariae coniugis, adeo ut incolumitatem
eius reliquorum decem saluti et vitae praeferat.

[42, 5] Venerunt itaque filii Israel ad emendum simul cum aliis qui
veniebant: erat enim fames in terra Chanaan.

Non sine comitatu in Aegyptum perrexerunt, sed adiunxerunt se aliis
vicinis bonis et honestis, quorum fides eis perspecta erat, sive patris
admonitione, sive suo consilio, ut haberent comites fidos et bonos ad
conficiendum iter periculosum per terram Chananeorum et Madianitarum.

Porro hoc quoque consilium et praesidium humanum est, sed propterea
describitur a Spiritu sancto, ut discamus assentiri promissionibus, nec
dubitare, licet infirmi simus in fide, tamen assiduo hoc repetamus ac
diligenter nobis inculcemus, Deum veracem esse in promissionibus. Postea
vero oblatis occasionibus et rebus externis, sciamus eis utendum esse et
non aspernanda consilia humana. Ideo enim filii Israel non soli iter
illud ingrediuntur, sed coniunguntur cum Hebronitis et Chananaeis, ut
sint tuti eorum comitatu et verisimile est, multos illorum fuisse ipsis
affinitate iunctos propter connubia cum filiabus Chananaeorum. Nam tali
praesidio et coniunctione honestorum hominum opus habuerunt contra
iniurias improborum, quibus ut hospites et peregrini erant expositi.
Ideo humanis auxiliis et consiliis usi sunt in periculis.

[42, 6a] Ioseph autem Princeps erat in terra Ægypti, ipse erat qui
vendebat frumentum omni populo terrae.

⌊ici 8: ‘Dominantur homo homini in malum suum’. Hinc (Schalith)
dominus, et Saraceni suum Imperatorem [1. Mose 49, 10] vocant Sultan. Et
Genesis 49: ‘Non auferetur sceptrum de Iuda, donec venerit Schilo’,
Sultan, inde etiam (Schilt) scutum vel clypeus, quam vocem Germani
retinuerunt. Ioseph igitur est Schalith, Sultan in universa Aegypto: et
est (Maschuir) qui praeest frangendo seu vendendo frumento, de qua
phrasi et de pronomine quod loco verbi substantivi usurpatur supra
dictum est.

[Seite 465]

Magna vero laus est sapientiae et sedulitatis Ioseph, qui in amplissimo
regno solus gubernat omnia. Pharao quoque est Sultan, sed non Maschuir,
non est occupatus illa cura frangendi panis, quam Ioseph sustinet. Mirum
autem est, quomodo in tanta multitudine emptorum singulos potuerit
inspicere et explorare. Nam in reliqua turba venientium fratres suos
ipse agnoscit, unde colligi potest, eum diligenter et sigillatim
peregrinos observasse, ad quam rem maximo studio et vigilantia opus
fuit.

Arbitror autem eum hac ratione et ordine usum esse, ut aliud post aliud
horreum aperiret, quo facilius in unum aliquem locum confluentibus
emptoribus, singulorum rationem habere posset et quanquam multos
praefectos et ministros haberet, qui venditionem frumenti
administrarent, tamen omnes in conspectum eius venire oportuit, ut daret
eis potestatem emendi frumentum. Fuit pulcherrima ordinatio et
necessaria diligentia, ne forte hostes regni cum hospitibus et vicinis
irreperent, et turbam aliquam darent.

⌊licae. Sic enim regnum Aegypti constitutum fuit, sive ante Ioseph
ordinatio haec fuerit facta, sive per ipsum primum inchoata. Si Ioseph
eius author fuit, manifeste videmus spiritum sanctum praefuisse etiam
administrationi corporali. Principio gubernationis suae, septem illis
annis fertilibus, constituit ecclesias, deinde politiam et oeconomiam,
iam in distractione frumenti videt necessariam esse observationem
hominum peregrinorum venientium et abeuntium et fuit fortassis populus
malus et indomitus, qui hac animadversione opus habuit, ideo eam quoque
curat.

[42, 6b.7] Accedentes itaque fratres Ioseph proni versus terram
inclinabant se ei. Videns autem Ioseph fratres suos, agnovit eos et
alienum se simulabat erga ipsos, loquebaturque cum eis dure et dicebat
ad eos: Unde venistis? Responderunt, de terra Chanaan, ut emamus
alimenta.

Iam tandem sequitur eventus somnii quod habuit supra Ioseph de
fratribus. Ac festinat Moses ad describendam impletionem prophetiae et
somniorum ipsius. Nondum vero agnoscunt Ioseph fratres, nec sciunt quem
adorent. Itaque hoc initium tantum est et imperfecta impletio, cum
incurvantur proni ad terram coram fratre incognito, postea vero agnitum
adorabunt etiam mortuo patre, ut perfecte respondeat eventus somniis
Ioseph.

[Seite 466]

Neque vero obiter tantum haec sunt aspicienda aut legenda, sed
diligenter observandum est iucundissimum exemplum et spectaculum, seu
speculum potius pulcherrimum divinae gubernationis. Neque obscura est
allegoria et typus Christi, quem simul ob oculos positum habeat lector.
Verum principale consilium spiritus sancti in hac historia fuit, quod
voluit ostendere admirandum spectaculum, ac certum et fidele exemplum
administrationis Dei in sanctis, quod planissime congruit cum sententia
Psalmi 4: [Ps. 4, 4] ‘Scitote quoniam mirificavit Dominus sanctum
suum’.

Hic enim videmus Ioseph fratres suos mirabiliter tractare et ludere cum
iis ludum quendam mirificum, sed talem tamen qui ipsos vehementer
humiliat, et exercet, ac res magnas et serias secum trahit. Ea enim
ratione perducuntur ad agnitionem peccati et periculo mortis et inferni
obiiciuntur. Eodem vero modo gerit se Deus erga sanctos in
tentationibus, ut Ioseph erga fratres, qui non cupiditate vindictae, aut
odio eorum sic ludit et tam durum se praebet, flet enim et commoventur
viscera eius, sed fingit et simulat se tyrannum, qui velit eos perditos
et extinctos, propter turpissimum scelus proditionis, quo summam
indignationem adeoque crucem et supplicia omnis generis meriti sint, non
alieno aut hostili, sed fraterno et suavissimo animo, neque alio fine,
quam ut exploret eorum poenitentiam, atque ita ad agnitionem peccati sui
ac misericordiae Dei adigat.

⌊iorum 8: ‘Ludo praeterea in orbe terrae eius, et deliciae meae sunt
cum filiis hominum’. Sapientia patris, incarnatus Dei filius sic
loquitur, et testatur se ludere, deliciari ac blande et suaviter degere
cum hominibus, et lusum illum esse sibi summae voluptati.

Atqui nobis tristissima mors est. Num enim id est ludere, redigere
hominem in nihilum, obiicere morti, adfligere calamitatibus et
vexationibus innumeris? Es ist ein spiel der Katzen mit der mauß,
welches der mauß todt ist.1� Scribuntur igitur haec, ut intelligamus
divinae sapientiae consilium, et mirificationem sanctorum, quae adeo
tristis et acerba apparet, ut spectatores angeli, Diaboli et mundus
putent nos absorptos esse et perditos, Imo ipsi videamur nobis deserti,
contempti et abiecti.

Inde adeo voces illae natae sunt: Proiectus sum a facie oculorum [Ps.
44, 24] tuorum. ‘Quare obdormis Domine? Exurge’ etc. Tales
exclamationes Iacob haud dubie toto tempore vitae suae saepius
ingeminavit in tot ac tantis aerumnis et fuerunt hi perpetui gemitus et
suspiria omnium patriarcharum ab initio. Quid enim possit dici aut
cogitari miserius primis illis patribus Adam, Noah, Abraham? Et tamen in
Catastrophe Comediae apparet Deum suavissime cum ipsis lusisse, ac non
aliter egisse, quam cum filiis charissimis.

[Seite 467]

[Hebr. 12, 5 f.] Sic enim docet Epistola ad Hebraeos: ‘Fili mi noli
negligere correptionem Domini, neque deficias dum ab eo argueris. Quem
enim diligit Dominus, castigat: flagellat autem omnem filium quem
recipit. Si castigationem sustinetis veluti filiis vobis offert se
Deus’.

Verum sicut in disciplina domestica correptio filiorum neutiquam grata
est, ita castigatio Domini videtur durissima et acerbissima, Sed [Jak.
1, 12] ‘beatus vir, inquit Iacobus, qui suffert tentationem, quoniam
cum probatus fuerit, accipiet coronam vitae, quam repromisit
diligentibus se’. Certo igitur statuamus nihil aliud esse calamitates,
gemitus, suspiria ac mortem nostram, quam iucundissimum et pulcherrimum
ludum quendam divinae bonitatis.

Sed quotusquisque hoc intelligit aut credit? Si illud in animum nostrum
inducere possemus, vere beati essemus ac paratissimi ad quaevis mala
hilari animo perferenda. Cum autem cogito me esse peccatorem, ac plecti
propter delicta, longe aliter iudico, non enim sentio Deum esse patrem,
esse bonum et misericordem, sed Diabolum ipsum. Scias ergo Deum esse
omnipotentem, ac propterea ludum ei gravem ac tanta maiestate dignum
esse convenire. Ac discendum sane et assuescendum est ad [Ps. 4, 4]
delicias et ludos eius, sicut dicit Psal⌊mus 4. Scitote, jr mußt
lernen. Natura et ratio non docet, alioqui nihil opus esset vos a me
haec discere: Cognoscite, inquit, hoert, laßt euch sagen, si quando
exercemini variis difficultatibus et omnis generis aerumnis, cogitate
Deum vobiscum ludere, qui ludus vobis mirabilis et Deo est delectabilis.
Nisi enim paterno animo vos complecteretur, non ita vobiscum luderet.
Argumentum igitur est ineffabilis misericordiae erga te, quod tu in
illorum numero sis, quibus delectatur Deus, apud quem deliciae ipsius
sunt. Ideo dat tibi promissionem suam, verbum, sacramentum, tanquam
symbola et testimonia gratiae certissima, quod te sibi filium
adoptaverit, et nihil aliud requirit, quam ut lusus eius sustineas, qui
ipsi iucundi sunt et tibi salutares.

� Atqui non patitur se tegi et obliterari, sed ut maxime negaveris,
aut absconderis, tamen cubat in foribus, ut aliquanto post manifestetur
[1. Mose 4, 7] iuxta illud Gene⌊sis 4.

Primum igitur hoc agit, ut deducat eos ad agnitionem peccati sui, 

[Seite 468]

ideo mirabiliter tentat et explorat animos eorum, ut resciscat quomodo
adfecti sint, et cum videt eos nondum poenitere de admisso scelere,
tantisper exercet, donec erudiat et redigat eis in memoriam delicta et
ad poenitentiam impellat.

Neque vero disputandum hic est, ut Papistae solent, de satisfactione,
quasi requirat Deus satisfactionem pro peccatis, quae sane nulla est.
Nam nec Ioseph eam a fratribus exigit, cum quidem summo iure posset eos
occidere, propter iniuriam sibi illatam: sed non facit, quia scit nullam
esse satisfactionem in genere humano pro peccatis, nisi civilem, quam
Magistratus requirit, verum ea nihil ad Theologiam pertinet, in qua
unica victima est Christus Dominus noster, qua irae Dei satisfactum est.
Caeterum longe maiora sunt peccata, quam ut ulla satisfactione expiari
et deleri queant. Ideo tollendum erat ex ecclesia vocabulum
satisfactionis, aut prudentius eo utendum, quam a Cypriano et aliis
magno malo ecclesiae factum est. Remissio peccatorum multo excellentior
est, quam nostra satisfactio: quia hac etiam servata tamen manet
peccatum.

Proinde exercet Ioseph fratres suos durius, ut ad poenitentiam et
agnitionem delicti eos adigat et occidat securitatem et ad desperationem
impellat, mortem et omnis generis supplicia minitando, non ut hac
ratione satisfaciant pro peccato, sicut Papistae nugantur, sed ut
excitet dolorem et contritionem et quaerant ipsi sanitatem et
purgationem.

⌊mo 90: ‘Posuisti iniquitates nostras in [Ps. 90, 8] conspectu tuo,
errores nostros ad lumen vultus tui. Tu nostra mala perspicis, quae nos
non videmus, in conspectu tuo sumus immundi et polluti foedissime’.
Nobis vero deformitas et foeditas naturae viciosae ignota est. Itaque ad
manifestandam et purgandam eam utitur Deus remediis violentis et
acerbis. Soll er das malum außfegen, so muß er nemen ein Strowisch,
und ein scharpffen sand, und schewren, das blut hernach gehet.1� Huc
pertinent poenae et calamitates generis humani, pestis, bella, fames, ut
peccatum in nobis arguatur et manifestetur palpabiliter, donec sentiamus
quid simus in oculis Dei. Quin etiam labi nos oportet foedissime, ut
miseriam et imbecillitatem nostram agnoscamus.

Sic David horribiliter lapsus est propter securitatem et superbiam, [Ps.
51, 6] ut erudiretur, quid sit peccatum et ex animo posset dicere:
‘Tibi soli peccavi’ etc. Video nos omnes accusari et damnari in lege
tua, verum 

[Seite 469]

nemo hominum hoc intelligit. Ego autem fateor me tantum esse peccatorem,
meritum iram et dignum morte aeterna, breviter nihil aliud esse, quam
peccatum, ut vincas cum iudicaris ab aliis, qui volunt esse iusti.

Discamus igitur retinere hanc consolationem, quod etsi culpa nostram
conscientiam mordet, stimulus legis et mortis nos exagitat, non tamen id
fieri in perditionem, sed eruditionem potius et expurgationem, ut
veniamus ad cognitionem nostri et corruptionis nostrae. Feramus ergo
manum Dei purgantis nos, hoc est, ridentis et ludentis nobiscum. Nam eam
qui recusant ferre, illi disputant de satisfactione, quae cum nequeat
sufficere, necessario desperant. Purgat quidem Deus etiam hypocritas et
impios, verum instar vitri, antequam perficiatur purgatio, franguntur.

Sic olim Sophistae docuerunt tantisper laborandum et sudandum esse,
donec sufficiens esset contritio. Verum quid prodest conteri de peccatis
et non intelligere vel minimam scintillam misericordiae divinae? Sic
enim Saul et Iudas tentantur, vexantur, purgantur, sed solo sensu
contritionis, [Jak. 2, 19] ideo franguntur, quia ibi solum officium
legis dominatur. Diabolus etiam habet contritionem et contremiscit, ut
ait Iacobus, verum non est poenitentia ad salutem. Accedat igitur hoc,
quod apud Ezechielem dicit [Hes. 18, 27.32; 33, 11] Dominus: ‘Nolo
mortem peccatoris, sed ut convertatur et vivat’. Oportet in omni
tribulatione et terrore infixam animis esse parvam illam scintillam
misericordiae divinae, qua erigatur animus contritus, sicut Manasses ea
se sustentat, cum ait: Tu non posuisti poenitentiam iustis, Abraham,
Isaac, Iacob, sed peccatoribus etc.

Haec in praesenti exemplo diligenter meditanda sunt, ut causam
adflictionum nostrarum intelligere possimus. Etsi enim factus et
operibus non delinquimus et utcunque retinemus disciplinam externam,
tamen caro quam circumferimus est impura, et nos magnitudinem peccati et
miseriam nostram non intelligimus, quam oportet tolli. Remissa quidem et
tecta sunt peccata omnia, sed nondum expurgata, ac haeret in nobis non
tantum libidinis, superbiae, odii, iracundiae et aliarum cupiditatum
crassior fex, sed etiam interiora illa mala, et occultae maculae,
dubitatio de Deo, diffidentia, impacientia, murmuratio, quae tum demum
se aperiunt, quando vexatur conscientia lege et terroribus peccati. Ac
nos quidem ea non curamus, nec gemimus propter tam faedam labem, Deus
autem videt, ideo conatur naturam immundam purgare, sic cogitans: Tu
quidem illuminatus et baptisatus es, sed adhuc foetes et multis magnis
viciis plena est caro tua, ideo mundare eam me oportet: Nam quod
immundum et inquinatum est, non intrabit regnum coelorum. Ibi tum
incipit ludus Dei, non ut perdamur, sed ut exploret et ad agnitionem
nostrae foeditatis nos perducat, ita tamen ne desperemus, sed potius ut
clamemus et invocemus misericordiam eius, et discamus esse ipsum
mirificatorem misericordiae suae. Psal⌊mi 16. id enim sibi voluit ludo
suo.

[Seite 470]

Haec, ut supra dixi, Sophistae non intellexerunt. Sic enim docuerunt: Si
fueris contritus perfecte, Deus infundit gratiam de congruo, atque ita
per solam poenam voluerunt mereri gratiam. Sed oportet accedere fidem et
invocationem et sensum divinae bonitatis et promissionis, unde oritur
clamor et gemitus in angustiis et vexationibus conscientiae, ut simul
incipiat gustus aeternae vitae.

Sed quid clamem, inquies, sentio me mortificari? Ibi respondet Deus:
[Hes. 18, 27; 32, 33, 11] ‘Nolo mortem peccatoris’. Quid igitur?
clamorem, ut mirificem te, et tu intelligas tuam immundiciem, quam
tollam hac ratione, quae mihi quidem ludus, tibi vero mors est, sed
expedit tibi nosse, quod opus habeas purgatione, Das Scitote muß also
gelernet sein. Eorum vero cum quibus non ludo alia conditio est: nam hi
quoque exagitantur, exercentur et adfliguntur, sed non clamant, nec
cogitant me ludere cum ipsis.

icut enim Deus erga sanctos suos adfectus est, ita ipse plenus est
misericordia, caritate, στοργῇ et dulcissimis adfectibus erga
fratres, quaerit purissimo corde eorum salutem, corporis et animae, ideo
primum terret eos, ut in memoriam redigat horribile scelus, quo
grandaevum patrem ingenti dolore adfecerant, fratrem vero in discrimen
vitae adduxerant, ac metuit fortassis, ne et frater Beniamin improbitate
eorum sublatus, aut pater iamdudum merore animi confectus esset. Itaque
ludit cum eis ludum divinum et asperum, sed longe saluberrimum ac Deo
honorificum: Ducuntur enim ad agnitionem peccati sui, sed citra
desperationem et ad veram pietatem et sanctitatem perveniunt. Nam post
purgationem emendati et molliores redditi sunt, cum antea vellent
abscondere et silentio ac oblivione obruere peccatum et perdurare in
perpetua miseria et damnatione, ibi igitur remediis paulo violentioribus
opus fuit, cuiusmodi in prophetis describuntur, ut [Hos. 6, 5] Oseae 6:
‘Propter hoc dolavi in Prophetis, occidi eos in verbis oris mei’.
[Hes. 24, 6] Et Ezechielis 24. appellat Deus Hierosolimam ollam obductam
rubigine, quae non possit purgari, nisi confletur denuo. Ibi describitur
ludus iste Dei quo vexamur, mortificamur, donec in terram unde sumpti
sumus redimus et sepelimur.

Cur autem tam inclementer nobiscum agit Deus? Respondet ipse in [Hes.
24, 11] Ezechiele: quia rubigo ollae non exiit de ea, Es ist zu hart
angebrent1�, ideo dicit se conflaturum eam in ignem, quo excoqui et
purificari possit.

[Mal. 3, 3] Sic in Malachia de adventu Christi dicit: Sedebit excoquens
et repurgans argentum, filios Levi emundabit, expurgabitque eos, ut
aurum et argentum. Ideo addit Propheta: Adventum eius quis sustinebit?
Ludit igitur Deus nobiscum paternum ludum, quando immittit pestem,
famem, morbos, tristiciam spiritus, casum filii et universa mala in toto
hac vita, ut conflet et purget. Hoc autem quis feret? Talem Messiam
Iudaei non 

[Seite 471]

expectabant, sed qui constitueret eos reges et dominos totius mundi.
Fallentur, inquit Malachias, quia purgabit acriter et, ut apparebit,
crudeliter: et tamen hac purgatione quantumvis saeva ludit nobiscum
salvator noster, non ut perdamur, sed ut emendemur.

Sic Ioseph placidissimus et mitissimus est erga fratres: aliquoties enim
aversus illachrimat et fletu testatur se promptissimum esse ad
ignoscendum et tamen inclementer eos tractat, fremit, irascitur tanquam
exploratoribus, coniicit Simeonem in vincula, et quibuscunque potest
rationibus eos terret.

Mirabile igitur hoc exemplum est, prae nimia enim caritate et
misericordia non potest continere lachrimas, sed si verba et gestus
spectes, duriorem se quovis silice et adamante praebet.

�, quo ardentior est amor parentum erga liberos, hoc disciplina est
severior. Et tamen hic ludus est divinae maiestatis, piorum item
parentum, et praeceptorum, quid haud dubie non volunt extinctos liberos,
non enim sinit hoc στοργὴ mentibus eorum divinitus indita, sed
amor et misericordia paterna requirit verbera, flagra et vibices, ut
emendentur pueri, quanquam id sine offensione et dolore nequeat fieri.
Perinde ut Ioseph simulat se alienissimum esse a fratribus, ac duriter
eos increpat, mortem et exitium minitans et tamen cor eius suavissimum
est et blandissimum, et nihil minus cogitat quam supplicium aut
vindictam, imo id agit, ut eos exaltet, glorificet et modis omnibus
ornet.

Meminerimus igitur hoc Symbolum et figuram esse ex sacris literis,
quomodo Deus ducat et regat pios, ne despondeamus animum, cum sentimus
nos a Deo adfligi vel etiam abiici aut negligi, sicut queritur David
[Ps. 30, 23] Psalmo 30: ‘Ego autem dixi in excessu mentis meae,
proiectus sum a facie oculorum tuorum’. Revera enim Deus cum impiis
non sic ludit, sed ducunt in bonis dies suos, et in puncto, sive absque
adflictione ad [Hiob 21, 13] inferna descendunt, Hiob 21. Non sic lusit
cum Sodoma et Gomorra, ubi erat ocium, superbia, abundantia et saturitas
panis, Loth vero et Abraham duriter exercebantur, die muessen sich
leiden.2�

Ita demum cognoscemus Deum et discemus bonam voluntatem eius. Non enim
hoc agitur quod Papistae stulta sua poenitentia volunt, ut placetur Deus
satisfactionibus. Nesciunt illi quid sit peccatum, nesciunt Deum sic
ludere cum sanctis, non ut pereant, sed ut agnoscatur in eo hoc, quod
[Jer. 3, 12] de se praedicat Hiere⌊miae 3: ‘Quia sanctus ego sum
dicit Dominus, et non irascar in perpetuum’: deinde alterum quoque
quod addit: ‘veruntamen scito iniquitatem tuam, quia in Dominum Deum
tuum praevaricatus es’ etc. [Kl. Jer. 3, 32] Item Thren⌊orum 3:
‘Quia si abiecit, miserebitur secundum multitudinem 

[Seite 472]

misericordiarum suarum’. Non enim humiliavit et abiecit filios hominum
ex corde suo.

[Hiob 10, 8] Et Hiob 10. Manus tuae fecerunt me et plasmaverunt me totum
in circuitu, et sic repente praecipitas me? Memento quaeso quod sicut
lutum feceris me, et in pulverem reduces me et vitam et misericordiam
tribuisti mihi, et visitatio tua custodivit spiritum meum. Licet haec
caeles in corde tuo, tamen scio quia universorum memineris. Das weistu,
Wie stelstu dich denn dazu? du wirst mich ja fuer deine creatur halten.
Non abiicies me quasi non sim ego creatura, et tu creator, utut
dissimiles te haec nosse et aliter quam creatorem te geras.

�

Disce ergo et assuesce ut perdures in tentationibus, et senties Deum
suavissimum ac tui amantissimum esse. Sed cur tam acerbe ludit? an vero
sic simulando mentitur? Nequaquam, sicut nec Ioseph mendacii arguendus
est. Disputat enim ea de re Augustinus et alii, sed quaere ex parente
corripiente filium an mentiatur? verberat is filium, non ut perdat, sed
ut emendet, et tamen non mentitur. Amat filium tenerrime, quanquam
severissime eum castigat. Stultitia enim colligata est in corde pueri et
virga disciplinae fugabit eam. Sic haeret in nobis malum originis
contractum in paradyso, fermentum illud Diaboli, quo natura infecta est,
haec est stulticia cordis et voluntatis, oscitantia nimirum et securitas
et contemptus Dei, quod somniamus nos puros et mundos ab omnibus
inquinamentis, ibi necessaria est virga disciplinae et eruditio pueri,
ut agnoscat suum peccatum et errorem, quod non timeat, nec redamet
patrem tantopere ipsum diligentem, non ut satisfiat pro peccato, sicut
Papistae nugantur, sed ut corrigatur et aboleatur stultitia.

Quia nascitur nobiscum horribilis caligo, ignorantia et aversio a Deo:
Ibi dicit Dominus: Ego ignosco tibi gratuito, sine ullis meritis tuis,
neque propter contritionem, neque propter satisfactionem, non enim est
expiabile, aut ut ita dicam, satisfactibile peccatum per nos, sed per
filium Dei. 

[Seite 473]

Sed hoc faciam, ubi remisero tibi peccatum, faciam te haeredem et filium
regni Dei, ut meum erga te amorem declarem, ita tamen ut prius eluam
sordes tuas, Jch muß dich vor wischen und waschen. Sicut mater infantem
non collocat in cunas, nisi prius lotum et mundatum, nec movetur eiulatu
et fletu, quo minus eum purget.

Sic nos vocati sumus ad regnum Dei, habemus remissionem peccatorum,
sumus filii et haeredes Dei, sed haeret adhuc in nobis ignavia et
veternus corporis et animi, quam luem cogitat Deus tollere in universa
vita nostra.

Haec vero doctrina olim sub Papatu plane ignota fuit sophistis et eorum
auditoribus. Et cum initio propositionibus editis docerem totam vitam
fidelium esse poenitentiam, pene in rabiem acti sunt Papistae, quia
docuerunt ipsi, peccatum originale esse remissum et ablatum in Baptismo
et nihil reliquum esse, nisi fomitem, id est, naturalem quandam
infirmitatem, ideo nihil cogitabant nec docebant de expurgando peccato.
Actualia vero, ut furta, scortationes et similia iubebant expiare
operibus bonis et satisfactionibus, vigiliis, orationibus, votis
monasticis etc. Haec fuit illorum doctrina de poenitentia, pro peccatis
satisfaciendum esse nostris meritis et virtutibus. Cum tamen longe maior
expiatio et satisfactio requiratur, videlicet filius Dei. Verum ipsi cum
nescirent quid esset peccatum, extenuaverunt id et imbecillitatem
quandam sive defectum et languorem naturae esse somniarunt, de
expurgatione parum soliciti. Ita miserabili caligine et depravatione
sanae doctrinae homines horribiliter seducti fuerunt, paucis servatis,
quibus lux illa divinitus affulsit, sola fide iustificari hominem.

Nos igitur diligenter hoc tradimus de repurgatione fermenti, per totam
vitam, nihil vero docemus de dignitate nostrarum virium et
satisfactionis, quibus tolli posse peccata nugati sunt Papistae,
originali peccato per sanguinem Christi et Baptismum sublato. Eoque
accommodarunt dictum Hieronymi, lapsis veluti naufragio facto secundam
tabulam poenitentiae, hoc est contritionis et satisfactionis arripiendam
esse.

Haec est ignorantia peccati et impuritas doctrinae monasticae, qua
persuaserunt hominibus, nihil peccati in ipsis esse reliquum, praeter
fomitem quendam, qui sane pessimus et teterrimus error, ac merum
mendacium est. Sumus enim recepti in gratiam per Baptismum non solum ad
remissionem peccatorum, sed etiam ad expurgationem. Remissio est
gratuita, quae contingit propter solum filium Dei, sine ulla dignitate,
merito et contritione nostra. Hanc remissionem sequitur vexatio,
angustia, tribulatio, mortificatio, quae omnia eo pertinent, ut
aboleatur peccatum, ita ut non solum sit remissum et condonatum divina
gratia et misericordia, sed etiam dono spiritus sancti expurgetur et ut
discas intelligere, quanta sit malicia et depravatio humanae naturae.
Caligo enim et caecitas illa 

[Seite 474]

nobis innata nec miseriam nostram nec misericordiam Dei immensam nos
sinit agnoscere, sed est stupor quidam, qui penitus oppressit corpus et
animam nostram. Ad hunc tollendum opus est vexationibus vehementioribus,
quae excutiant veternum et ignaviam hanc, Es gehort ein scharpffer ygels
kolb dazu1�, ut excitent in nobis cooperante spiritu sancto agnitionem
et admirationem infinitae Dei benignitatis et immensi quo nos complexus
est amoris. Nam Iudas et Saul non sustinent purgationem istam, sed
desperant ac clamitant se abiectos inaeternum, propterea quod
adfliguntur, cruciantur, mortificantur.

Adflictis igitur diligenter hoc inculcandum est, non irasci ipsis Deum
et quod ipsi desertionem interpretantur, esse acceptationem et
certissimum argumentum gratiae divinae, siquidem omnem filium quem
recipit, flagellat, ne pereat in stupore et caecitate peccati
originalis, quod suopte ingenio nec videre, nec intelligere possunt.

Ad hunc modum Ioseph nihil aliud agit, quam ut revelet peccatum fratrum
hoc durissimo opere et sermone. Descendunt enim in Aegyptum una cum
aliis emptum frumentum, securi et negligentes tam atrocis delicti, cuius
sibi erant conscii, quasi nihil unquam deliquissent contra patrem
decrepitum aut fratrem innocentem, cogitant Ioseph iam diu exemptum esse
rebus humanis, patrem vero rerum omnium ignarum esse. Quid ad nos? die
groben gesellen non agunt poenitentiam. Hi silices et adamantes
frangendi et conterendi sunt, ac aperiendi oculi eorum, ut videant
atrocitatem sceleris sui, idque ubi perfecit Ioseph statim verbis et
gestibus humaniorem se praebet, eosque honorifice tractat.

Fuit autem haec quoque causa tentandi animos eorum, quod veritus est, ne
forte in patrem et fratrem minorem amplius deliquerint, cum enim ipse in
Aegyptum ab eis esset venditus, nec videret eos poenitere facti, metuit
ne securitate et impoenitentia illa in alia graviora scelera prolapsi,
et in alterum filium Rahelis, cui primogenitura debebatur, cupiditate
dominandi grassati essent. De aliis rebus parum est solicitus, tantum de
patre et fratre quaerit, cum enim sciat eos per suam mortem
primogenituram expetivisse, veretur ne uterque malicia et ambitione
eorum extinctus sit, ac tota domus patris confusa et perturbata. Ob hanc
causam supra videtur dixisse se familiae paternae oblitum, nec cogitasse
de reditu in patriam.

Haec igitur solicitudo et atrocitas scelerum movit Ioseph ad explorandos
animos fratrum accuratius, ita ut non solum priorum delictorum, sed et
cogitationum pravarum memoriam renovaret. Ac fuit sane inquisitio satis
ingrata et acerba et tamen ab animo placidissimo profecta. Ego durius
eos tractassem. Sed haec acerbitas quam prae se fert, non 

[Seite 475]

pertinet ad vindicandam iniuriam, sed ad salutarem eorum poenitentiam,
[Ps. 31, 5] ut humilientur et illud Psalmi sonent: ‘Dixi, confitebor
adversum me iniusticiam meam Domino, et tu remisisti impietatem peccati
mei’.

Itaque ad doctrinam de poenitentia haec accommodanda diximus, quae
contritione et seria agnitione peccati constat et apprehensione
promissionis. Horum neutrum in Iudae poenitentia fuit, non enim vere de
peccato doluit, sed magis poenam odit quam culpam, doluit se reiectum
esse, nec apprehendit misericordiam Dei. Deinde omnes poenae, vexationes
et calamitates eodem referendae sunt: id enim efficiunt, ut ducantur
homines ad cognitionem sui et Dei, item pugnant adversus carnem et
peccatum, non satisfactione expiandum, sed purgandum, monentque ut
benignitatem Dei agnoscamus, qui flagellando non reiicit aut perdit, sed
emendat: non enim ira est, sed disciplina, non exhaeredatio, sed
purgatio. Haec si animo tuo diligenter meditata et infixa habueris,
facile feres et sustinebis quamlibet castigationem, quin etiam
exoptabis, ut secet, urat, purget Deus reliquias fermenti originalis. Da
werden die rechten kinder auß. Tales veri et legitimi filii sunt, qui
non deficiunt, sed perdurant in tentatione et aerumnis.

Haec propter asinos pontificios diligenter inculcanda sunt, qui
dignitatem contritionis et confessionis extollere soliti sunt, quasi de
congruo et condigno satisfacerent pro peccatis. Verum haec propria
scientia Christianorum est, scire se in peccatis natum esse, idque in
carne haerere usque ad mortem, nec posse nos ab eo perfecte liberari et
mundari nisi per mortem, vermes, et ignem extremum. Interea tamen
tolerat nos immensa misericordia, non abiicit, nec perdit, sed purgat
nos sua manu quotidie.

�, quantumvis ferro duriorem se praebeat, ideo ut emendet et salvet
eos anima et corpore.

Non enim trahendum est in exemplum hoc factum, quasi licitum sit punire
et ulcisci illatam iniuriam. Nulla enim hic cupiditas vindictae est, sed
dulcissimus ludus cum fratribus, sicut postea abscondet cyphum in sacco
Beniamin. An non is ludus iucundissimus est et suavissimus? Verum ea
hora cum luditur non sic apparet, sed ipsissima mors est. Finita autem
tentatione perspiciunt summam benevolentiam et charitatem. Ey wie hat es
Joseph unser bruder so freundlich mit uns gemeint. Idem de deo post
liberationem sentimus, qui propterea sinit nos tentari et affligi, ut
probemus quae sit voluntas eius bona et beneplacens.

[Seite 476]

Disputatio de mendacio hoc loco supervacanea est. Alii enim quaerunt an
mentiatur Ioseph, cum simulet se fratres non nosse aut alienum ab iis
esse? Sed non mentitur, sicut nec parens castigans filium, ut supra
dictum est. Eadem enim ratione quaeri posset, an Deus mentiatur, quando
affligit nos omnis generis malis et calamitatibus? Sicut Iob inquit:
[Hiob 10, 12] ‘Vitam et misericordiam tribuisti mihi’, licet caeles
haec in corde tuo, quod sane est mendatii Deum arguere. Idem de patre
irato et corripiente filium dici posset.

Respondeo. Nos ipsi sumus mendaces. Punire autem et corripere non est
mentiri, sed ostendere et manifestare, qui et quales simus. Nos enim
occultamus delicta nostra, non volumus esse rei peccatorum quae
designavimus, imo fingimus nos nunquam offendisse Deum aut parentes.
Quod si fateremur peccata et diceremus: Ah pater peccavi, ignosce, non
iudicaremur et plecteremur a Domino. Sed quia dissimulo et mentior,
quasi nihil unquam deliquerim, quin etiam delector peccato et ignorantia
patris, qui non est conscius meorum scelerum, sicut fratres Ioseph de eo
sibi gratulabantur, ideo confundit Deus et profert hanc hypocrisim in
lucem.

Ioseph igitur non mentitur, sed conatur fratres purgare a peccato. Nec
deus mentitur, sed ego, qui securus sterto, non aliter ac si nihil in me
esset mali. Ludit autem nobiscum et dicit: quia tu hypocrisi tua pulchre
tibi places et blandiris et somnias te mundum esse ab omni delicto,
aperiam tibi et ostendam qualis sis in conspectu meo, et exuam te larva
illa securitatis et hypocrisis.

Mendacium igitur est, culpam non agnoscere: et cum eo coniuncta
stultitia non intelligere poenam, disciplinam et medicinam. Medicus
tamen nihilominus pergit purgando, urendo, secando, etiamsi non sine
dolore id fiat. Sed quia tu non intelligis Dei consilium et insuper
mentiris, non agnoscendo culpam, ideo eiusmodi remedio opus est ad
aperiendam et manifestandam stultitiam tuam.

[42, 8] Et cognovit Ioseph fratres, ipsi vero non cognoverunt eum.

Moses hoc annotavit miraculi loco, iam enim viginti duo anni abierant,
ex quo fratribus non erat visus Ioseph et tamen singulos agnoscit,
nemine illorum ipsum agnoscente. Obstitit autem eis non tantum aetas et
habitus corporis, qui tanto tempore mutatus erat, verum etiam maiestas
ac pompa regia, qua ornatum eum aspiciebant.

Deinde malum illud caecitatis accessit, quo supra Sodomitas adflictos
fuisse audivimus. Ideo nihil minus cogitant, quam hunc principem esse
fratrem Ioseph, quem olim vendiderant, quin etiam animis persuasum
habent iam dudum sublatum eum e medio.

Tertio per interpretem loquitur, ne forte vocem agnoscant: Ideo non 

[Seite 477]

mirum est, quod non congnoverunt eum, sic enim melancholici saepe
peregrinantes animis, aut seria cogitatione intenti nec vident, nec
audiunt visa et audita. Nihil itaque opus erat simulare se alienum, cum
adhuc lateret sub illo splendore, et potestate. Verum ad affectum
simulatio haec pertinuit, noluit enim declarare animum benevolum et
fraternum, ideo gestibus et verbis duriorem se praestitit erga fratres,
quam erga peregrinos. Ipse enim praeest venditioni frumenti, et loco
regis inquirit in singulos emptores, qui sint, quid agant, unde veniant,
an ex Chanaan, an vero ex Idumaea. Ac fuit sane pulcherrima ordinatio,
nostris quoque Rebuspub⌊licis necessaria, ne quibusvis temere pateret
aditus ad civitates sine exploratione: ea enim negligentia multorum
malorum causa est. Ibi singulos oportuit prodire in conspectum Ioseph,
et rationem reddere suae negociationis, et eodem modo inquisivit etiam
in fratres: Unde venitis vos?

[42, 9 –11] Et recordatus Ioseph somniorum quae de eis somniaverat,
ait ad eos: Exploratores estis, venistisque ut nuditatem terrae
videatis. Ad quem illi dixerunt: Non Domine, sed servi tui escam emptum
venerunt. Nos omnes filii sumus unius viri, probi sumus, nec unquam
servi tui exploratores fuerunt.

(MERAGLIM) Venit a nomine (Raegael) quod peditem significat, itaque quod
nos exploratores vertimus, proprie peditem, vel pedestrem sonat. Sed
lingua Hebraea utitur hac voce pro exploratoribus et proditoribus, quod
tamen ex Etymologia sive Grammatica non potuissemus colligere, nisi
circumstantiae et exempla docerent. Ideo multarum vocum vim in hac
lingua ignoramus: quia magna ex parte Grammatica positiva periit
Hebraeis. Ego cursorem exposuissem, sed ipsi sic appellant exploratores,
qui discursant ad videndas munitiones aut nuditatem terrae, haec [3.
Mose 20, 11; 18, 8.16] enim vis est vocis (Aruath) qua saepe usus est
Moses, ut Lev⌊itici 18. et alibi: ac proprie significat nudum. Sed
quia homo non dicitur nudus, nisi revelentur pudenda eius, remotis
foliis ficus, aut perizomate, ideo Moses usurpat pro turpitudine aut
verendis. Sic oculos non velamus, quia non sunt nudi, sicut nec alias
partes corporis honestiores. Peccatum autem originis facit nos nudos,
quando membra generationi destinata deteguntur. Hic igitur per
translationem vocat nuditatem terrae, hoc est loca non satis munita, aut
splendida. Sic in Prophetis minatur Deus se nudaturum turpitudinem
gentium, hoc est, vastaturum et redditurum terram eorum squalidam,
incultam, turpem et desolatam.

Deinde apparet hinc studium observandorum exploratorum, quod fuit illis
temporibus. Non igitur videtur Ioseph pacis tantum, sed et belli dux
fuisse, qui habuit potestatem defendendi et alendi subditos, ac grave
admodum 

[Seite 478]

onus sustinuit. Itaque magna sapientia, industria et gratia Dei opus
fuit ad gubernationem amplissimi et florentissimi regni.

Porro haec duritia et asperitas illa est qua exercet fratres suos, cum
insimulat eos proditionis, quasi non frumentandi, sed explorandi causa
venerint in Aegyptum. Ac in alios quidem ignotos recte hoc modo potuit
inquirere. Verum hic nulla causa erat inquisitionis, norat enim qui
essent et unde venissent, sciebat eos fame coactos quaerere alimenta,
neque quicquam mali machinari. Num igitur peccat aut mentitur, falsum
crimen obiiciens fratribus et contumeliam faciens innocentibus? Supra
etiam respondimus eadem ratione quaeri posse, an Deus peccet, quando
dicit nobis: Tu es reus mortis aeternae, es damnatus. Ibi sane nihil
fingit, sed est manifestissima veritas. Verum meum cor est mendax et
hypocriticum, quod dissimulat et tegit meam vanitatem et stultitiam.
Itaque non potest nec debet repraehendi haec simulatio Ioseph, quia
suavissima et iucundissima est, et nihil aliud quaerit quam salutem
animae et corporis in fratribus, non est noxium, sed salutare ac vere
officiosum mendacium.

Deinde altera causa tam acerbae expostulationis est, quam addit Moses,
quia recordatus est somniorum quae somniaverat de eis. Ea enim vult
impleri pure et perfecte, vult ex animo ab eis coli et adorari, non
tantum ut princeps Aegypti, verum etiam ut Ioseph frater, sicut infra
honorem hunc ei exhibebunt, defuncto parente. Norat enim somnia
divinitus exhibita et prophetica esse, itaque vere et non hypocritice ea
impleri cupiebat.

Postremo iustam causam suspicionis habuit Ioseph, ut ex historia
apparet. Reliquit enim domi undecim fratres et tantum decem adveniunt.
Videt abesse minimum fratrem Beniamin, quem maxime videre exoptabat.
Haec fuit naturalis suspicio sine omni peccato, ideo voluit veritatem
experiri an essent superstites Beniamin et Iacob, an vero uterque
periisset ipsorum scelere. Ibi res seria geritur et cuilibet in mentem
venire posset vereri, ne maiores turbas homines tam scelerati dedissent.
Nam de improbis ac malis etiam pessima suspicari non est peccatum, Sicut
supra Abraham iussit Saram negare se uxorem ipsius esse, quod erat
figmentum turpissimum, sed respondet ipse et excusat mendacium, cum ait:
Fortasse non est timor Dei in isto loco, expertus enim fuerat in
Babilone et Haran, ubique regnare peccatum originis in omnibus
hominibus, cur igitur Ioseph de homicidis bene sentiret?

Non quod iudicandum et pronunciandum temere sit, sed suspicari de aperte
malis non est impium, sed optimum et iustissimum. Et de Christo [Joh. 2,
23ff.] ipso, inquit Euangelista: ‘multi crediderunt in nomen eius,
videntes signa eius quae aedebat: Ipse autem Iesus non credebat
semetipsum eis, eo quod ipse nosset omnes, et sciebat quid esset in
homine’. Quin etiam boni et sancti et prudentes viri non semper ab
omni suspicione absunt, multo 

[Seite 479]

minus fieri potest, ut de Papa, Cardinalibus aut Episcopo Moguntino
aliquid boni cogitem, tametsi nonnunquam honesta et utilia videantur
proponere, tamen fraudem subesse, nihil est dubium, quia scio esse
proditores, homicidas et pessimos nebulones, ac bona conscientia et
plena fiducia iudico esse damnatos et obsessos a Diabolo.

Bonum itaque et iustum est male sentire de hominibus impaenitentibus,
praefractis et aperte malis. Sin autem fidem eis habuero et aliquid
detrimenti accepero, mea culpa periclitabor, cum sciam impiis et malis
aeque diffidendum esse, ac Diabolo, etiam si vera et bona polliceantur
et prae se ferant. Sic enim in Historia Euangelica Christus increpat
Diabolos confitentes ipsum filium Dei, et imperat eis silentium: eodem
modo aperte mali nisi egerint poenitentiam, tractandi sunt, ac mala
potius quam bona de eis suspicari debemus, ne ulla specie aut praetextu
pietatis et honestatis nobis imponant.

Sapientissime igitur agit Ioseph cum fratribus, quando maliciam eorum
suspectam habet, et explorat quomodo se interea erga parentem et fratrem
Beniamin gesserint, Et in ea inquisitione, quod praecipuum et principale
est in hac Historia, cogitat de eorum salute et emendatione. Ideo enim
tardius se aperit, ut habeat occasionem monstrandi et expurgandi
peccatum, ne sint securi et rem leviculam ducant perdere et occidere
fratrem. Sed graviter amplificandum et aggravandum id scelus fuit, ut
magnitudinem peccati agnoscerent.

Itaque non est de nihilo, quod tam durum et crudelem se praebet erga
hospites et peregrinos, imo fratres suos, quia ipsi res est cum
hominibus pessimis, parricidis, fratricidis, matricidis. Et Augustinus
et Lyra praeter rem tam anxie disputant de mendacio, quia iustissima
simulatio est, revocans in memoriam peccatum et ab aeterno exitio ipsos
vindicans.

Respondent autem modeste et humiliter: Non sumus exploratores, sed Servi
tui venerunt emptum escam. Ibi rursus utitur Moses (Scheber) pro
factione. Necesse autem est plures sermones intercessisse, qui hic non
describuntur, Non enim frustra videntur commemorare se unius viri filios
esse. Fortassis Ioseph hinc quoque causam suspicionis sumpsit, quod
plures simul accederent. Quid est (inquit) quod ita catervatim ad me
irruitis? Videmini conspirasse ad machinandum malum vel mihi vel
universo regno, satis erat unum vel alterum seorsim ingredi, ista
conglobatio nescio quid monstri alit, Venitis inter alios emptores
collecti ex multis furibus et pessimis nebulonibus in unam quandam
sentinam. Jr wirdet etwas im sinn haben. Hoc fingit ad terrendos eos et
ludit tamen corde suavissimo et fraterno.

[Seite 480]

Illi contra inquiunt, non sumus colluvies latrunculorum, qui temere in
aliorum pernitiem confluxerimus. Omnes nos filii unius viri: Hic iterum
pronomen loco verbi substantivi ponitur. Et sumus (Chenim) hoc est
perfecti, sinceri.

� in uns, du darfst dich nit furchten, sunder magst dich auff uns
verlassen. Pulcherrima responsio et excusatio est.

[42, 12.13] Quibus rursum ait: Non, sed venistis ut nuditatem terrae
exploretis. Illi rursus dixerunt: Duodecim fratres servi tui sumus nos,
filii unius viri in terra Chanaan: et minor natu etiamnum hodie cum
patre nostro est, Unus vero non extat.

Urget Ioseph et auget duriciam et exprobrationem sceleris, cuius eos
insimulavit, quia nondum confitentur peccatum. Minime, inquit, emptum
alimenta venistis, sed potius ad explorandam nuditatem terrae, iuncto
hoc manipulo furum. Porro haec quoque elliptica et interrupta sunt.
Interrogavit enim haud dubie amplius: Qui fit quod hoc numero ingressi
estis ad me? cur non plures aut pauciores adducitis? Ibi respondent:
Nostrum sunt hic decem, sed revera duodecim fratres sumus, unius viri
filii, nec sumus errones et vagi, sed pater certo habitat in terra
Chanaan. Hoc per interrogatoria expressit, et habuit causam inquirendi
in hunc numerum, Quia Beniamin iam natus est 23 annos et decem liberorum
pater, ita ut non obstaret aetas, quo minus reliquos fratres omnes
comitaretur in Aegyptum.

Dicit igitur, vos estis siliquae fallaces, aliud verbis sonantes, aliud
cogitantes, Audio vos duodecim fratres esse, sed cur non totidem adsunt?
Respondent vero: Ecce parvus adhuc hodie cum patre nostro est. Ita 

[Seite 481]

exponunt se in hac causa solidos et integros esse, non vanos aut
hypocritas. Sed nondum omnia expressa sunt. Er muß noch bas heraus
dreschen.1� Addunt igitur: unus non extat. Ibi videmus eos desperasse
de vita et salute Ioseph: non enim putant eum adhuc superstitem esse,
ideo non potest iis in mentem venire hunc principem esse fratrem Ioseph,
impedientibus praesertim tot circunstantiis, specie illa maiestatis et
animo occupato cogitatione de interitu ipsius, quae vel sola causa erat
huius ἀορασίας et incogitantiae.

[42, 14 –17] Et dixit ad eos Ioseph: Hoc est quod loquutus sum ad vos,
quum dicerem exploratores estis. Iam nunc experimentum vestri capiam.
Vivit Pharao, hinc vos non exibitis, nisi veniat huc frater vester minor
natu. Mittite ex vobis unum, qui adducat fratrem vestrum. Vos interim
vincti eritis donec probentur quae dixistis, utrum vera an falsa sint:
Quod si minus, vivit Pharao, exploratores estis. Tradidit ergo illos
custodiae tribus diebus.

Adhuc retinet duriciam. Hoc est quod dixi (inquit) exploratores estis.
Darauff bleib ich, verrheter seit jr. Modo dixistis vos bonos et
integros esse et duodecim filios unius viri et tamen decem tantum
advenerunt, certe nugas agitis. Non cessat ludere, donec extorqueat
confessionem peccati.

Quid vero hic agant, cum non audiantur nec fides dictis ipsorum
habeatur? Vera narrant, sed Ioseph non credit, quia ipsi etiam patri
antea mentiti fuerunt, eique illuserunt nunciantes Ioseph a bestia
laniatum esse.

Sic scilicet stupor ille naturae et peccatum originis excutiendum est,
quod non sentit se immundum et damnatum, sed iustum potius et purum esse
in operibus suis, ideo protrahendum est in lucem, ut manifestum et
publicum fiat. Instat igitur Ioseph et ait: Vivit Pharao, non exibitis
hinc, nisi veniat frater vester minor natu. Mortuum illum non requiro,
sed cum restet domi parvulus, nec eum adduxeritis vestro indicio, velut
sorex voce sua vosmet proditis. Cur enim solum illum domi reliquistis?
Das muß nit war sein.

Hic vero Ioseph agnitam veritatem impugnat: Scit enim eos vera loqui,
nisi quod suspicatur et metuit ne parvulum illum etiam occiderint. Cum
igitur gloriemini vos esse integros et bonos, age ut satisfaciam officio
meo, probabo utrum sitis exploratores an non. Si videro venientem
fratrem vestrum, fidem vobis habebo, si non apparebit, tunc certo
constabit vos vanos et mendaces esse. Ita propriis consiliis captos eos
et irretitos tenet.

Atque inde aliqua similitudo et exemplum operum et gubernationis 

[Seite 482]

divinae sumi potest. Prudenter enim et consulto hoc factum erat patris
deliberatione ac voluntate, ut Beniamin domi maneret, ne quid mali ei
accideret. Et infra repetet Iacob: Non descendet filius meus vobiscum:
frater eius mortuus est et ipse solus remansit, si mors ei acciderit in
terra ad quam pergitis, deducetis canos meos cum dolore ad inferos. Sed
hoc consilio tam prudenti et expedito, ut videbatur, fratres maximis
periculis et difficultatibus implicantur, qui iam unum id exoptant ut
liceat adesse fratri, quo praesente facilia et tuta futura sint omnia:
Sed patris providentia in discrimen vitae et salutis adducti sunt. Also
soll es gehn das wir anlauffen, wenn wir am aller klügesten sein.1�
Ad hunc modum saepe optime cogitata pessime cadere oportet. Sicut Iacob
magna sapientia et iustissima de causa retinet domi filium, securitatem
et incolumitatem eius certissime sibi pollicens. Sed Deus fabricat ei ex
hoc consilio perniciem et interitum filii.

Non est igitur consilium contra Dominum, quando vult nos affligere. Es
hilfft kein consilium, kein ratio, kein sapientia contra Deum, wenn er
uns plagen will. Erat sane hoc consilium Iacob optimum et
sapientissimum, sed fuit infoelix Es hilfft nicht. Quia Dominus est
destructor sapientissimorum consiliorum et aedificator infirmissimorum,
desperatissimorum, reiectissimorum. Idque requirit a nobis, quod
mandavit in Psalmo 50, et alibi: ‘Invoca me in die tribulationis, et
ego exaudiam te’, Item: ‘Commenda [Ps. 50, 15; Ps. 37, 5] Domino
viam tuam, Reiice in Dominum curam tuam et ipse faciet. Quando enim
desperata et conclamata sunt omnia’, et iuxta 107. Psalm⌊um: [Ps.
107, 27] ‘Omnis sapientia eorum devorata est’, wenns alles verderbt
ist, das man schreiet wir muessen verderben und zu grund gehen, ibi
adest Deus, et dicit: Nolo te consiliis tuis quantumvis splendidis
iuvari, aut perire. Possum enim destruere pulcherrima consilia et
abiectissima excitare et adiuvare.

Sic in praesenti exemplo res erant desperatissimae, ipsi consilii et
auxilii inopes, putabant se damnatos et iamiam perituros esse. Sed mox
sequetur illud: Ego sum Ioseph, ad hanc unicam vocem reviviscunt et
instaurantur miserrima et perditissima consilia. Antea vero securi
erant, neque quicquam periculi metuebant. Sed Deus invenit culpam et
causam contra eos rebus optime deliberatis et constitutis. Confitendum
itaque est Deo, etiam cum sumus instructi consiliis prosperrimis et
prudentissimis, neque desperandum est, quando sapientia et ope humana
destituimur. Sed sic statuamus: CREDO IN DEUM OMNIPOTENTEM qui
pulcherrima consilia potest redigere in nihilum, et commutare in
infernum, et vicissim ex abiectissimis coelum facere, quia est creator
omnipotens. Jch kan jm nicht zu dieff fallen, er kan mich heraus heben,
Jch kan jm nit zu hoch sitzen, er kan mich stuertzen.

[Seite 483]

Ergo non est quod praesumamus et superbiamus de sapientia nostra, aut de
peccatis desperemus. Quia ipse est supra et extra et infra omnia. Coram
eo omnia sunt nihil et nihil est omnia. Vivificat enim mortuos et vocat
ea quae non sunt, ut sint.

Idem sane Iacob et filii eius experti sunt. Non enim putabant se posse
impingere aut periclitari. Verum cum satisfactum iam quaestionibus
Ioseph putant, invertit responsum eorum et inde colligit eos vanos et
mendaces esse. Fatemini, inquit, vos duodecim fratres unius viri filios
[Vgl. Luk. 19, 22] esse. Age ubi manet is quem dicitis esse superstitem?
Ex ore vestro vos iudico, homines leves et mendaces. Haec non potuerunt
ipsi prospicere, aut praecavere, imo ne in mentem quidem unquam venit,
interrogaturum Principem rei frumentariae de fratre Beniamin domi
relicto.

Ad hunc modum Deus nobiscum quoque ludit, ut agnoscamus et credamus eum
esse creatorem omnipotentem et misericordem, qui potens sit exaltare
oppressos et deiicere superbos, quantumvis causa bona et iusta.
Humiliemur igitur coram Domino et dicamus: Tu solus altissimus. Igitur
et mea iustitia, sapientia et consiliis, quin etiam toto mundo sublimior
es.

Sum et ego non parum periclitatus in vita et doctrina mea quam
profiteor, verum aliquoties foelicissimos successus et exitus sum
expertus, rebus, ut mihi videbantur, adflictissimis et perditissimis.
Rursus saepe optime cogitata et deliberata fuerunt infoelicissima.
Subiiciamus igitur nos Deo, etiam cum iustitia aut sapientia instructi
nobis videmur. Quia ipse est super omnia. Ac demus operam ut media via
incedamus, ne vel praesumendo vel desperando peccemus.

Sic filii Iacob pulchre sibi placebant de mentione patris et fratrum
facta. Neque aliud sperabant, quam acquieturum Ioseph ea commemoratione.
Sed ipse invertit inversione durissima usque ad mortem, iamque a verbis
ad verbera et vincula procedit, cum obiicit, eos facta conspiratione
finxisse haec omnia, ut sibi fucum facerent et dolos quos machinabantur
tegerent. Sie meinen sie habens wol außgericht1�, da kommen sie erst
in ein recht bad2�, darinn sie wol schwitzen. Per salutem Pharaonis,
inquit, aut fratrem illum superstitem adducite, aut omnes peribitis. Sic
peccatum eorum paulatim in lucem profertur et ipsi ad agnitionem sui
perveniunt.

Quaerit hoc in loco Augustinus, an licuerit Ioseph iurare per salutem
Pharaonis, praesertim cum mentiatur, nec servarit hoc iuramentum,
dimisit enim novem fratres retento uno, Verum nihil opus est hac
quaestione. Primum enim licet iurare non solum per Deum, sed per coelum,
per [Matth. 5, 34 ff.] animam, per caput, sicut hae formae enumerantur a
Christo Math⌊aei 5. Et quia prohibet haec iuramenta, significat ea
vera esse, sive per caput nostrum, sive per salutatem animae iuremus.
Sic Hebraei dicunt: Vivit 

[Seite 484]

Dominus, Vivit anima tua, Vivit rex. Eiusmodi iuramenta non sunt falsa.
Sed Christus damnat libidinem iurandi et vanitatem iurantium. Sic Paulus
[1. Kor. 15, 31] primo Corinth⌊iorum 15: ‘Per gloriam vestram
quotidie, inquit, morior’, Ibi iurat per Ecclesiam, sicut mos fuit
iurandi per Ierusalem, civitatem [Ps. 63, 12] magni regis. Et in
Psalm⌊o 62: ‘Laudabuntur omnes qui iurant in eo’.

Licet igitur iurare praesertim in foro et iudiciis ad testimonium
ferendum veritati, quia nihil aliud est, quam invocatio Dei. Sicut
Paulus [2. Kor. 11, 31] inquit 2. Cor⌊inthiorum 11. Invoco Deum testem
et in animam meam. Ioseph vero non peccat iurando per Pharaonem maiorem
ipso, sicut [Hebr. 6, 16] dicitur in Epistola ad Hebr⌊aeos 6. Nam
homines quidem per eum iurant qui sit maior, atque iisdem omnis
controversiae finis ad confirmationem est iusiurandum.

Sed cur non servat? Respondeo. Sufficit quod unum retinet, eo enim
retento, perinde est, ac si omnes manerent. Eant alii, dixit, adducant
fratrem, hic maneat in signum iuramenti, donec cognoscam an vivat
Beniamin. Sin periit, certum est vos esse exploratores, cuius sceleris
poenas a vobis exigam. Ibi haud dubie lachrymis et fletibus clementiam
eius et misericordiam implorarunt. Ah clementissime princeps, noli omnes
vincire, sine ut aliquibus saltem liceat haec domum ad patrem referre.
Sed nondum flectitur, quin tradat eos custodiae toto triduo, satis
equidem duriter, verum non ut ulciscatur iniuriam acceptam, sed ut
inquirat in patris et fratris uterini salutem maxima sinceritate et
candore. Deinde ut revocet in memoriam delictum, eosque ad sui
cognitionem perducat et expurget peccatum.

� und Karfreytag gewest in summo moerore et desperatione. Adhuc quidem
tenuis aurula spei superest, quod iubet adduci fratrem undecimum, quo
adducto sperant se evasuros incolumes. Neque tamen eum facile dimissurum
patrem sciunt, nisi aliquis ipsorum ablegetur in Hebron. Ibi porro
disputarunt quis futurus sit ad hanc legationem obeundam maxime idoneus:
qui tantum valeat gratia apud patrem, ut possit hoc ab eo impetrare et
similia multa intercesserunt, quae dissimulantur a 

[Seite 485]

Mose, lachrymae, gemitus, preces supplices, quibus petiverunt a custode
carceris, aut aliis ut pro se intercederent apud principem, eius animum
mitigarent et ostenderent patrem nunquam dimissurum dilectissimum
filium, propter periculum, in quod coniectos reliquos novem auditurus
esset, quin etiam suspicaturum omnes iam periisse et huic quoque
insidias strui.

Ita sane mortificatur et purificatur caro a peccato, vere enim in
inferno et purgatorio tum fuerunt. Porro querelae illae delatae sunt ad
Ioseph, qui cum vitae et incolumitatis parentis et reliquae familiae
rationem habendam ducat, mitigat sententiam et unum tantum vinciri
iubet, donec de fratre et integritate eorum certior fiat.

[42, 18 –20] Tertio demum die dixit ad eos Ioseph: Hoc facite ut
vivatis (Deum enim timeo) Si probi estis, frater vester unus vinciatur
in carcere vestro: vos autem abite et ferte domibus vestris frumentum
contra famem, Et fratrem vestrum minimum ad me adducite, ut probentur
verba vestra, ne pereatis. Et fecerunt sic.

In Hebraeo textu rursus occurrit Phrasis usitata, fractio famis, cuius
rationem et Etymologiam Iudaei hanc adferunt, quia famem frangat, atque
ita inscitam suam produnt, homines non solum doctrinae sacrae, sed et
sententiae grammaticae ignari. Nihil aliud igitur significat fractio
panis, quam escam, nec active accipienda est, sed passive, non quod
frangit, sed [Luk. 24, 35] quod frangitur. Sicut de Discipulis dicitur,
cognovisse eos Iesum in fractione panis, hoc est, dum frangeretur panis,
Item Christus iubet colligi [Joh. 6, 12] fragmenta. Ita hoc loco fractio
famis pro fame seu tempore famis ponitur, ut supra aliquoties fractionem
saturitatis et fertilitatis passive dixit.

Haec observatio admodum necessaria est in sacris literis, quando
vocabula active, quando passive sumenda sint, quia totus sermo mutatur
[Röm. 3, 23] secundum activam aut passivam significationem, Ut
Rom⌊anorum 3: ‘Omnes peccaverunt, et egent gloria Dei’. Si active
ponitur, alia est vis vocabuli et item alia quando passive accipiendum
est. Ideo in utravis significatione plurimum momenti est ad verum sensum
colligendum. Sic iustitia Dei, item opus Dei, virtus Dei utroque modo
exponi potest. Secundum Latinam Grammaticam et Graecam, iustitia Dei
intelligitur, qua ipse iustus est. Sed haec expositio obscura est et
infert caliginem universo Textui scripturae sanctae. Sin passive
accipitur, tum est salus et consolatio nostra, significat enim iustitiam
Dei, qua ego iustificor divina misericordia. Ita si exponas fidem Dei
iuxta Latinorum Phrasin, qua ipse credit, aut qua servat promissa, ea
expositio obscurat sententiam Pauli. Sed quando accipio pro dono Dei in
me, quo ego credo in Deum, ibi longe aliter et melius sonat. Sic opus
Dei est, non quod ipse patitur, sed quod operatur in me.

[Ps. 31, 2; 71, 2] Olim ego cum legendum et orandum esset illud Psalmi:
‘In iusticia 

[Seite 486]

tua libera me’, totus exhorrescebam et ex toto corde vocem illam
oderam: Ne me liberes, cogitabam, tua iusticia, qua tu iustus es,
active. Passive igitur accipienda est iustitia, qua ego iustificor.

Ad hunc modum in Hebraea lingua activa et passiva significatio
vehementer obscurat Textum. Sed qui potest recte distinguere inter
[Röm. 3, 23] utrunque, sciat se non parum profecisse. Itaque dictum
Pauli: ‘Omnes egent gloria Dei’, passive exponendum est, id est, ego
non habeo quod glorier de Deo. Wir kunnen uns unsers Herr Gotts nit
rhumen. Haec magnam lucem scripturae sanctae adferunt. Contra Rabini
suis glosis obscurant omnia, quando exponunt active ea quae passive
intelligenda sunt.

Laurentius Vallensis recte dicit Graecam linguam non habere hanc
elegantiam in pronominibus Mei et meus, Tui et tuus. Aliud enim est amor
mei et amor meus, odium tui, et odium tuum. Multo magis vero Hebraei eis
carent. Sola Latina lingua elegantissime dicit: Hoc facio amore tui,
gratia tui ignosco tibi, hoc est, quo tu a me diligeris, non tuo, quo tu
me diligis. Inde facile apparet quantum sit discrimen in passiva et
activa illa significatione. Ad hoc observandum in Hebraea lingua magna
diligentia opus est, quia caret pronominibus illis. Ac Paulus propterea
obscurus est in Epistolis suis, quia multos tales Hebraismos et
Graecismos usurpat. Germanica lingua etiam expeditor est propter
particulam (willen) um deinet willen.

Haec dico non tantum propter presentem locum, sed ut ista Phrasium
ambiguitas in multis aliis locis observetur. Quia mihi olim multum
negocii facessit quando veni ad illas propositiones Iustitia Dei, opus
Dei, opus tuum, iusticia tua, quae si active accipiuntur mors sunt,
passive autem sunt vita et salus.

⌊o 25: [Ps. 25, 10] ‘Universae viae Domini misericordia et
veritas’: Ibi vias Domini exposuerunt active et dixerunt Deum iudicare
Diabolum cum impiis et damnatis per veritatem, Sanctos vero per
misericordiam, Sed ita prorsus obscurata est sententia Psalmi, neque
quicquam intellexerunt, quia constructionem genitivi non recte
acceperunt. Psalmus enim loquitur de viis Domini, de operibus Domini,
quae in nobis operatur, de fide Domini, qua nos salvat, ita ut sit
sententia universae viae Domini. Was unser Herr Gott mit uns macht, ist
alles gnad und barmhertzigkeit.

Meminerimus igitur fractionem famis hoc loco dici, non quod frangat
panem, aut famem, Sed distributionem panis, pro, vel contra famem:
Accipite, inquit Ioseph, fractionem, hoc est, divisionem istam
necessariam hoc tempore famis. Iam enim mitiorem se praebet, ut consulat
saluti patris 

[Seite 487]

et familiae, ne pereant interea. Itaque reliquos dimittit satis
clementer, uno tantum vincto. Sed nondum tamen suspicionem obiecti
criminis prorsus ab eis amovet, verum timorem et reverentiam Dei prae se
fert, quo impulsum se dicit ad moderationem hanc, atque ita ludit cum
fratribus suis, ut saepe iam dictum est, amantissime, ludo mirabili et
in speciem acerbissimo. Cor eius suavitate, amore et benevolentia
fraterna plenum est, ut nihil possit eo inveniri suavius et amabilius,
quia mox aversus a fratribus, profundet lachrymas et tamen dissimulat
στοργὴν illam φυσικὴν et minatur eis mortem.

⌊ite 37. Verum hic tantum vitam et salutem eorum meditatur, quanquam
aliud prae se ferat.

Tale omnino est regnum Christi et rex ipse, optima enim de nobis
cogitat, si quis posset intelligere. Neque est ei credendum, quando
irascitur, revera enim non irascitur Christus, hoc est, Deus incarnatus.
Sed extra Christum non est disputatio, aut spes ulla de Deo, qualis sane
Iudaeorum, Turcarum et Papistarum religio est.

Regnum autem Christi est regnum gratiae et misericordiae. Etsi igitur
videtur nos aversari, negligere aut abiicere, quando immittit famem,
pestem, mortem et supplicia omnis generis, tamen simul sinit et iubet
nos confiteri, ac nos idem scire, credere, congiteri bonitatem et
gratiam eius debemus usque ad mortem. Ad hunc modum sinit Ioannem
Baptistam decollari propter scortum pessimum, matrem suam miserrime
affligi, martyres exquisitis suppliciis excruciari. An non videtur
irasci? non equidem irascitur, nec sinas tibi hoc persuaderi, non enim
vera, sed simulata ira est. Sic Augustinus de se et matre sua narrat:
Quando vapulabam in scholis et domum reversus conquerebar apud matrem,
ridebat ipsa plagas meas, quae tamen mihi non male cupiebat. At quomodo
potest pater aut mater ridere, quando filius vapulat? Profecto sic solet
fieri, parentes castigant liberos, praeceptores discipulos, magistratus
punit sontes et est minister irae et gladii, ut suspendat fures, capite
plectat latrones, neque tamen delectatur eiusmodi suppliciis, mallet
enim singulos facere officium, neque ullam poenam commereri.

Atque haec sane in regno irae et mortis fieri solent, itaque alia ratio
est regni Oeconomici et Scholastici. Non enim volunt hoc parentes aut
praeceptores, quod sentit is qui castigatur plagis et verberibus non
quaerunt pernitiem eius, aut ut satisfiat pro peccato, quo errore
insulsissimo Papistae hanc doctrinam contaminarunt. Sed idem agunt quod
Ioseph, qui exercet fratres suos durius, ut erudiantur et admoneantur de
admisso scelere, sine qua cognitione nulla salus est.

[Seite 488]

Sic Deus dedit legem, ut revelet peccatum, ut operetur iram. Itaque
[Gal. 3, 24] disciplina et virga seu (ut Paulus loquitur) paedagogus
noster est, sine quo caro non intelligit peccatum. Quemadmodum
discipulus cui parcit praeceptor, haud unquam proficiet, sed manebit
stipes et truncus, non enim novit, nec intelligit stoliditatem et mala
sua absque disciplina et castigatione magistri. Necessaria itaque est
cognitio illa peccati, quanquam sola non sufficit. Sed Deus non solet
dare gratiam, aut iuvare nos, nisi stultitia quae colligata est in tergo
pueri et malicia quae est in corde viri reveletur, ut fiant capaces
gratiae.

Hic modus ac finis est omnium poenarum et vexationum, sicut parentes
castigant liberos, ut emendentur et redeant in viam, non quod perdere,
aut exhaeredare eos cogitent, id enim alienum esset a στοργὴ
divinitus animis ipsorum indita. Et Paulus diligenter monet Eph⌊esorum
[Eph. 6, 4; Kol. 3, 21] 6. et Coll⌊ossensium 3. ne provocent filios
suos ad iram, ne despondeant animum. Et talis debet esse castigatio ut
maneat amor et fiducia filialis erga parentes et praeceptores et
intelligant liberi se non pati correctionem in perniciem suam, sed
magis, ut maneant in officio, neque causam exhaeredandi patri sua
improbitate praebeant, quod illis solet evenire, qui nec verbis nec
verberibus corrigi possunt et postea propter furta, latrocinia, aut alia
flagitia poenam iudicis et carnificis incurrunt, postquam excusserunt
imperium paternum.

Ad hunc modum applicandum est Exemplum Ioseph ad regnum Christi, qui
punit, non ut abiiciat aut exhaeredet, sed ut servet haereditatem, quam
acquisivit nobis sanguine suo, quia stultitia colligata est in corde
nostro, in peccatis concepti et nati sumus et in iisdem haeremus per
omnem vitam, nec possumus ea peste prorsus liberari. Stupor quidam
Diabolicus regnat in nobis, friget invocatio et in aliis exercitiis
pietatis plane tepidi sumus, non sic ardemus studio et amore Christi,
sicut rerum praesentium. Haec ignavia et oscitantia oritur a carne
nostra maledicta [Röm. 7, 24] et a Diabolo. Hinc adeo exclamat Paulus,
Rom⌊anorum 7: ‘Quis liberabit me de corpore mortis huius? Non enim
quod volo bonum, hoc facio: sed quod nolo malum, hoc ago’.

Hic stupor et stultitia peccati originalis non in pueris tantum, sed
etiam in adultis corrigendus est. Ideo immittit Deus plagas per
Magistratum, famem, pestem, gladium, Turcam, Pontificem, Diabolum etc.
Quare? ut nos clamemus cum vapulamus. Atqui non audit, aut certe ridet
clamorem et lachrymas, sicut parentes Augustini ridebant plagas filii
sui. Sic quando Diabolus per Diocletianum aut per Turcam grassatur in
Christianos, gemunt illi et clamant: Ah Domine Deus audi clamorem meum,
Vide afflictionem nostram, Cur rides afflictionem et aerumnas nostras.
Respondet Deus, propterea hoc facio, ut purgeris, purgo autem ut
salveris et pervenias ad haereditatem promissam. Jch kan dich sunst nit
selig 

[Seite 489]

machen. Oportet me te occidere et sepelire, ut putrefias et corrumparis.
Venenum enim diffusum est per totum corpus, quod non possum tollere,
nisi per Diocletianum et Arrianos haereticos, quibus utor tanquam
virgis.

Meminerimus igitur hoc exemplum accommodandum esse ad totam vitam
nostram, multa enim admodum suaviter et utiliter monet. Christus est
Ioseph noster dulcissimus, qui pro nobis mortuus, fudit sanguinem suum
in remissionem peccatorum, non igitur potest alienus a nobis esse, nec
pater nos odit, quia mittit filium, multo minus vero Spiritus sanctus,
quia docet haec et consolatur et tamen dissimulat et tegit hunc amorem
saepe horribilibus obiectis irae.

Ita hos patres admodum duriter castigat Deus propter peccatum non
originale tantum, sed etiam actuale, Sunt enim patricidae, matricidae,
fratricidae, quantum in ipsis est. Et nisi Deus servasset Iacob
mirabiliter, sine ulla dubitatione fuisset confectus moerore animi, alia
calamitate aliam subinde excipiente. Uno anno viderat stuprum Bilhae,
mortem Rahelis, Deborae nutricis, ac tandem interitum Ioseph, authoribus
Simeone et Levi. Zu solchen groben knoten1� gehort fortis medicina,
das sie unten und oben auspeien.2� Ut igitur medeatur Ioseph tantis
malis, non temporalibus, sed infernali et originali veneno utitur
purgatione vehementiore per periculum et timorem mortis ac inferni.
sunst wirt nicht drauß. Non enim cogitant de ulla poenitentia,
propterea quod incrassatum et dilatatum est cor eorum: sind dick und
faul worden, ut non angantur de admisso scelere. Atqui peccatum
neglectum non reddit homines bonos et probos. Gratia non habet ibi
locum, nisi agnoscamus peccatum et humiliemur, atque adeo in nihilum
redigamur, ut sentiamus nos esse damnatos. Sunst helt mans fur kein
sunde.

Verissima sane ac optima sententia est. Peccatum sine lege non est
[Röm. 5, 13; 7, 9] peccatum. Sicut inquit Paulus: ‘Peccatum erat in
mundo, sed non cognoscebatur. Quia ubi non est lex, ibi nec peccatum,
sed mera iustitia est. Veniente autem mandato, peccatum iam diu sopitum
resuscitatur’, ut exclames: Ah nunquam putavi me tam improbum et
perditum esse: Hactenus semper mihi blanditus sum, et iustum ac bonum me
iudicavi.

Sic Ioseph verum, rectum et perfectum usum legis exercet in fratribus.
Id enim est deducere ad inferos, mortificare et confundere, non in
perditionem, sed vitam potius et salutem ipsorum. Quia lex non in hunc
finem lata est, ut occidat, quanquam re vera occidit quando iram
operatur et revelat peccatum. Verum non ita occidit, ut in morte
manendum et pereundum sit: sicut Iudas et Saul perierunt, sed tantum ut
suum officium faciat, ad quod debet accedere promissio, ne desperatio
sequatur, sicut hi fratres tandem fere animum despondebunt, Ac nisi
audivissent 

[Seite 490]

hanc vocem: Ego sum Ioseph, fuisset tentatio ad mortem. Sed hoc non
quaerit Christus, sed humiliationem, contritionem, damnationem ad vitam.
Itaque vera poenitentia non est sola contritio, sed et fides, quae
appraehendit promissionem, ne poenitentes pereant. Nondum vero ad
perfectam cognitionem peccati pervenerunt hi. Ideo diutius exercebuntur
a Ioseph. Sie mussen noch bas durch die rollen.1�

[42, 21] Dixitque alter ad alterum: Vere rei sumus propter fratrem
nostrum. Cum videremus angustiam animi illius, dum deprecaretur nos et
non audivimus: idcirco venit haec afflictio super nos.

Nu will es angehn. Hic paulatim se aperiunt et incipiunt fateri
peccatum. Ac potuisset Ioseph hac confessione acquiescere, cum norit eos
verum dicere, sed dissimulat diutius, neque enim talia loquuti essent,
si scivissent Ioseph esse Principem illum Aegypti. Quia vero non Hebraea
lingua utitur sed per interpretem eos alloquitur, existimant non esse
necessarium, ut scelus suum ipsi aperiant, sed quaerunt operculum et
volunt iusti et honesti esse, non quidem coram Deo, cui fatentur
peccatum, sed coram principe terrae, quem ignorant.

� zu uns, wir haben uns verschuldet. Sic nos quoque rei et debitores
sumus quotidie et quanquam iusti sumus, tamen manent debita. [Matth. 18,
35] Sicut docet Christus Math⌊aei 18: ‘Sic et pater vester coelestis
faciet vobis, si non remiseritis unusquisque fratri suo delicta
eorum’. Sumus quidem 

[Seite 491]

iusti et declarati filii regni, Sed peccatum originis manet adhuc
rebellans in nobis. Unser Herr Got hat noch ein kerbholtz1�, ein
Register wider uns, Non sumus puri ab omnibus vitiis et inquinamentis.
Hic est reatus, das wir unserm Herr Got noch schuldig sein. Iam si
addideris superbiam, ingratitudinem, inclementiam erga fratrem,
reviviscit totum peccatum et debitum tibi non est remissum. Tum autem
remittitur, cum tu remiseris conservo tuo, so soll das debitum nit
schaden.

Servus debet decies mille talenta, sed Dominus remittit, schadet jm nu
nicht, Non tenetur solvere aut satisfacere, debitum iam non est debitum.
Per quid? per remissionem. Sed ubi ille conservo centum denarios non
remittit, rursus universum debitum exigit paterfamilias. Sic nos non
sumus absque debitis, si Deus iure et non secundum misericordiam vult
nobiscum agere. Sed si petiverimus nobis ignosci ac crediderimus,
fratrique remiserimus, condonantur omnia delicta nostra, etiam si sint
debita. Wenn ich aber wil stoltzirn2� und bochen3�, so sthet das
debitum wider da.

Haec est vis vocis illius (Ascham) quam Christus sapientia patris, qui
est optimus Grammaticus et Hebraeus reddidit debitum in Oratione
Dominica. Ita hi fratres inquiunt: Nos sumus debitores, rei, obnoxii
turpissimo flagitio, quod designavimus adversus Ioseph, id iam retegitur
et nos dignas factis nostris poenas luimus. Da findet sich unser
peccatum, und geschicht uns recht. Certe humilis confessio est, fatentur
se debitores, agnoscunt crudelitatem, qua fratris miserabilem
deprecationem contempserunt.

Supra autem silentio praeteriit Moses, quod hoc loco narrat, Ioseph
supplicem factum fuisse fratribus. Sed Simeon et Levi durissimae
cervicis crudelissime tractarunt fratrem, nullam aliam ob noxam, quam
quod parenti prae caeteris charus esset, ac somnia haberet significantia
ipsi futuram dignitatem. Tam duri et implacabiles fuerunt, ut non
audierint supplicantem, flentem, laborantem in summa tribulatione et
angustia.

Tantum igitur scelus, nimirum abiicere et occidere fratrem supplicantem
in extremo discrimine vitae, agnoscere eos oportet. Ac sane si conferas
haec inter se accuratius, longe mitior est poena quae exigitur a Ioseph,
quam facinus ipsorum in vendendo fratre. An non enim alienum est ab omni
sensu humanitatis et pietatis, non flecti, nec moveri commiseratione
hominis innocentis, porrigentis supplices manus, clamantis et
implorantis misericordiam non alienorum hominum, sed fratrum germanorum.
Atrox equidem facinus fuit, quo in parentem grandaevum et Ioseph
gravissime deliquerunt, Cuius atrocitatem ipsi nondum penitus perspectam
et cognitam habent.

[Seite 492]

[42, 22 –24a] Respondit eis Ruben dicens: An non dicebam vobis: Nolite
peccare in puerum et non audiebatis me? Ecce sanguis eius exquiritur.
Nesciebant autem quod Ioseph intelligeret, eo quod per interpretem
loqueretur ad eos. Et aversus ab eis Ioseph flevit: reversusque ad eos,
loquutus est cum eis.

am. Videt se haerere in poenis, ac miserabiliter trepidat. Itaque Ioseph
non potest se continere amplius, quin ad hanc confessionem et
desperationem totus commoveatur στοργῇ fraterna, et aversus ab
eis illachrymet. Er kans uber das hertz nit bringen, Sicut nec nostrum
aliquis posset sibi a lachrymis temperare.

� Habent me pro mortuo, cogitat, et ego vivo in tanta dignitate et
splendore.

Nesciebant autem illi, ut habet Textus, quod Ioseph haec audiret, id
est, intelligeret, erat enim (Melitz) interpres inter eos. (Lez)
significat [Ps. 1, 1] derisorem Psal⌊mi 1. Praeposita vero Mem
interpretem exponunt Hebraei. Neque tamen rationem sciunt huius
expositionis. Psalmo 1. non potest (Lezim) pro interpretibus accipi, Nam
et alibi derisorem significat, ein spotter, vel hypocritam, qui aliud
loquitur, aliud cogitat, vel interpretatur, quam sonant verba scripturae
sanctae. An vero sit ratio nominis quod interpres aliena lingua utitur,
non possum statuere. Hoc loco recte redditur interpres. Ioseph enim
dissimulavit se nosse Hebraeam linguam, ideo usus est interprete, quo
certe opus habuit in tanta varietate et multitudine peregrinorum
confluentium ad emendum frumentum.

Sed Rabini more suo nugantur Manassen filium Ioseph fuisse interpretem
illum, cum tamen ad summum eo tempore octo tantum annos haberet. Quis
igitur puero potuit usus esse in tam rebus arduis? Necesse 

[Seite 493]

est fuisse virum gravem et multiplici rerum et linguarum cognitione
instructum, qui tum id munus obiit apud principem Aegypti.

Hoc autem in primis notandum est, quod Ioseph describitur plenus
charitate et affectibus naturalibus ac fraterna benevolentia. Quanquam
enim duriter compellat et tractat fratres, tamen ardet cor eius
στοργῇ φυσιχῇ et amore spirituali. Quia fides et
Spiritus sanctus non corrumpit, aut destruit naturam, sed corruptam et
destructam sanat et reparat. Manent itaque naturalissimi adfectibus in
parentibus, fratribus, uxoribus, qui non tolluntur per gratiam, sed
excitantur.

Monachi olim ex hominibus truncos et saxa insensibilia fecerunt, ac
singulare praeconium de sanctis suis voluit celebrari Sathan, quod non
commoverentur ullo genere adfectuum, homines stolidi, ac septies Stoici.
Gratia vero et spiritus sanctus non sic exuit humanam naturam suis
motibus, ut pater Iacob non defleat filii interitum, hoc enim pugnaret
cum natura sic condita a Deo cum adfectibus.

Vidimus autem ante aliquot annos fanaticos spiritus conari eiusmodi
ἀπάθειαν invehere in Ecclesiam. Sicut Monetarius eam vita et
moribus studebat exprimere, tanquam singularem sanctimoniam. Cum enim
nunciata ei esset nativitas filii, stetit ante aram quasi mutus et
surdus, non laetatus est nec gratias egit, neque quicquam respondit, ut
ostenderet et truncum et stipitem esse et postea iactaverat naturam suam
prorsus esse mutatam et mortificatam. Id revera fanaticum fuit longe
deterius Stoicorum delirio. Deus enim vult servatam naturam, non
extinctam, sed iubet eam corrigi, ut fiat purior et affectus magis sint
compositi in piis, quam in gentilibus, qui non regunt eos timore et
fiducia Dei, sed temere et sine certa lege verbi Dei iis rapiuntur.

Vides igitur descriptam in hoc exemplo sanctimoniam sanctissimorum
patrum, qui eosdem affectus, licet pauciores et moderatiores, suas item
passiones et infirmitates habent sicut caeteri homines.

Scribit Marcus Christum circumspexisse Pharisaeos cum ira et conturbatum
super caecitate cordis eorum, propterea quod disputabant an liceret
Sabbatho curare. At quomodo irascitur aut contristatur Christus, qui est
sine peccato? Quare tribuit ei Euangelista dolorem, tristitiam,
indignationem, iram? Respondeo. Ira, si accedit moderatio et manet in
vero et legitimo usu, est adfectus naturalis, insitus hominis naturae
divinitus, Sicut amor et appetitus coniugis ab initio cum aliis
naturalibus appetitionibus est conditus. Cum autem hi adfectus sint
corrupti peccato originis, id porro agitur ut corrigantur.

Manifestus igitur furor Sathanae est eiusmodi sanctimoniam iactare, ubi
homines fiunt trunci et saxa, et desinunt esse homines. Negant eos esse
sanctos qui ira commoventur, cum tamen nec Stoici illi hominem iracundia
et aliis affectibus prorsus possint exuere, Aut enim fingunt se 

[Seite 494]

non irasci, aut fugiunt occasionem irascendi et consuetudinem cum
hominibus, qui possint eos commovere. Sic sane ego quoque reprimerem
iram, si nemo esset qui me irritaret. Atqui indenata sunt tot agmina
stolidissimorum sanctorum, qui concesserunt in loca deserta, fugientes
coetus et societatem hominum, ut viderentur alieni ab omni adfectu et
sensu humano, sicut describuntur studia et mores eorum in Vitis Patrum.
Monachi vero cuiusdam exemplum alicubi recitatur, quo ego in primis
delectari soleo. Cum enim morositate et impacientia victus, relicto
monasterio in locum desertum sese contulisset, ubi tranquille et ab omni
offensione et peccato immunem se degere posse sperabat, forte accidit ut
prodiret ad fontem aquam allaturus vasculo Samio, id vero cum incautus
superfusa aquae copia everteret, arreptum vasculum iratus solo illidit
et frangit. Ibi tum ad se rediens agnovit non hominum culpa cum quibus
vixisset, se toties ad iram concitatum fuisse, sed suae naturae et
carnis vicio, quae ad iracundiam esset pronior. Reversus igitur in
monasterium moderationi adfectuum et pacientiae studuit.

Sic nos in hac communi hominum societate manere et conversari decet, ut
peccata libidinis, irae, ac similium adfectuum frenare et frangere
discamus, adeoque recte utamur iracundia et appetitione sexus, ut
purgetur superbia, ambitio, odium, libido etc. quod non potest fieri
sine ingenti labore et dolore. In sanctis igitur non solum cernitur
natura humana sic condita cum suis affectibus, quos Spiritus sanctus non
extinguit, sed etiam infirmitas et corruptio, contra quam veluti in
procinctu stantes assiduo dimicant, et laborant ut mortificent viciosos
motus.

Sic Iacob et Moses multa passi sunt non sine dolore, cum quo interdum et
indignatio, fremitus, murmuratio, quin etiam blasphemia quandoque
coniuncta fuit, sed represserunt tamen se et compescuerunt motus illos.

Ioseph haud dubie sensit naturalem immundiciem, verum non laxavit ei
froenum, sed fregit iram et impacientiam et alias cupiditates, audiens
et obtemperans Spiritui sancto, qui suggessit ne murmuraret, neve malum
pro malo redderet. Etsi igitur iustissimam causam irascendi et
vindicandi iniuriam illatam a fratribus habet, tamen non exequitur ius
suum, sed vertit in ludum quendam suavissimum et cum videt eos angi et
dolere, flet una cum ipsis.

Nondum tamen vere agnoscunt peccatum, quanquam clanculam inter se id
confitentur, haud dubie enim reticuissent et caelassent, si scivissent
adesse qui adverteret aut intelligeret sermones ipsorum. Quia peccatum
natura sua facit surdos et mutos, neque quisquam est, qui velit sua
delicta publicari ac propterea male audire apud alios.

Ita tegunt hi fratres scelus suum et ornant se coram principe terrae.
Ibi peccatum mutum est et surdum, ac sperant perpetuo id posse latere.
Quia vero nundum pacaverant patrem, neque etiam facinus suum ipsi 

[Seite 495]

aperuerant, necesse erat proferri illud, eosque ad cognitionem et
confessionem tantorum scelerum adigi.

Ioseph vero plorat, cum haberet iustissimam causam ulciscendi se, et
simul de fratre Beniamin est solicitus, motus στοργῇ fraterna,
angitur enim de salute eius ne forte perierit. Necdum fidem habet dictis
ipsorum, nec tenetur eis credere, donec contrarium experiatur. Sicut
Abraham supra simili de causa negavit Saram suam uxorem esse, veritus
non esse timorem Dei in loco illo.

Sic Ioseph sciebat fratres esse parricidas et fratricidas, itaque non
statim fidem eis habet, donec videat fratrem Beniamin, interea eos
exercet mirabiliter, ut exploret veritatem et ut memoriam inveterati
illius peccati, quod latuerat annis circiter viginti duobus, renovet.
Nam tanto tempore viderant miserrimum patrem gravissimo dolore et luctu
consumi propter commentitiam mortem dilectissimi filii.

Non igitur deerant causae et occasiones pro merito puniendi fratres, sed
longe mitius eos tractat, quam ipse ab eis acceptus fuerat, tantum de
medicina et sanando malo cogitans.

In eo vero colloquio, quod Moses obiter tantum perstringit, non dubito
Ioseph singula diligenter sciscitatum esse de parente, de fratre, de
nomine et vita utriusque, quae non recensentur hic, sed ex
circumstantiis et Historia ipsa facile possunt colligi. Verisimile etiam
est, eum de aetate, ingenio et moribus singulorum qui aderant
inquisivisse, quo facilius quae vellet de admisso scelere et fratre aut
parente expiscaretur.

[42, 24b] Tulit autem ex eis Simeonem, vinxitque eum ipsis cernentibus.

Hic locus testatur Simeonem fuisse principalem fratricidam et pessimum
inter reliquos fratres. Postquam enim Ruben amisit primogenituram
propter incoestum cum noverca sive matre potius, propterea quod una caro
cum patre erat, simul etiam gloriam et dignitatem omnem abiicere atque
deponere eum oportuit, ac postea sane non ipse tantum, sed et tota eius
posteritas ac tribus valde obscura et contempta fuit, neque quicquam
memorabile gessit, ut videre est in lib⌊ris Regum et passim in
scriptura sancta.

Sic vero ratiocinatus fuit Simeon: En iacet Ruben, ac pro nihilo est
propter crimen stupratae novercae, iam igitur ad me redit primogenitura.
Da wirt der Esel stoltz, geht auff das Eis, und bricht ein pein.1� Ibi
coepit insolenter et superbe se gerere, atque adeo autor et fax huius
tragoediae [1. Mose 37, 19] extitit, Nam illa verba quae supra
recitantur: ‘Ecce somniator venit’ etc. Hebraei attribuunt Simeoni,
Neque enim omnes simul hanc vocem edere potuerunt. Ideo consentaneum est
Simeonem non tantum in haec verba prorupisse conspecto Ioseph, sed et
reliquos incitasse ad tantum scelus 

[Seite 496]

perpetrandum. Ita reliquos omnes longe vicit inclementia et crudelitate
et absque eo fuisset, forte supplicanti fratri pepercissent caeteri.
Verum hic propter primogenituram atrocius in Ioseph grassatus est et
quod a patre diligeretur plurimum et quod cupiditati suae obstaret, Ideo
tutissimum fore putavit si e medio tolleretur.

Haec admodum verisimilia sunt, ac facile ex Historia ipsa colligi
possunt. Sicut enim ab initio mundi primogenitura atrocissimorum odiorum
et certaminum causa fuit, ita hunc quoque studium et cupiditas eius
incendit. Et nos hodie nullam aliam ob causam pugnamus contra Papam,
quam propter primogenituram, hoc est Ecclesiam. Nam eam dignitatem sibi
vendicant Papistae, volunt esse Ecclesia et proximi Deo. Nos contra
abiectos eos et damnatos esse statuimus, ac nobis populi et electorum
Dei gloriam et nomen usurpamus. Haec enim est primogenitura, esse
Ecclesiam et regere ac docere homines ad salutem, esse in populo Dei et
in numero Abelis et servorum Dei. Ibi tum opponit sese Haereticus aut
Fanaticus aliquis, ac se Doctorem Ecclesiae iactitat, reliquis omnibus
damnatis et conculcatis. Hinc illa certamina et pugnae verae Ecclesiae,
et hostium ipsius omnibus temporibus extiterunt.

Ligatur igitur Simeon ut autor et caput istius mali, dimissis aliis, non
ut cupiditati vindictae indulgeat Ioseph, sed ut ad cognitionem peccati
eum perducat. Ruben et Iuda cum reliquis aliquantulum dolent de admisso
scelere. Sed Simeon praefractus est et superbus, neque cogitat deponere
spem primogeniturae, quia certus est Ruben abiectum et Ioseph extinctum
esse, quod cum intelligat Ioseph, coniicit eum in vincula, ut superbia
et praesumptio illa contundatur per carcerem, iamque adeo non
primogenitum, sed vinctum et captivum se perpetuo fore cogitet.

Postea Levi eam dignitatem sibi promittere potuit, sed uterque falletur,
sicut infra patebit ex maledictione patris. Quartus filius Iuda regnum
adeptus est. Primogenita autem quae amiserat Ruben data sunt Ioseph, ac
cessit ei sacerdoti et regi duplex portio per duos filios Ephraim et
Manasse, a quibus duae tribus ortae sunt.

[42, 25] Et praecepit Ioseph, ut impletis vasis illorum frumento,
restituerent pecuniam illorum, cuiusque in saccum suum, darentque eis
viaticum pro itinere, factumque est eis sic.

Saccus commune vocabulum est quatuor linguis ut supra annotavimus Hic
(Chele) usurpat Moses pro sacco, estque generale nomen ad omnia
instrumenta, ut vasa belli pro armatura et infra 49 ‘Simeon et Levi
vasa iniquitatis’ etc. Deinde aliud sequetur, quod
περιφραστικῶς 

[Seite 497]

saccum significat (Amethachath) a (Mathath) hoc est, expandendo, ut cum
albis apud nos sinum facit, appellamus nostra lingua Ein sack, Item
nubes aquosa aut vela navium, cum perflat ea ventus, speciem quandam
sacci habent: Sic saccus quando impletur, expanditur et ab illa
extensione aut tumore sic dictus est, quia turget et sinuosus est.

Sed cur iubet eius restitui pecuniam? Non solum reverentia patris, quem
vult hoc munere donare, sed etiam στοργῇ erga parentem et
fratres motus, quos diligit ardentissime. Iste amor suavissimus et
iustissimus causa est huius donationis. Revera enim στοργὴ
φυσικὴ est, et tamen pergit, simulando duriciam et crudelitatem,
Quia vult eos in metu et terrore esse, ne putent donatam esse hanc
pecuniam quadam benevolentia et misericordia, sed ut metuant suspicionem
et actionem furti contra ipsos instituendam. Non quod serio haec agat
Ioseph, sed simulat omnia, ut humilientur et mortificetur peccatum
originis, quod corroboratum et auctum est per actuale, per fratricidium
tectum iam et inveteratum viginti duobus annis. Fingit igitur se hac
calumnia et dolo eos sibi perpetuo obnoxios facere, inque servitutem
redigere velle, sicut ipsi eum in servitutem vendiderant. Haec fuit
causa simulationis, quae ipsos sane in magnum metum coniecit, ut timeant
se non sine suo magno malo et periculo huc reverti posse.

⌊o 132.: ‘Benedicens benedicam eis cibum’, Ubi Hieronymus vertit
venationem. Vulgata translatio habet viduam, sed puto vicium id
librariorum esse, qui pro δήραν scripserunt χήραν.

Mirabilis autem Etymologia et significatio huius vocabuli est, cum a
(Zud) deducatur, et tamen cibum significet, sicut de (Scheber) fractione
aliquoties diximus, ac saepe dico Hebraeos non intelligere omnia
vocabula suae linguae. Quia contra naturam Grammaticae est, si
fractionem exponas pro cibo, alimento aut frumento

Nos hanc rationem attulimus, quod Iudaei soliti sunt panem frangere, non
scindere cultellis, atque ea melior Etymologia est, quam Hebraeorum,
quod famem frangat. Habuerunt enim panes instar placentarum, wie kuchen
und fladen, quas nos quoque frangere consuevimus. Sic panes
propositionis fuerunt sex placentae, sex kuchen auff einander gelegt.
Haec Iudaei non cogitant et tamen satis commoda explicatio est.

[Seite 498]

Ita nesciunt quoque quare (Zaid) venatio cibum designet. Ea autem non
bonorum tantum virorum, sed etiam latronum, imo bestiarum, luporum,
leonum, vulpium est, Et quanquam nihil ausim adfirmare, tamen puto eam
rationem nominis esse, quod venatio nullum alium finem habet, quam escam
animantium. Ideo enim venamur feras, ut suppetat cibus et alimentum.
Idem etiam quaerunt vultures, milvii et quicquid ex rapto et praeda
victitat.

Atque hinc iterum apparet Hebraeam linguam non prorsus excultam esse,
Sed plurimas Phrases, figuras, Etymologias ab ipsis ignorari. Hic vero
primus Actus est huius Historiae, cum veniunt filii Iacob in Aegyptum
emptum frumentum, fratre Ioseph nondum agnito. Sequitur iam altera pars.

[42, 26 –28a] Imponentes igitur frumentum suum asinis suis recesserunt
inde. Et aperiens unus saccum suum, ut daret pabulum asino suo in
diversorio, vidit pecuniam suam: fuit enim in ore sacci sui. Et dixit ad
fratres suos: Reddita est pecunia mea, en est in sacco meo.

(MALON) Hebraeis est locus morae aut pernoctationis, hoc est, hospitium
aut diversorium. Disputant autem hoc loco, qui fuerit unus ille, qui
aperuit saccum. Sed nihil refert sive Levi, sive Iuda, sive alius
quispiam id fecisse dicatur. Ac vel inde apparet magnam omnium rerum
difficultatem et famem fuisse, cum asini commune pabulum habuerint cum
hominibus, sine dubio non foenum aut paleas, sed frumentum, quo
impleverunt saccos in Aegypto, in quos argentum repositum fuit.

(Mispo) diversum vocabulum est a (Bar) quod supra habuimus, dicunt id
designare pabulum non herbaceum, aut frumentitium, sed granatum, ut
avenae, viciarum et similium.

⌊esi 11. [1. Mose 11, 32] scriptum est: ‘Vixit Thare 205. annos et
mortuus est in Haran’. Sequenti [1. Mose 2, 4] capite dicitur: ‘75.
annorum erat Abram, cum egrederetur de Haran’. Ibi numerus annorum
Tharae magnam confusionem et errorem parit, si non 

[Seite 499]

recte attendatur ordo narrationis. Itaque magna vis est eo in loco huius
Canonis. Si quis enim iuxta seriem narrationis migrationem Abrae [Apg.
6, 4] accipiat, sicut videntur verba Stephani Act⌊orum 2 [!] sonare,
sequetur Abram egressum fuisse post mortem Tharae, anno septuagesimo
quinto, quod est impossibile.

[1. Mose 11, 32] Hic igitur ordo est: Moses cum vellet finire
narrationem de Thare, sic dicit: ‘Thare vixit annos 205. et mortuus
est’. Nihil vero eorum commemorat quae ante obitum ipsius gesta
fuerant. Postea igitur revertitur ad illa et recitat ea quae acciderunt
illis ducentis et quinque annis, antequam moreretur Thare. Nimirum Abram
filium cum haberet 75. annos egressum esse, patre adhuc superstite.
Alioqui intercidunt 60. anni, quibus antevertisse Abram verum tempus
migrationis necesse esset.

Ergo per Recapitulationem sonant verba, quasi post obitum patris
egressus sit, cum fere sexaginta annis ante migraverit. Stephanus vero
videtur sequutus narrationem vulgarem imperitorum, non disputasse
accuratius de ordine rerum, sed verborum serie et vulgi opinione
contentus fuisse.

⌊ite 37. ubi describitur descensio Iudae a fratribus, postquam
venditionem Ioseph recitavit, cum hanc circiter novem annos
antecessisset. Narrat igitur Iudam descendisse per recapitulationem,
redeundo ad illa quae contigerant ante venditionem Ioseph. Id enim fuit
consilium Mose, ut una serie et contextu absolveret Historiam Ioseph,
omissis aut dilatis iis, quae ante aut post gesta essent.

Ad eundem modum Isaac Cap⌊ite 33. scribitur mortuus cum venisset Iacob
ex Mesopotamia in Hebron, et tamen adhuc superstes est, et videt stuprum
Ruben, venditum Ioseph, ac vivit usque ad annum proxime praecedentem
exaltationem Ioseph.

Haec itaque regula diligenter observanda est in omnibus Historiis. Alius
enim ordo est sermonis, alius temporis vel rei gestae. Et solent
Historici, cum narrationem alicuius facti instituerunt, unam quandam et
continuatam seriem orationis sequi. Sicut hic Moses recitat fratres
invenisse pecuniam in saccis cum redirent ex Aegypto et tamen unius
tantum mentionem facit per Anticipationem, donec postea plures numeret.
Et verisimile omnino est, inventa pecunia in unius sacco reliquos
consternatos fuisse et singulos suos saccos aperuisse et quaesivisse
argentum.

Consentaneum quoque est, eos plures asinos habuisse quam decem. Unus
enim asinus praeter duos saccos non potuit portare, quod pondus non
suffecisset vel in mensem in familia tam ampla et numerosa filiorum,
filiarum, uxorum, famulorum, ancillarum et iumentorum. Credo igitur
singulos tres aut quatuor asinos onerasse frumento, ne statim redeundum
esset. Fuit enim iter satis longum a Chanaan ad Heliopolim aut Memphin.
Et puto fuisse intervallum circiter .50. milliarium Germanicorum, quod
non 

[Seite 500]

potuit subito confici asinis lente progredientibus. Itaque tantum
emerunt, quantum in plures menses satis esset ad pascendam familiam et
iumenta. Hoc iam posito, non absurdum esset sentire quod divina
dispositione singuli saccos suos aperuerint, et tamen unus tantum
invenerit argentum, reliqui vero omnes casu quodam unum tantum aut
plures explorarint, in quibus nihil fuerit praeter frumentum: Non enim
tantum ocii eis fuit in progressu, ut universos saccos exquirerent
accuratius.

Et inprimis hoc argumento moveor, quod hic quidem expavescunt, infra
autem rursus dicet Moses ipsos cum parente metu perculsos esse: non enim
denuo fuissent exterriti, si antea in diversorio omnes pecuniam sibi
redditam vidissent.

[42, 28b] Et egressum est cor illorum et obstupefacti dixerunt inter se:
Cur hoc fecit nobis Deus?

Haec nova Phrasis est, exivit cor eorum, quae proprie redditur Germanico
idiotismo: Das hertz ist jhnen entpfallen1�, elapsum est eis cor.
Significat autem fiduciam, sapientiam et fortitudinem omnem excidisse.
Non solum enim viso argento in sacco, verum etiam conspectu peccati quod
commiserunt, exhorruerunt. Hactenus enim conati sunt id tegere et
occultare, ac stultam quandam fiduciam animo conceperunt, quod perpetua
oblivione posset obrui, nisi quantum Ioseph eam spem ludendo paulatim in
dubium vocavit.

� Omnes enim autores et sacri et profani horribiliter pinxerunt hoc
monstrum, ut apparet in Oreste et aliis flagiciosis. Ac Poëtae tragicas
illas personas Erynnium sive furiarum finxerunt. Sagen all von dem
ungluck und hertzen leid, das da heyst: Mens sibi male [Jes. 48, 22]
conscia. Sacrae literae breviter dicunt: ‘Non est pax impiis’. Nihil
est implacabilius et inquietum magis, quam cor pavidum, et ad quodvis
fulmen, quin etiam folii strepitum pallescens.

Sic in filiis Iacob conscientia mala, propterea horribiliter trepidant
et metuunt vindictam divinam. Forchten er werde mit donner und blitz 

[Seite 501]

darein schlagen, et tamen non confitentur peccatum. Mira vero res est:
Sentit conscientia iudicium et iram Dei, et pudet tamen poenitere, aut
fateri delictum, etiamsi in perpetua damnatione et cruciatibus haerendum
sit. Idque fit vicio originalis mali, sicut apparet in Adam, qui cum
esset convictus et fugeret Deum propter conscientiam lapsus, tamen mutum
erat in eo peccatum originis, nec patiebatur sibi aures aperiri, tametsi
vox Dei [1. Mose 3, 9] sonaret in auribus eius: ‘Adam ubi es?’

Erasmus alicubi scribit de virgine Lacena, quae cum ex stupro
concepisset, maluit infantem aeditum in lucem interficere, quam peccatum
fateri, quod factum ipse fortitudinem interpretatur, cum potius
infirmitas sit, qua periculum mortis et damnationis incurrere maluit,
quam confiteri. Tantus est stupor sive furor et vesania originalis mali,
quod non vult dehonestari nec turpitudinem suam conspici. Ac prorsus
contra naturam peccati est, fateri se peccasse.

⌊anctum Martinum Diabolo respondisse, cum illuderet ei, ac
repraehenderet facilitatem illam in remittendis peccatis pessimorum et
sceleratissimorum hominum: Si tu quoque posses dicere poenitet me
peccati, etiam te absolvere vellem. Esset enim salvus Diabolus, sicut
nos omnes, si posset sincero corde dicere: Miserere mei Deus.

Absolutio et remissio peccatorum certa est, tantum agnoscas et fatearis
te peccasse. Aber da kumpt der Teufel nit hin.1� Adam et Heua [1. Mose
3, 10] hoc non potuerunt. Sic enim inquit Adam: ‘Vocem tuam audivi in
Paradyso et timui, eo quod nudus essem’. Non ait: Quia transgressus
sum [1. Mose 3, 11] tuum praeceptum, donec Deus ipse urgeat eum et
quaerat amplius: ‘Quis tibi indicavit quod nudus esses? nisi quod ex
ligno de quo praeceperam tibi ne comederes, comedisti’. Noch will er
nicht stincken.2� Neque tamen [1. Mose 3, 12] obiectum crimen agnoscit
aut fatetur, sed transfert in uxorem: ‘Mulier, inquit, quam dedisti
mihi, dedit mihi de ligno et comedi’. Etiam territus, pavens, tremens,
sentiens se peccase, tamen non fatetur peccatum.

[1. Sam. 15, 30] Simile exemplum est Saulis quoque, qui ait: ‘Peccavi
coram Deo, sed honora me coram principibus Israel’, tege peccatum,
hilff zu decken. Hoc nihil valet, ne quidem coram hominibus. Quia facere
peccatum et negare duplicat, imo septemplicat, ut sic dicam, peccatum.
Homines non extreme mali quando sunt offensi, facile ignoscunt
deprecantibus et agnoscentibus, So ist die suend als bald tod. Sin
tegitur et ornatur peccatum, magis irritantur animi. Syrach inquit: A
mortuo quasi nihil perit confessio. Talis est natura conscientiae,
tametsi sentiat peccatum, terreatur et excutiatur cor usque ad
damnationem, tamen non fatetur delictum.

Quilibet igitur discat in nomine Domini, si peccavit, fateri id et non 

[Seite 502]

modo erit remissum peccatum, verum etiam omnes homines condolebunt et
commiserabuntur lapsum eius. Sed nemo est qui velit hoc facere nisi in
genere tantum. Singulariter vero culpam et reatum agnoscere, non est
huius naturae corruptae, utcunque fateatur se reum esse coram Deo, Id
enim testatur exemplum horum fratrum. Ludit cum eis Ioseph et varie
animos eorum versat, sed non cogitant hunc esse Ioseph, quem iam diu
extinctum putant. Sentiunt quidem Deum recordari sceleris sui, sed
nondum est pura confessio. Ideo urget et instat Ioseph, ut extundat et
extorqueat agnitionem peccati, qua possit eis aditus esse ad
remissionem.

⌊anorum 8. Sanctis omnia cooperantur in bonum, etiam peccata. Quare?
Quia lapsus illi humiliant, erudiunt et reddunt nos cautiores, imo etiam
gratiores Deo, si confiteamur et poeniteamus. Adeo multiplex fructus est
in peccatis, si quis spiritualiter iis possit uti. Est quidem mors et
damnatio in usu legali, Sed usus spiritualis adhibendus est, hoc est,
agnoscendum est peccatum, aperiendum cor, confitendum, quaerendum
remedium, tum proderit peccatum et quo magis humiliaberis, eo citius
impetrabis veniam et remissionem.

⌊mo 32: ‘Jch wolts verbergen’. Occideram Uriam, stupraveram eius
coniugem, Jch schmiret1� und wolt nicht hinan.2� Id peccatum
caelabam, tegebam, ornabam. Quia peccatum originale non vult conspici
suam deformitatem, Nec Diabolus fert turpitudinem et foetorem suum
prodi. Sed utrunque vult pro innocentia et iustitia haberi.

[Ps. 32, 3] Id non potest ferre Deus. Ideo addit David: Quia tacui,
‘inveteraverunt ossa mea’. Jch wer schier zu grund gangen. Quia
cruciatus et Erynnis conscientia malae non compescitur tacendo,
dissimulando, tegendo. [2. Sam. 12, 7] Quando igitur Nathan venit et
dicit: ‘Tu ille es’, qui haec designasti, Ibi [2. Sam. 12, 13]
terretur et occiditur, et tamen per spiritualem usum dicit:
‘Peccavi’. Id verbum ubi audit Propheta, quod non veretur seipsum
deformare, confundere et damnare, ibi statim adiicit: ‘Dominus remisit
tibi peccatum tuum’. Quod si excusasset aut ornasset se ut Saul, et
voluisset tegere delictum, nec haberi peccator, sed iustus et innocens,
periiset in aeternum. Darumb ist er ja ein frummer3� Got, wenn wir
peccatum originale recht brauchen kunten, et si quis esset lapsus, mox
ad usum spiritualem converteretur, so ist er drumb ein reicher Got mit
seiner gnad und vergebung.

[Seite 503]

Discamus igitur uti malis et peccatis in bonum nostrum et experiemur
quam misericors et suavis sit Dominus. Si lapsus es, et potes ex animo
dicere: Peccavi: tum ipse etiam potest dicere: Remisi. Econtra vero, si
tu defenderis et celaveris peccatum, dicet se id non posse remittere.
Ideo [Ps. 51, 6] melius est imitari et sequi verba Davidis: ‘Tibi soli
peccavi, ut iustificeris’ etc. Nam id coram mundo etiam laudabile est
et facilime veniam meretur. Quia hoc exigit Deus a nobis: Tribue tu mihi
iusticiam, ut iustificer et vincam in sermonibus meis, tum tibi
ignoscam. Sin minus: tamen vincam et tu peribus. Nos meriti sumus iram
et mortem ac damnationem aeternam. Sed Deus est misericors, longanimis
et facilimus ad ignoscendum, si modo nostram immundiciem et indignitatem
agnoscere et confiteri possemus. Wenn wir mit kunten das maul auffthun.

⌊o 32.: ‘Dixi, confitebor adversum me iniustitiam meam Domino et tu
remisisti impietatem peccati mei’.

Sed hanc confessionem defugiunt filii Iacob, Mors Ioseph est in corde
eorum, et excutit eis omnem fiduciam, ac quicquid adversi accidit, hoc
sentiunt a Deo irato et vindice oriri. Quia lex intus in corde est, quae
terret et est lex Dei, Ideo omnis consternatio et pavor conscientiae fit
cooperante Deo. Non igitur potes excutere legem, sed ipsa excutit tibi
cor. Quia est Dei iudicium aeternum et immutabile, cuius accusationem et
impetum haud facile sustinebis. Sicut Iudas et alii eo perculsi
perierunt, cum non possent vincere horribiles cruciatus animi, et furiam
illam conscientiae, agitantem et insectantem per legem Dei, quae est
omnipotens, ut autor ipse, qui eam tulit et indidit mentibus hominum.
Neque unquam [Ps. 32, 5] liberaberis terroribus illis, nisi per remedium
divinitus monstratum Psalm⌊o 32. cum inquit Deus: Confitere
iniusticiam tuam contra te et ego remittam tibi. [Ps. 51, 6] Dic tu
prior: ‘Tibi soli peccavi, ut iustificeris in sermonibus tuis et
delebo ego omnem iniquitatem tuam’.

Haec est salus et pax omnium sanctorum ab initio mundi Adae, Abrahae,
Davidis, in quibus omnibus fuit peccatum originis terrens et damnans,
sed hoc remedio, quod est agnitio peccati, salvati sunt et liberati a
terroribus legis.

Ad hunc modum incipiunt hi fratres sentire stimulos conscientiae et iram
Dei punientis. Ideo inquiunt: Quid hoc fecit nobis Deus? Was hat Got im
sinn? Est vox excussi cordis et ademptae fiduciae ac securitatis 

[Seite 504]

prostratae, cuiusmodi solent esse voces territorum ac dolentium de
admisso scelere, ah Got was hab ich gethan. Sic vedint illi hoc non a
Ioseph ortum esse, cui norant persolatum esse pecuniam omnem, neque
quicquam a se furto ablatum. Ideo cogitant a Deo aliquem subornatum
esse, sive hominem sive spiritum, qui reos ipsos faceret furti apud
principem Aegypti. Quid agimus? cogitant, iam aderunt missi ab eo, qui
nos insequantur et in vincula retrahant. Ita nec Aegyptum, nec terram
Chanaan ubi degebant, satis tutam fore vident.

Et auget hanc trepidationem, non tam periculum propter peccati
suspicionem, quam imaginatio et cogitatio de priore delicto et aliis,
quae metu exanimati aut fingebant, aut perpetrata olim in memoriam
reducebant. Nam hoc diligenter observandum est, quod mala et rea
conscientia quando iudicatur et arguitur, non solum de veris peccatis,
quae novit se admisisse cruciatus et morsus Diaboli sentit: verum etiam
ex uno aliquo peccato fingit infinita alia, colligit item innumerabiles
suspiciones, quibus augetur terror et tamen mera figmenta sunt.

[3. Mose 26, 36] Fit autem hoc ideo, quia Scriptura dicit Levitici 26.
Terrebit eos sonitus folii volantis. Ein durr blat soll conscientiam
malam so erschrecken, das es main es sei eitel donner und blitz. Haec
profecto ingens miseria est, ad levissimum quenque folii strepitum non
secus atque ad fulminis ictum pavere et exhorrescere. Ego sane cum hoc
monstro saepe non sine acri [5. Mose 28, 65 ff.] certamine conflictatus
sum. Et in Deuteronomio 28. additur amplius: Dabit tibi Dominus cor
pavidum et deficientes oculos et animam consumptam moerore, et erit vita
tua quasi pendens ante te. Timebis nocte et die, et non credes vitae
tuae. Mane dices: Quis mihi det vesperum? et vespere: Quis mihi det
mane? Propter cordis tui formidinem qua terreberis. In hunc modum
describit Spiritus sanctus horribiles illos cruciatus et Erynnias malae
conscientiae, qua fit ut tota vita nostra pendula, dubia et incerta sit,
quolibet momento temporis plena angustiis et pavoribus, exhorrens
vesperum et mane, singulas denique horas.

Ita hi fratres Ioseph non solum anguntur de peccato cuius sibi erant
conscii, quanquam sedulo id tegerent et dissimularent, verum etiam omnia
dicta et facta sua verentur et in singulis actionibus aut cogitationibus
fingunt novam culpam. Et tamen in tanta perturbatione et confusione
adhuc muti sunt nec confitentur peccatum.

Sic Adam in paradyso cum pene exanimatus esset metu vocis et irae
Divinae, tamen non aperit os, nec potest dicere: ‘Peccavi’. Eadem
vero stultitia et perversitas comitatur peccatum in omnibus filiis Adae,
qualis initio statim in primo parente depraehensa est, donec spiritualis
[Mark. 7, 34] usus accedit per Christi vocem Hephethah. Interea manet
vinculum linguae, quo obturavit Diabolus os, ut licet terreatur, tamen
non quaerat 

[Seite 505]

remedium. Diabolus enim non sinit peccatorem ex animo dicere: Domine
Deus tibi peccavi, ignosce mihi, poenitet me peccati.

Diligenter igitur observanda est haec descriptio peccati terrentis hosce
fratres, ita ut exclament: Quid hoc facit Deus? Quasi vero nesciant illi
quare Deus hoc fecerit. Scit cor vestrum occidisse vos patrem, fratrem,
matres. Rahel enim si fuisset superstes, sine ulla dubitatione moerore
animi fuisset extincta, Pater vero mirabiliter a Deo servatus est, ne et
ipse dolore et luctu conficeretur. Haec scilicet nescitis. At pudet nos
confiteri et admissum scelus patri manifestare: Nam haec perversa
verecundia obstitit ipsis. Ferte ergo hanc crucem, ut gematis et
clametis. Quid hoc fecit nobis Deus? An enim censetis hoc vobis impune
fore, aut Deum excusaturum aut laudaturum peccatum vestrum? Nunquam
faciet, Quaeritis quare Deus hoc faciat? At cur non potius dicitis:
Quare nos fecimus hoc Deo, aut quare vos non fatemini peccatum? Iam quia
non libet vobis hanc confessionem aedere, timete sane, trepidate,
exhorrescite singulis momentis ad sonitum cuiuslibet folii aridi et mane
quaerite: quis mihi det vesperam et vespere, quis mihi det mane etc.

�

[42, 29 –34] Venerunt itaque ad Iacob patrem suum in terram Chanaan,
et indicaverunt ei omnia quae illis acciderant, dicentes: Vir ille
Dominus terrae acerbe loquutus est nobiscum, tractavitque nos, ac si
fuissemus exploratores terrae. Cui respondimus: Probi sumus, non
exploratores. Sumus enim duodecim fratres filii patris nostri. Unus
autem non extat, minor natu etiamnum hodie est apud patrem nostrum in
terra Chanaan. Rursus dixit ad nos vir ille Dominus terrae: In hoc
experiar probine sitis: Relinquite apud me unum aliquem ex fratribus
vestris et annonam tollite pro domibus vestris et abite adduciteque
fratrem vestrum natu minorem ad me, ut sciam vos non speculatores, sed
probos esse, tum dabo vobis fratrem vestrum et in hac terra
negociabimini.

Haec quoque ad descriptionem superiorem pertinent, qua diximus Mosen
bellissime pingere naturam peccati et mali illius originalis, quod 

[Seite 506]

non vult esse peccatum. Ac apud Papistas sane praevaluit in hoc
Diabolus, quod vitium originis prorsus extinctum est, neque amplius pro
re damnata habetur. Ignorantia autem peccati necessario secum trahit
ignorantiam Dei, Christi et Spiritus sancti et omnium rerum. Nemo enim
putet se fore Theologum vel lectorem vel auditorem scripturae sanctae,
qui malum illud originale extenuat, aut non recte intelligit, imo nemo
hominum vim eius satis cogitare aut assequi potest. Non enim rem
leviculam esse putabimus, propter quam misit Deus filium suum, ut fieret
victima ad redimendos nos.

Papistae docent in Baptismo sublatum esse peccatum originis et manere
tantum fomitem et infirmitatem carnis, sive pronitatem quandam ad
peccandum. Proinde neque quid gratia sive remissio peccati, neque quid
Spiritus sanctus et Deus sit intelligunt. Hoc autem capite memorabilis
descriptio est horribilis istius mali seu peccati, quod est profundum
venenum in anima et corpore, ita ut etiam velit pro iustitia haberi,
sicut [Ps. 51, 6] significat David, cum ait: ‘Ut iustificeris in
sermonibus tuis’.

Quare enim sic loquitur? An non Deus mundus est et iustus? Recte sane.
Sed apud nos non est talis. Nos potius iusti sumus, Deus vero iniustus
est, adeo scilicet ornat se peccatum, et tegit impuritatem suam. Ut
apparet in hisce fratribus, qui non volunt culpari aut damnari, quanquam
dicunt: merito ista patimur? et Quid hoc facit nobis Deus etc. tamen
tegunt et dissimulant scelus suum, et hic coram parente neutiquam
peccasse videri volunt.

Atqui Deus non potest esse mundus aut iustus, nisi non iniusti et
immundi simus, hoc est, Deus non cognoscitur esse iustus, nisi
agnoscamus nostram immundiciem. Non quod nunc demum me iniustum fieri
oporteat. Nam antea immundus sum. Sed haec est quaestio, an etiam in
spiritu velim fieri immundus, hoc est, agnoscere et fateri peccatum.

Sicut enim initio malum illud originis tegi et ornari voluit, ita
sequuntur etiam actualia peccata, veluti proles suam matrem et patrem,
ac mordicus hoc retinent, quod dici solet: Si fecisti nega. Qui enim
negat aut dissimulat peccatum coram hominibus, is iam iustificatus est.
Sed est revera Diabolus transfigurans se in angelum lucis. Es will alles
rein sein, und was Gott thut das soll unrein sein. Ad extremum vero
stabiliri hanc sententiam tamen oportet: Domine Deus tu es iustus, tu es
mundus. Ego [Ps. 51, 6] sum iniustus, sum immundus. Atque illud cum
Davide sonandum est: ‘Tibi soli peccavi, ut iustificeris in sermonibus
tuis’.

Sed hic locus egregie tractatus est a Paulo Rom⌊anorum 3. Atque inde
apparet quam absurda et horribilis haec doctrina sit in auribus hominum
carnalium. Sic enim dicebant quidam, Apostolos docere, peccandum esse et
facienda esse mala, ut veniant bona, Si nostra iniustitia 

[Seite 507]

ὑπερμεταφυσικὴν requirimus. Nam hos fratres vide,
quanto dolore et luctu affecerint patrem suum, et tamen non possunt
adduci, ut coniunctim fateantur scelus suum, non hortantur se invicem,
ut adeant patrem, ostendant se esse fratricidas, qua confessione et Deus
et pater ipsis fuisset placatus.

Necesse igitur est, ut sciens et volens dicas: Ego sum peccator et
iniustus. Quare? ‘ut iustificeris in sermonibus tuis’. Tantum oculos
in terram [Ps. 51, 7] deiicito, et dices: Miserere mei Deus, quoniam in
peccatis natus sum et tota natura mea corrupta est, plena caecitate,
concupiscentia et ignorantia sui et peccati.

Ac si vultis foeliciter versari in Theologia, ac sacrarum literarum
studiis, neque impingere in Scripturam clausam, seu obsignatam, ante
omnia discatis peccatum recte intelligere, ac Epistola ad Romanos sit
vobis ianua et clavis ad scripturam sanctam, alioqui ad eius intellectum
et cognitionem nunquam penetrabitis. Tum vero intelligetis quantum malum
sit peccatum, propter quod Deus misit filium suum, ut purgaretur
sanguine filii Dei et ineffabili illa victima, Ideo enim et malum ipsum
inenarrabile esse necesse est.

Sicut autem fratres hi obstinati scelus suum tegere pergunt, ita
horribilis illa plaga et miseria per totum mundum grassatur, quod
peccatum non vult nudari et hoc esse quod est, vult enim purum et mundum
esse contra suam naturam. Es will schoen sein.

Idem videmus usu venire in Oeconomia et Politia, quicquid enim
delinquitur, hoc in Neminem reiicitur. Quia nemo facile patitur argui et
reprehendi malefacta sua. Sind alle from, es will niemands unrecht
gethan haben. Ita etiam in actualibus peccatis conspicitur viciata et
corrupta natura. Quis igitur peccavit? Quis luet? Solus filius Dei est
peccator. Nemo alius, solus ipse fert peccatum et dicit: Miserere mei,
quia peccavi tibi. Item: Multiplicatae sunt iniquitates meae, super
capillos capitis mei. Ille serio agnoscit et confitetur peccatum (non de
sua persona quae sancta et iusta est, sed tanquam patronus aut advocatus
coram iudice) et satisfacit pro nobis.

Ideo diligenter discite locum de peccato originali, Neque disputetis
quare Deus id permiserit, quod solent inquirere ingenia curiosa, Sed
potius quomodo eripiamur et liberemur ab hoc malo et sciamus Deum
nobiscum [Matth. 9, 2] loqui, ut excitet nos ad agnoscendum illud, quo
agnito dicit: ‘Remissa sunt tibi peccata, Confide fili’, quia dedi
filium meum, agnum immaculatum ab initio. Si agnoveris et confessus
fueris iniquitatem et delicta tua, tum erit 

[Seite 508]

⌊inthiorum 1.

Ibi tum aperta est scriptura sancta, et videbis eam nihil aliud docere,
quam quod proponit Deus filium suum crucifixum, resuscitatum, et pro
peccatis nostris traditum. Neque tamen ingredietur id cor tuum, nec
assequeris quid sit Christus, nisi Scriptura monitrice intelligas quid
sis coram Deo. Id vero disces ex Capit⌊e 3. Genesis, Ubi docetur
poenam mortis inflictam esse universo generi humano propter peccatum
originis, cuius quanta sit malicia et perversitas, monstrant fructus.
Quanta enim rebellio et contumacia est in prima aetate? Qui furores et
flammae libidinum, odiorum, avariciae, invidiae in adolescentia et tota
vita? Nascimur quidem sine peccatis actualibus, sed postea successu
temporis erumpit infinita multitudo viciorum. Unde haec tam tetra
monstra?

Philosophi, Socrates et Cicero ignorant, Scriptura autem dicit, nos
nasci filios irae et obnoxios originali corruptioni ac quanto saniores,
doctiores, prudentiores sumus, tanta plus est superbiae et aliorum
peccatorum, Quia natura est vitiata. Sed obiiciunt Papistae, esse
sanatam per Baptismum et peccata remissa. Recte sane, sed nondum sunt
ablata, ut inquit Augustinus. Hoc quia ignorant illi, nunquam ad veram
lucem scripturae, regni Christi et universae Theologiae penetrant.

[Luk. 10, 34] Vulnera quidem semivivi sunt ligata, ut habet parabola
Lucae. 10. Infusum est vinum et oleum, donum Spiritus sancti coepit, et
tamen vulnera adhuc sunt letalia. Susceptus est in curam ut sanetur.
Nondum vero prorsus restitutus est. Quod si velis dicere, non esse
vulnus, non esse periculum, experire an semivivus possit ingredi,
laborare et facere officium hominis sani. Ipse portatur a iumento cui
est impositus, non laborat, non ambulat. Sic per Baptismum sumus
suscepti in iumentum Dei, hoc est preciosissimum sacrificium pro nobis
sive humanitatem Christi, qua portamur et semel quidem recepti, de die
vero in diem curamur et sanamur.

Sed redeamus ad exemplum horum patrum, Es seind rechte verzweifelte
puben. Occiderunt fratrem cum parentibus, quantum in ipsis fuit et
perstant tamen in impoenitentia, adeo ut etiam convicti et confusi
nolint agnoscere se peccasse. Si confessi essent se vendidisse Ioseph,
longe clementius accepti essent, sed peccatum adhuc sanctum, iustum et
superbum est et nemo est qui deliquerit. Ideo mirifice se ornant et
narrationem illam, quomodo in Aegypto sint tractati, elevant. Atque ea
de re haud dubie in itinere ceperunt consilium, quomodo narrarent patri
quam fieri posset lenissime, omissa mentione carceris, ne haberet
occasionem accuratius causam illius crudelitatis in hospites inquirendi.
Neque tamen prorsus dissimulare possunt Simeonis absentiam, cum vellent
sibi adiungi comitem Beniamin.

[Seite 509]

Sic igitur recitant quae acciderant (Loquutus est nobiscum dure vir ille
Domini terrae) Incidimus in gravem et difficilem tentationem, nos sancti
et innocentes, experti sumus miram acerbitatem et duriciam. Quare? Non
equidem nostra culpa, sed forte tu pater hanc crucem aliquo tuo delicto
meritus es. (Et dedit nos, hoc est, habuit, reputavit sicut exploratores
terrae) Ipsi fuerunt triduo traditi custodiae in carcere et tamen nolunt
carceris meminisse: alioqui interrogasset pater quamobrem in vincula
coniecti fuissent. Ideo singulari consilio mollissime singula
commemorant, ne pater inusitato facto offensus, causam eius inquirat.
Sic peccatum perpetuo sui simile est, vult esse mundum, castum,
formosum, sanctum. Econtra vero Deum accusat et damnat iniquitatis et
iniustitiae.

Sed commodius hoc interpretemur, nimirum ideo eos dissimulasse mentionem
carceris, ne patrem conturbarent. Ibi vero haerent incerti quomodo ei
hoc insinuent, quod cupiunt, auferre secum Beniamin. Itaque ut aditum
sibi faciant ad eam petitionem, persuadere hoc ipsi summo studio
conantur immeritis et innocentibus sibi haec accidisse, ne alicubi
impingat peccatum originale.

Sed cur vocat Moses Ioseph (Adone) Dominos terrae plurali numero?
Talibus enim locis eludunt Iudaei pluralitatem personarum in Divinitate,
quam inde colligere et probare solemus, quod Deus saepe numero plurali
appellatur (Elohim) quem morem soli principes Germaniae et Papa
imitantur. Sciamus igitur Hebraeam linguam plurale nomen iungere solere
verbo singulari, ut Graeci neutris pluralibus saepe subiiciunt verbum
est. Ita hoc in loco Dominus vel Domini terrae loquutus est. Supra
eandem Phrasim habuimus, ubi adultera deponit vestem, usque ad adventum
Dominorum sui, Cum de uno Potiphare Domino Ioseph loquatur Moses. Ibi
singulare pronomen iungitur cum nomine plurali. Non est satis concinna
loquutio, sed habet suum modum Hebraea lingua, cuius non potest reddi
ratio, Ut et in aliis linguis non omnium Phrasium causae ostendi
possunt, Satis est nos scire hunc esse morem istius linguae, Sicut
Germani articulum neutrius generis addunt foeminino substantivo sine
ulla ratione. Das ist die iung frau, das ist die stat. Tales enim sunt
idiotismi et proprietates huius linguae.

Pergunt vero commemorare responsionem suam, quomodo excusarint se viro
illi, quod essent boni et integri, quod nihil mali molirentur, atque
omnia illa pertinent ad ornandos se, ne suspicetur pater ipsos aliquo
scelere sibi hanc poenam carceris aut acerbitatis qua accepti sunt
accersivisse, eiusque inquisitionem instituat. Dicunt igitur haec sine
sua culpa evenisse, ac suam innocentiam palam testatos esse apud
principem terrae. Tantum vero ea commemorant, quae valent ad
extenuationem peccati, quin etiam ad sanctitatis et iustitiae opinionem
sibi conciliandam.

[Seite 510]

Quia autem aberat Simeon vinctus a Ioseph, brevissime narrant quare
relictus sit in Aegypto. Cum haberet nos (inquiunt) pro exploratoribus,
nec acquiesceret excusationi nostrae, iussit unum ex fratribus apud se
manere, donec adduceremus fratrem minorem natu. Sed haec omittunt, quod
triduo fuerint inclusi carceri, Item quod iuravit Princeps terrae per
salutem Pharaonis se ipsos non dimissuros. Neque hoc addunt, Simeonem
iussu Principis vinctum esse et traditum custodiae, haec enim essent
duriora et plena periculo, ideo non exprimunt, sed tegunt et mitigant
quantum possunt.

Vides igitur quanta sit calliditas peccati originalis, quam artificiose
ornet deformitatem suam. Ac tales sane Rhetores sunt omnes homines in
extenuandis et purgandis delictis suis. Inde adeo tot testibus,
iudicibus ac toto strepitu Iuris opus est in foro et Politia, quibus
convincantur homines et adigantur ad confessionem scelerum suorum, et
nihil aliud significant, quam indomitam cervicem peccati. Nisi enim
tegeretur et ornaretur, nihil opus esset iudiciis, legibus, lictoribus,
suppliciis. Sed quia peccatum sanctum et iustum est, retegenda est illa
gloria et innocentia per gladium, crucem, ignem etc.

Ad hunc modum filii Iacob admodum molli verbo utuntur, ac si animo amico
et benigno petivisset Princeps relinqui apud se unum ex fratribus, qui
satis tranquille et quiete ibi degeret, sine omni metu et periculo. Quia
sunt hypocritae et iusticiarii, qui aegre ferunt iustitiam et
sanctitatem peccati confundi. Iustitia et veritas Dei ibi nullum locum
habent, solum peccatum est iustum et sanctum. Non dicunt Simeonem captum
et incarceratum esse, sed humanissime tractari a Principe terrae, qui
eum tanquam obsidem detinuerit, ne quid mali machinarentur adversus
Aegyptios, Facilime vero eum dimissum iri, si adduceretur Beniamin.

Porro hoc in loco Moses crucem fixit Grammaticis in vocabulo (Raabon),
quare frumentum ita appellet, cum alias famem significet, et in Hebraeo
sic sonat: Accipite famem, non alimentum, domorum vestrarum, Quae est
ista Grammatica, quod famem vocat frumentum? Valde sudant Hebraei et
praecipue Rabini, et hinc quoque apparet eos et rerum et Grammaticae
cognitione privatos esse, Neque quisquam potest restituere Hebraeam
Grammaticam, nisi Christiani, qui tenent rem scripturae sanctae, hoc
est, Christum filium Dei, quo cognito, reliqua omnia fiunt plana et
perspicua. Facilis autem explicatio est, si Phrasium et figurarum vim
observemus. Non enim alia ulla lingua plus figurarum habet, quam
Hebraea. Usitata autem figura est non solum Hebraeis, sed etiam Latinis,
et Germanis Antiphrasis, ut cum bonum virum vocamus insignem aliquem
nebulonem. Praecipue vero in Oeconomia eius usus est erga famulos, aut 

[Seite 511]

liberos: Lieber Juncker, Liebes frumichen1� etc. Ubi per Ironiam
aliquid iubemus aut concedimus et contrarium significamus etc. Et quid
aliud est Ironia, aut Sarcasmus, quam Antiphrasis? Nisi quod haec in
verbo, illa vero in oratione est.

Sicut autem supra fractionem panis figurate dixit Moses, eo quod non
esset apud ipsos usus cultrorum, sed panis fangeretur, quo vesci
vellent, ita hic inquit: Adferte Raabon, hoc est famem per Antiphrasin
pro saturitate, aut copia contra famem. Sicut Medici solent vocare
pilulas pestilentiales, non quod inferant, sed quod tollant pestem.

[Matth. 9, 13; Hos. 6, 6] Sic Chesed pulcherrimum vocabulum est ut
Math⌊aei 9. Hoseae 6. ‘Misericordiam [Ps. 4, 4] volo, et non
sacrificium.’ Item Psalm⌊o 4: ‘Dominus mirificat [Jes 40, 6]
(Chasid) sanctum’. Item Isaiae 40; ‘Omnis caro foenum et omnis
misericordia sive beneficentia, velus flos’: Ibi proprie sonat
gloriam, bonitatem, sapientiam et quicquid in carne boni est. Eadem vero
vox usurpatur a Mose in Levitico 18 et 20. pro nefario scelere, aut
incoestu, Ein laster, ein blutschand, et tamen proprie misericordiam,
beneficium vel bonum opus significat, [1. Tim. 6, 2] Ut 1. Timoth⌊ei
6. Quia beneficii participes sunt, hoc est, gratiae seu beneficentiae
divinae. Cum igitur inquit Moses ultimo supplicio dignos esse, qui
designarunt (Chesed) non bonum opus, sed grande flagitium et morte
expiandum intelligit.

Sic Christus vocatur delictum, cum sit hostia pro delicto, qua expiatur
peccatum, quia hic est usus huius linguae, quem penes arbitrium est et
vis et norma loquendi. Nec potest reddi ratio talium figurarum, quas
usus introducit, sed regulae coguntur ei caedere et quaerendae sunt
figurae Grammaticae, quibus explicentur et excusentur. Et haec libertas
sive licentia in Phrasibus alienis a communi consuetudine loquendi
concedenda est omnibus linguis. Eodem modo ex hac cruce nos expediemus.

Quod autem sequitur, terram circumibitis negociando, etiam singularem
vim habet. Nam verbum (Sahar) proprie est circumire, mercari, [1. Mose
23, 16] negociari, et supra eo usus est Moses 23. de Abrahamo emente
agrum sepulturae et expendente quadringentos siclos argenti, publicae et
probatae monetae, quod est in Hebraeo, argenti transeuntis per
mercatores. Das geng und geb ist.2� Inde enim nomen habent apud
Hebraeos, quod solent hinc inde vagari et discurrere, de loco in locum
circumvolitantes instar muscarum. Dicit ergo Ioseph se daturum eis
potestatem peragrandi totam terram et negociandi, modo adducant fratrem
minorem natu. Nam ad Beniamin omnia spectant, ut perducatur in Aegyptum.

[Seite 512]

[42, 35] Cumque saccos suos effunderent, quisque reperit fasciculum
pecuniae suae in sacco suo. Et videntes fasciculos pecuniarum suarum.
tam ipsi, quam pater illorum extimuerunt.

⌊aei 5. pro vano, vacuo aut nihili homine. Hic omnes saccos aperiunt,
Supra enim diximus plures eos habuisse, sed non omnes aperuisse in
diversorio. Iam vero singuli suos saccos effundunt, et reponitur
frumentum in poenum communem sub potestatem patris, qui inde promat ad
quotidianos usus.

Cumque invenirent pecuniam in saccis, suspicati sunt haec a Ioseph
subornata esse, aut alicunde per angulem aut Diabolum divina ordinatione
redditam pecuniam. Itaque vehementer pertubantur et anguntur de
suspicione furti. Adhuc tamen coelant patrem venditionem Ioseph, neque
aliud ipse persuasum habet, quam Ioseph esse mortuum, et vicissim Ioseph
de incolumitate patris et Beniamin dubitat, atque ea est caussa cur non
desinat exercere ipsos variis terroribus et angoribus, hoc consilio, ut
adducat eos ad poenitentiam et confessionem.

Simul autem grandaevus parens in metu est. Der muß auch mit tragen. Sic
enim fieri oportet, ut cum impii plectuntur, pii quoque aliquam partem
aerumnarum ferant. Omnes igitur metu perculsi sunt, tam ipsi, quam
pater. Quia Simeon erat in vinculis, quem sperabant se sine omni negocio
liberaturum, adducto Beniamin. Sed iam apertis saccis haerent attoniti,
ac metuunt sibi structas esse insidias et si redirent ad principem
terrae propter furtum omnibus ultimum supplicium expectandum fore. Haec
omnia pertinent ad humiliationem ipsorum, non enim vult eis nocere
Ioseph, sed potius benefacere, ornare et humiliatos evehere ad summam
dignitatem.

[42, 36] Dixitque ad eos Iacob pater illorum: Orbastis me, Ioseph non
extat, nec Simeon adest, et Beniamin quoque tollitis: Contra me sunt
haec omnia.

Audivimus antea filios Iacob argute rhetoricari et sibi prorsus
persuadere ea ratione se elabi et patri imponere posse. Nam praeter
meritum se acerbius tractatos a Principe dixerunt, et fratrem retentum
esse, non in vinculis, sed obsidis loco, sine ullo periculo: De carcere
vero tacuerunt, ne conturbarent patrem, neve daretur ei occasio
diligentius singula explorandi.

Sed apparet dicta filiorum parum ponderis et fidei apid ipsum habuisse.
Ait enim: Orbatis me filiis meis. Jr bringt mich umb alle 

[Seite 513]

meine kinder. Neque Hyperbolica querela est, sed ex paterno affectu et
solicitudine loquitur per indicativum potentialem, quasi dicat: Iam
scilicet Beniamin vultis abducere. Dicitis Simeonem illic retentum esse
bono consilio Principis, Ioseph cum missus esset ad vos in agrum,
nunciastis eum a bestia laniatum esse. Quid aliud mihi in mentem venire
queat, quam vos nebulones hoc agere, ut iis, quos habui charissimos,
orbetis? Ioseph ex primaria coniuge Rahele periit, nunc fratrem eius
uterinum conamini eripere, ut nihil reliquum maneat Raheli, sed tota
eius posteritas intereat. Fresset nur einen nach dem andern.

Hae sunt paternae cogitationes et suspiciones, quae me quoque solicitum
redderent. Atque ita exercet Deus Patriarcham Iacob, per filios suos, ut
nihil ausit eis credere, sed suspicari cogatur composito geri omnia, ut
orbetur charissimis liberis.

Hieronymus huius loci historicum sensum prorsus obscuravit et corrupit
versione liberiore: Simeon tenetur in vinculis, et Beniamin auferetis.
Non enim sic habet Hebraeus textus et reliqui fratres studio
dissimularunt vincula Simeonis, ne augerent dolorem patris. Ideo Iacob
nihil scit de carcere, alioqui non dimisisset Beniamin, quin etiam iam
constituit Simeonem potius in Aegypto relinquere, quam concedere ut
Beniamin descendat cum fratribus. Si dixissent nos triduo fuimus traditi
custodiae carceris, et Simeon etiamnum tenetur in vinculis, nec poterit
liberari, nisi misso Beniamin, nihil unquam a parente impetrassent.
Itaque dicunt bono consilio factum esse, ut Simeon relinqueretur in
Aegypto, tanquam pignus, ut liceat redire et probare principi se non
esse exploratores.

�

Ita satis duriter exercetur optimus senex a filiis suis, nec sine
ingenti dolore animi hanc querelam effudit de absentia duorum filiorum.
Quod si Beniamin descenderit in Aegyptum, inquit, etiam ipsi pereundum
erit vestro scelere. Est sane horribile exemplum impietatis erga patrem.
Cumque hosce tam sceleratos nebulones salvarit Deus, etiam nos salvabit.
Tandem tamen satis tristes poenas improbitatis dederunt. Sed Ruben
continuat coeptam rhetoricam.

[Seite 514]

[42, 37] Respondit Ruben patri suo: Si hunc tibi non reduxero, interfice
duos filios meos: Trade illum in manum meam, et ego tibi eum restituam.

Ruben vult inire gratiam, tanquam primogenitus, et offert patri obsides
duos filios, sed admodum inepte et imprudenter. Quid enim est stultius,
quam oppignerare avo suos nepotes, in quos ipse animadvertat, ubi tu
fidem datam non servaveris? aut unde scis te rediturum? Quid si una cum
Simeone et Beniamin in carcerem mittaris? Ita amisit omnem intellectum,
et sensum communem. Nam longe aliam oppignerationem et sponsionem esse
oportet. Contemnit igitur Iacob ipsum cum duobus filiis, quia Beniamin
plus diligit quam Ruben cum tota sua sobole, Imo solus restat ipse de
Rahele, in quo spes omnis primogeniturae patri sita erat. Ideo mavult
servare Beniamin, quam Ruben et Simeonem et hunc quidem pro perdito eum
habuisse apparet.

[42, 38] Et ait: Filius meus non descendet vobiscum, Nam frater eius est
mortuus, et ipse solus reliquus est: Si illi accideret pernicies in
itinere quo proficiscemini, deducetis canos meos cum dolore in foveam.

Obfirmavit Iacob animum, non dimissurus filium. Eant, inquit, qui volent
ex vobis, hunc ego non patiar a me avelli. Reliquos filios negligit, ac
sorti et fortunae committit, tacet etiam de redemptione Simeonis,
utcunque illi bene de eo sperare parentem iusserint, non enim habet eis
fidem, sed arbitratur eum e medio sublatum esse.

Omnis vero cura in uno Beniamin est, huic uni caeteros postponit, et
habet eius rei gravissimam et necessariam rationem, quod filius Rahelis
erat, eique dignitas primogeniturae debebatur. De aliis omnibus nihil
boni suspicatur. Video, inquit, infausta et infoelicia esse consilia et
studia vestra, ideo non temere in has angustias et discrimen coniiciam
Beniamin, vos vero non impediam quo minus una omnes aut aliqui ex vobis
eant.

Hic metus et suspiciones Iacob humanae et naturales fuerunt. Qui enim
haerent in tentatione, pessima et tristissima quaeque animo colligunt,
sicut nihil boni de Deo cogitant afflicti et calamitosi, tantum enim ea
in mentem veniunt, quae faciunt ad calamitatem aggravandam, quin etiam
singulae circumstantiae et singula accidentia infausta et
periculosissima videntur.

Idque est opus Diaboli, quod inprimis exercet in conscientia rea coram
Deo, quam morsibus et telis suis ignitis horribiliter impetit. Sicut
econtra rebus laetis et ad voluntatem nostram fluentibus, nemo cogitat
quam sit propinqua mors, Diabolus et pericula omnis generis, Ut
sapienter 

[Seite 515]

Senex apud Comicum inquit: Quamobrem omnes cum secundae res sunt, maxime
meditari secum oportet, quo pacto adversam aerumnam ferant, pericula,
damna, exilia. Peregre rediens semper cogitet, aut filii peccatum, aut
uxoris mortem, aut morbum filiae, communia esse haec fieri posse, ut ne
quid animo, sit novum, Quicquid praeter spem eveniat, omne id deputare
esse in lucro.

Sed haec non veniunt nobis in mentem, dum nihil adversi obiicitur, quin
securi in utramvis aurem dormire solemus, sicut in tentatione et poenis
trepidamus. Ita enim fert humana natura, ideoque in utranque partem
sumus miserrimi. Saepe ex uno delicto, cuius ultionem sustinere nos
sentimus, alia infinita fingimus. Rursus in securitate etiam obruti
peccatis, ne unum quidem cogitamus, nec ullum periculum formidamus.

Haec infirmitas in nobis agnoscenda est, qua conscientia hilaris
innumera gaudia, tristis vero et perturbata nihil nisi calamitates et
aerumnas colligit. Id enim et Scripturae sanctae exempla, et
uniuscuiusque experientia testatur. Quando animus meus tristitia, aut
ira occupatus est, multae cogitationes videntur verissimae, postea vero
cum ad me redeo, facile errorem deprehendo.

Praeter spem autem filii Iacob diutius domi detinentur, cum quidem
statim redituros se in Aegyptum putarent, ut satisfacerent promissis et
fratrem redimerent. Ac satis iustam causam maturandi reditum habebant,
sed obstat pater conatibus eorum, qui mavult periclitari Simeonem, quam
Beniamin, Et adfert eius rei argumentum Dialecticum, quod concludit
contra omnem rhetoricam ipsorum. Si enim, inquit, occurret aliqua
calamitas Beniamin, certe occidetis me.

(Ason) significat laesionem, sive ea lethalis sit, sive non. Cogitate,
inquit, filii quantum mali sit, si vestra culpa, dolore et luctu
conficiar, quod posset fieri, si Beniamin abduceretis, atque is in
periculum aliquod coniiceretur, sicut Ioseph et Simeon nobis perierunt.
Ibi mihi quoque gravissima et indigna morte pereundum foret. Quin et
canitiem suam allegat, admodum παθητικῶς: Deducetis, inquit,
canos meos cum dolore ad inferos. Libenter ego moriar, ac senio et curis
confectus, mortem vehementer exopto, sed hoc miserrimum est, quod
filiorum meorum culpa iam senex moerore et tristitia moriar, Tot malis
exercitato et consumpto, etiam vita ingentibus curis, luctu et dolore
finienda erit.

Haec profecto gravia argumenta sunt, quae opponit rhetoricae illorum,
qua finxerunt Simeonem benigne et amanter tractari apud principem
terrae, propicium et clementem.

Sed respondet Iacob: Quicquid est, non sine causa solus ille ex filiis
meis retentus est, cum nihil simile aliis acciderit. Video vos 

[Seite 516]

colludere et componere technam hanc, ut auferatis Beniamin, meque
orbetis.

Eiusmodi argumenta valde insignia sunt, ducta a necessario, impossibili,
abhonesto et conscientia. Ingens enim scelus est, coniicere patrem
grandaevum in luctum et moerorem, quo conficiatur et pereat.

Postremo disputant hoc loco Hebraistae de voce (Scheolah) quam accipiunt
pro sepulchro et foveam interpretantur, nos vero rident, qui gehennam
exponimus. Sed nihil moramur indoctos istos asinos, qui traditi sunt in
sensum reprobum, et tenebras exteriores, ita ut linguam, quae ipsis
vernacula est, non intelligant.

Necesse autem est, aliud esse Keuer et aliud (Scheolah). Sicut autem
sepulchrum Keuer commune est tam piis, quam impiis. Ita et (Scheolah).
Haec certa res est, et petita ex usu sacrarum literarum, nisi quod haec
est differentia. Sepulchrum, Keuer, proprie terra est, quae effoditur,
et in qua conditur corpus mortuum, multi enim moriuntur, qui non
humantur, ut qui laniantur a bestiis, aut in crucem aguntur, aut
cremantur, illis non conceditur sepultura et tamen omnes dicuntur
descendere ad infernum ex hac vita.

Recte igitur haec distinguuntur, ita ut sepulchrum sit locus in quo
corpus, ossaque demortuorum reconduntur, certo tempore, certa persona et
loco. Scheola autem commune quoddam receptaculum, non corporum tantum,
sed et animarum, ubi omnes mortui congregantur. Augustinus vocat abdita
receptacula animarum, in Enchiridio ad Laurentium. Est igitur Chaos
illud nobis quidem incognitum, in quo non est differentia locorum,
temporum, personarum, quo descendunt etiam hi qui carent sepulchris. Est
locus communis, si modo locus dici debet, non pro corpore sed pro anima.

In Symbolo Apostolico dicimus: Christus mortuus, passus et sepultus,
descendit ad infernum, Ubi haec duo iuxta Hebraeam Phrasim discernuntur
[Ps. 16, 10] sepultura et descensus ad infernum. Et Psalm⌊o 16. inquit
Christus: ‘Non derelinques animam meam in inferno’.

Proprie igitur et definitive (Scheolah) locus vel receptaculum est
animarum. Qualis autem ille locus sit, infinitis quaestionibus a
veteribus disputatum et quaesitum est. Nobis haec differentia sufficiat,
quod sicut corpus servatur in terra, ita anima resoluta venit in suum
Scheolah. Nec traduntur diversae Scheolah piorum et impiorum. Alii acute
sane disputant, et sunt varia Argumenta in utramque partem, quae me
parum movent.

In Parabola de divite et Lazaro dicitur dives sepultus esse in inferno,
non corporis, sed animae sepulchro et tamen de piis aliter sentiendum
est, quam de impiis in eadem Scheolah existentibus.

[Seite 517]

⌊ite 25: ‘Abraham collectus est ad populos suos’. Hic est Scheola
[Jes. 57, 2] id est, locus quidam in quem colliguntur pii, quem appellat
Isaias pacem Cap⌊ite 57. Veniat pax, requiescat in cubili suo, qui
ambulavit in directione [vgl. 2. Chron. 34, 24] sua. Ibi sane loquitur
de mortuis. Sic ad Iosiam dicitur 2. Paral⌊ipomenorum 24: ‘Iam enim
colligam te ad patres tuos, et infereris in sepulchrum tuum in pace: nec
videbunt oculi tui omne malum, quod inducturus sum super locum istum’.

Haec omnia ex Scriptura sancta manifesta et certa sunt, quod sancti
secundum corpus vadunt in Kefer, sicut Abraham in agro Ephron, e regione
Mambre sepelitur. Secundum animam vero ingrediuntur cubicula sua, in
Scheola, ubi congregantur cum patribus suis. Ac habent quidem pii
infernum, in quem descendunt, sed ut requiescant in eo. Et quanquam cum
moerore descendunt, tamen ad quietem et pacem transeunt, Atque adeo
nihil aliud est descensus iste piorum, quam mutatio huius vitae in alium
statum, ubi amplius non vivitur sub sole et super terram, sed relicta
vita hac intrant in cubiculum, sive stratum suum, in quo dormiunt et
requiescunt, donec corpus et anima rursus copulentur in futura et
aeterna vita.

Itaque scriptura prorsus nihil habet de purgatorio, Sed ait sanctos et
iustos transire in suum Scheola, ubi suavissima pace et quiete fruuntur.

Iustus autem est, qui licet sit peccator, tamen si credit in filium Dei
et accipit absolutionem a peccatis per ministerium verbi, baptizatus est
et sacramento altaris participavit, vere absolutus et iustus est. Huic
vero non est paratum purgatorium, sed sepulchrum animae, Scheola piorum,
pax et quies in cubili suo.

[Luk. 16, 22 ff.] Ante Christum dictus est sinus Abrahae, et eadem
appellatione ipse quoque utitur, quam haud dubie ex sermonibus piorum et
patrum mutuatus est, cum dicit Lazarum translatum esse in sinum Abrahae.
Scheola autem divitis erant flammae, atque is status et conditio
impiorum soli Deo cognitus est, qui a nobis comprehendi non potest.
Corpus vero divitis repositum fuit in Kefer. Haec mea sententia est de
hisce appellationibus.

Porro de anima Christi, quae descendit ad inferna unita Divinitati, alia
quaestio est. Atque eius descensus qui fuerit modus, nos sane nescimus.
[Ps. 16, 10] Nam id singulare in eo fuit, quod dicit in Psalmo 16:
‘Non derelinques animam meam in inferno, nec dabis sanctum tuum videre
corruptionem’. 

[Seite 518]

Neque enim infernus tenuit animam eius dormientem et quiescentem, nec
sepulchrum tenuit corpus eius ut computresceret, sicut Martha de Lazaro
[Joh. 11, 39] dicit: ‘Domine iam foetet, quatriduanus enim est’.
Ideo dicitur primogenitus ex mortuis.

Resuscitati vero a Christo nihil aliud potuerunt testari, quam se
dormivisse et decubuisse in lecto et servatos esse in sinu Abrahae, ut
nunc in sinu Christi servantur.

Ac tantum quidem nos de receptaculis corporum et animarum cognitum
habemus, Kefer esse locum pro corpore: Scheolah vero pro anima
dormiente, sive piorum sive impiorum, sed diversa conditione, et qualis
ea quies sit nos nescimus.

Saepe autem mihi in mentem venit, non posse nos haec assequi et
intelligere, cum nequeamus capere quomodo vivat homo in hac vita, quando
dormit. Nisi enim assiduitate et usu quotidiano assuevissemus somno,
aeque ac mortem ipsum exhorresceremus, siquidem nihil aliud est somnus,
quam quaedam veluti migratio ex hac vita, ut nescias ubi, aut qui sis.
Dum vivo, non dormio: sed animo praesenti sum et incedo vigilans et
erectus, Cum vero somnum capio, me ipsum et locum ubi sim ignoro, et
videor in aliud vitae genus translatus. Iam quia usitata res est somnus,
nemo ab eo abhorret, sicut ad conspectum, aut mentionem alicuius
inusitati et horribilis morbi expavescere solemus, qualis est Epilepsia,
qua correpti homines, etiam omni sensu et motu huius vitae destituuntur,
imo in aliam vitam descendisse videntur, adeo ut sive igne adusti, sive
in undas mersi, prorsus nihil sentiant, nihil videant neque audiant,
ideoque epileptici viventes mortui sunt.

Ad hunc modum infantes in utero materno perpetuo dormiunt, quae miracula
nemo aut cogitatione aut verbis potest consequi, ac nisi sciremus somnum
esse utilem et salutarem et sine omni incommodo, non minus atque mortem
aversaremur. Multo vero mirabilior est quies illa defunctorum, quam
scriptura sancta somnum appellat.

Cum igitur in hoc mundo viventes quandoque nihil minus, quam vivere nos
sentiamus, et servat tamen Deus vitam dormientibus et expertibus omnium
actionum. Quare non tantam sapientiam et potentiam ei tribuemus, ut
possit animam quoque servare in morte? Ea quidem dum adhuc in corpore
habitat, varie in somnis luditur obiectis speciebus inanibus somniorum,
quae non sunt res verae, sed tamen vivit, quanquam oppressa somno, ut
non possit exercere actiones et operationes suas. Corpus vero velut
truncus iacet sine omni sensu. Ideo nemo facile dixerit quid sit somnus,
quid vigilia, quid anima, etc.

Hactenus vero de inferno sanctorum et impiorum, de quibus quidem
difficile est aliquid certi adfirmare, neque magnopere nostra interest
scire, qualis sit status impiorum, cum oporteat nos credere et assentiri
verbis Christi 

[Seite 519]

[Matth. 9, 24] dicentis de puella defuncta: ‘Non est mortua puella’.
Ea cognitio et fides sufficit piis.

Theologi Scholastici faciunt quatuor Sphaeras inferorum. Primam
appellant limbum patrum, in quem collocarunt defunctos ante Christi
nativitatem, passionem et resurrectionem, expectantes redemptionem
Christi et descensum ex hac vita ad infernum, quia coelum nondum erat
apertum. Sed non intelligunt illi quid dicant, aut sentiant. Nos vocamus
sinum Abrahae ex doctrina Euangelii, quod ipsi limbum patrum, in quem
translati sunt omnes sancti et pii ante Christi adventum. Nec pugno de
nomine, cum de re constet fuisse sinum Abrahae, qui nunc Christi sinus
est.

Quia Moses et Helias cum Christo in monte colloquuntur, unde apparet eum
omnes istos sanctos habere in manu et potestate sua, et esse Deum
ipsorum, Dormiunt vero et quiescunt, sicut de omnibus piis constat, ita
ut possit eos Christus excitare, quandocunque ipsi libitum fuerit.
Itaque non est necessaria oratio pro iis, multo minus profusio illa
pecuniarum ad redimendas animas ex purgatorio.

Quod si Augustinus aut alii ex patribus aliter sentiunt, sciamus eos
legendos esse cum iudicio, nec articulos fidei ex patrum dictis et
sententiis faciendos, sicut superioribus seculis ea dementia horribiles
tenebrae in Ecclesiam invectae sunt.

� fons et autor est fabularum de purgatorio et missarum pro defunctis.
narrat alicubi fuisse Oeconomum quendam in monasterio suo, qui fortuito
et negligentia quadam inter chartas reliquerat tres aureos, quos cum
post mortem invenisset Gregorius, miras tragaedias egerat in demortuum,
et propter scelus furti maledictum et aeternis poenis obnoxium fore
clamitarat, cum quidem verisimile esset Monachum illum maiorem copiam
furandi habuisse in aliis, neque quicquam tamen ab eo surreptum fuisse,
sed hanc pecuniam ipso nescio inter chartas latuisse. Eo tamen exemplo
et clamoribus Gregorii reliquos ita consternatos esse adfirmat, ut nemo
eorum ne teruncium quidem deinceps retinere vellet. Tandem vero iussit
pro eo recitari triginta Missas, quibus peractis scribit sibi apparuisse
oeconomum illum, et maximas gratias egisse pro tanto beneficio, quo
poenis et maledictione divina liberatus esset.

[2. Thess. 2, 3] Haec nimirum ἐνέργεια seu efficacia erroris
fuit. 2. Thessal⌊onicensium 2. Et ab eo exemplo Gregorii manavit in
totum orbem terrarum infinita illa multitudo abominationum et oblationis
Sacramenti pro mortuis, fuit autem spectrum illud quod apparuit ei
nequissimus Diabolus, exortus ab inferno ad illudendum toti generi
humano. Nam horribile et temerarium commentum Purgatorii et Missarum pro
defunctis superat omnem sensum et eloquentiam.

Longa fabula, longae ambages nundinationum, quibus infinitas opes 

[Seite 520]

acquisiverunt PAPA et Cardinales. Fuerunt enim innumerabilia monstra,
sacrilegia et rapinae, quin omnia monasteria et templa vide, quae non
aliis sumptibus extructa sunt, quam pecunia in redimendas oblationes pro
defunctis impensa. In eum usum totus mundus suas opes congessit, ad
liberandas animas ex cruciatibus Purgatorii.

⌊aei 24: ‘Cum ergo videritis abominationem desolationis, quae dicta
est a Daniele Propheta, stantem in loco sancto, Qui legit intelligat,
etc.’ Fuit enim id delubrum ac monstrum Diabolicum, sed ipsis ad
quaestum, ad parandas opes, regnum et potentiam super omnia regna terrae
accommodatissimum.

Totam autem impietatem hanc de oblatione corporis et sanguinis Christi
facienda pro mortuis, refutat et tollit doctrina Euangelii, quae
testatur pios dormire et quiescere in Christo. Non igitur ullas poenas
Purgatorii metuunt, quas vivi auro et argento pro ipsis possint
redimere.

⌊iae 57: ‘Qui ambulavit in directione sua, [Off. 14, 13] requiescat
in cubili suo’, Item Apocal⌊ypsis 14: ‘Beati mortui qui in Domino
moriuntur, A modo iam dicit Spiritus, ut requiescant a laboribus
suis’. Quam sententiam ipsi quoque crebro allegant, et tamen ad
redemptionem animarum et purgatorio detorserunt. Sathanae igitur ingens
malicia in Pontifice et Apostolis ipsius fuit, et deploranda caecitas
hominum fatuorum, ac omni sensu carentium, qui nimis faciles ad
credendum et erogandam pecuniam ad abusus tam foedos et incredibiles
fuerunt.

Muniendi vero sunt animi adversus haec portenta opinionum testimoniis
Scripturae sanctae, quod non haereant in poenis Sanctorum animae post
hanc vitam, sed requiescant a laboribus suis. Sicut inquit Christus:
[Joh. 8, 52] ‘Si quis sermonem meum servaverit, non gustabit mortem in
aeternum’. [Joh. 11, 25] Item: ‘Ego sum resurrectio et vita, qui
credit in me, etiam si mortuus fuerit vivet, et omnis qui vivit et
credit in me, non morietur in aeternum’. Dominus ipse creator coeli et
terrae missus est a patre in hunc mundum, ut doceret ista, quae firmiter
apprehendenda et retinenda sunt. Sin fallimur, bene equidem nobis erit,
cum per Salvatorem et credendo in filium Dei, fallamur.

Haec monenda sunt propter adolescentes, qui nesciunt quantum caliginis
et miseriarum fuerit in religione Papistica, quam adhuc quidem tueri et
defendere cogitant, ac inprimis Purgatorium et abominationem Missae
mordicus retinent, propter quaestum uberiorem omnibus regnis Europae.

Tertium locum attribuunt Scholastici damnatis, qui nihil ad nos attinet,
Quia Christus suos tantum sanctos liberat a gustu mortis, reliquos 

[Seite 521]

⌊miae 7. vallis filii Hinnom.

Ibi enim Iudaei crebro et libenter sacrificabant, neglecto sacerdotio et
templo, quod erat in urbe et habebat verbum et promissionem, Deum velle
acceptare oblationes et vota huius populi. Sed magis delectabantur valle
illa amoena et consita arboribus, qui perpetuus furor est omnium
temporum et gentium, extra templum et ordinationem divinam sectari
amoenitatem lucorum, fontium, fluminum, quasi gratiores ibi deo sint
oblationes, quam eo in loco, ad quem ipse cultum suum verbo alligavit.

Ibidem vero et altaria et sacella aedificabant, sicut videre est in
Prophetarum concionibus passim Et ante haec tempora contemptis parochiis
et ministerio verbi currebatur ad lucos et reliquias divorum. Et
Papistae etiamnum doctrinam verbi persequuntur et ab Euangelio, a
vocatione domestica cursitant ad S⌊anctum Iacobum, ad Mariam, etc.

Ita nemo nostrum acquievit suo Baptismo, aut templo, ubi habebat verbum
Christi et Sacramenta, ubi erat vocatus, baptizatus, absolutus, ubi,
habebat, audiebat, sentiebat in verbo Deum cum ipso loquentem, sed
ubique locorum extruebantur sacella et altaria, relicto verbo et
sacramentis, perinde ut Iudaei vallem illam praeferebant templo
Hierosolimitano, et ad eam confluebant, rex, regina, principes,
sacerdotes, Prophetae, populus magno numero.

Tanta est potentia Sathanae, cui hoc permittitur a Deo, ut ludibrio
habeat templum, cultum et populum Dei. Nec sane mirum est multos homines
ita offendi hac confusione, ut aut negent esse Deum, aut clamitent eum
ignarum, et negligentem esse rerum humanarum, quod tamdiu indulget
Sathanae, nec vindicat tantam abominationem et prophanationem sui
nominis et cultus.

Vide enim Pontificum impudentiam et impietatem, quanta audacia adhuc
tueantur Missas, peregrinationes, Monachatum, etc. quibus omnibus Deum
horribiliter offendi nihil est dubium, Et tamen sinit Diabolum infinita
illa petulantia et rabie ludere in sui contumeliam et ludibrium.

Talis igitur fuit vallis illa, quam habuerunt Iudaei, pro vera Ecclesia
et vocarunt Topheth, filiorum Hinnam, et prope eam fuit mons Oliveti, et
vallis Rephaim fertilissima, qualis in Thuringia Iovis est qui
appellatur die gulden awe. Condiderunt autem ibi templum, quod revera
fuit prostibulum ad fallendas animas aptissimum, atque ita insanierunt
in cultum illum, ut non pecudes, capras, oves, boves, sicut in templo
Hierosolimitano solebat 

[Seite 522]

fieri et tum pro nihilo ducebatur, sed tanquam loco sacratiore victimas
humanas offerrent, adeoque filios et filias suas mactarent.

Narrant etiam Lyra et alii fuisse in templo ibi condito idolum Moloch,
quod colebant tanquam Deum, aut regem suum, sive iudicem severum, qui
placandus esset filiis et filiabus oblatis, sicut Achas obtulit aut
traduxit per ignem omnes filios suos, ne haerede quidem regni relicto.
Fuit autem Idolum aeneum et concavum, factum ad imaginem humanam, ac
retro repletum igni, donec totum incalesceret, ac veluti arderet. In
eius manus ponebatur puer idolo consecratus, et Sacerdotes crepitacula,
tintinabula et tympana pulsabant, ne parentes pueri morientis clamorem
exaudirent et addebant acclamationes, quibus parentibus gratulabantur et
gratias agebant, quod Deus suscepisset puerum, sine dolore et cruciatu.
Horrendam vero et immanem crudelitatem, Et tamen certa res est fuisse
eis haec sacrificia [Ps. 106, 37 f.] usitatissima, sicut testatur
Psalmus 106: ‘Et immolaverunt filios suos et filias suas Daemoniis. Et
effuderunt sanguinem innocentem, sanguinem filiorum suorum et filiarum
suarum, quas sacrificaverunt sculptilibus Chanaan’.

Ideo minatur Deus se locum illum funditus excisurum, Sicut inquit
Hierem⌊iae 7. Aedificaverunt filii Israel excelsa Topheth, quae est in
valle [Jes. 7, 31] filii Hinnom, ut incenderent filios suos et filias
suas igni, quae nec praecepi, nec cogitavi in corde meo. Ideo ecce dies
venient, dicit Dominus, et non dicetur amplius Topheth et vallis filii
Hinnom, sed vallis occisionis. Sepelient enim in Topheth, eo quod locus
alius non sit. etc. Es soll heyssen ein Todten tal, ein wurgetal, ut
locus ille sacer sit in sepulturam interfectis propter idolatriam.

�

[Jes. 30, 32] Sic Isaias cap⌊ite 30. Poetice depingit poenas et
cruciatus impendentes Regi Assyriorum in inferno. Machet jm ein singer
dantz2� in der hell. Et 

[Seite 523]

erit transitus virgae fundatus, quam requiescere faciet Dominus super
eum in tympanis, et citharis, et bello circumquaque expugnabit eos.
Praeparata est praeter ea iam olim Topheth, etc. quod de gehenna fere
omnes interpretes intelligunt.

Atque ea appellatione Christus aeternam damnationem significare voluit,
sumpta a caede corporali. Sicut enim fuit ibi gehenna, seu mactatio
puerorum, ita postea sanguinem eorum ultus est Deus maxima strage
Iudaeorum, qui eodem loco a Chaldaeis interfecti sunt.

Arbitror autem pueros qui perierunt in talibus sacrificiis esse
salvatos. [Ps 106, 38] Siquidem Psalmus inquit: ‘Effuderunt sanguinem
innocentem, sanguinem filiorum suorum’. Et sicut parvuli ab Herode
trucidati, ita illi quoque mactati et exusti sunt. Vesanos autem
parentes qui eiusmodi victimas obtulerunt, horribiles poenae tandem
exceperunt.

⌊i 21: ‘Servus anno septimo egrediatur liber et gratis, absque
pecunia’. [Jes. 52, 3; Ps. 69, 5] Et Isa⌊iae 52: ‘Gratis venundati
estis, gratis redimemini’. Item Psalm⌊o 69: ‘Oderunt me gratis
sine caussa’. Inde (Hen) aut (Hamnah) gratia et misericordia, a quo
Ioannes nomen sortitus est. Arbitror autem ideo hanc vallem sic dictam
esse, quod esset locus publicus, in quem cuivis liberum esset gratuito
expaciari, sicut sunt apud nos nemora, quae nemo sibi privatim vendicat,
praeter principem terrae et patent omnibus eius subditis.

⌊ite 15. cum assignat terminos tribui Iudae, ducit limitem per vallem
filii Hinnam, prope Hierosolimam, ea tamen exclusa et relicta in
Aquilone, quia non in tribu Iuda, sed Beniamin sita est. Alii Hinnom
dicut nomen esse viri. Sed haec relinquo Grammaticis.

Ego malim exponere Ben pro filio non hominis alicuius, sed iuxta
consuetudinem scripturae sanctae, quae peculiari phrasi solet dicere
filium mortis, filium pharetrae pro sagitta, filium vitae, item filias
Carminis, [Ps. 80, 15 f.] Eccl⌊esiastici 12. pro auribus, Psalm⌊i
80: ‘Visita vineam istam et perfice eam quam plantavit dextera tua et
super filium hominis, quem confirmasti [Jes. 5, 1] tibi’. Ibi loquitur
non de homine, sed de loco. Item Isa⌊iae 5: ‘Vinea facta est dilecto
meo, in cornu filio olei, hoc est, in colle aeditiore et fertili sive
pingui. Nam filius olei nihil sonat, neque nos ea figura uti solemus’.
Exponitur itaque pro loco pinguedinis, Ein schmaltzgrub1�, darinnen
alles wol wechst. Idem significat Getsemani, locus ubi Christus traditus
et prehensus est, quod reddidit Hieronymus vallem adipeam, sive
pinguissimam et scribit fuisse ibi miras delicias hortorum et meminit
eum Iosephus quoque.

Arbitror autem Christum loco illo amoenissimo sustinuisse dolores
inferni, ideo eum odit et vocavit gehennam. Cum enim oraret in horto, 

[Seite 524]

fuit in gehenna et inferno. Fortassis etiam ibidem stetit arbor
scientiae boni et mali. Ad illam igitur vallem oportuit Salvatorem
accedere et sanguinem sudare, qui sudor abunde testatur eum gustasse
mortem, quae est infernus. Ideo non vocat vallem pinguedinis, sed
invertit, ut Hieremias, et appellat gehennam seu vallem occisionis.

Ita Christus Dominus et liberator noster pro nobis omnibus fuit in
ipsissimo inferno. Vere enim sensit mortem et infernum in corpore suo.
Post egressum autem ex corpore quid egerit aut senserit, nos sane
nescimus. Sed in vita et corpore gustavit vere infernum.

Nec opinor passionem in cruce tantam fuisse, quanta haec fuit in horto,
quia natura non potuisset sustinere, Et illud sane magnum fuit, quod
potuit ferre tantum agonem, qui sanguinem ex corpore eius eliceret,
Sicut [Luk. 22, 44] inquit Lucas: ‘Erat sudor eius sicut guttae
sanguinis decurrentis in terram’: non fuit aqua tantum, sed purus
sanguis, manans de corpore in terram.

Qualis autem fuerit tentatio nemo scit, ac orandum est, ne unquam
eiusmodi terroribus et angustiis conflictandum nobis sit. Non enim
possemus sustinere, quin anima cum corpore subito extingueretur.

Sciamus igitur Christum tum oportuisse ferre poenam Gehennae, sed tamen
in carne. Nam quid anima fecerit in inferno, multi multa disputant, an
spoliaverit inferos et liberaverit suos, qui ante ipsum in sinum Abrahae
congregati fuerant, nihil attinet quaerere et rimari curiosius. De hoc
nobis certo constat, omnes Sanctos in aeternum liberatos esse a
potestate inferni et illam gratiam revelavit nobis in Euangelio. Interea
vero manet Scheolah pro piis defunctis. Gehenna autem non est piorum,
sed impiorum receptaculum, ubi Tophet seu locus ille tympanorum vertetur
in fletum et [Luk. 13, 28] stridorem dentium, sicut inquit Christus.
Impiorum infernus non est (Scheolah), non dicitur pax, quies, cubiculum,
nec scimus an vel quomodo dormiant post mortem. Haec de differentia
Sepulchri et Gehennae hoc in loco dicere volui, ne alias singulari aut
uberiore tractatione opus esset.

� sich so kindisch und so weibisch als irgent ein mensch, non aliter
ac si Ciceronem videas Tulliolam suam flentem, aut Davidem filios Ammon
et Absalon, ubi veros et puros homines vides.

Talis sane Iacob quoque describitur et idem saepe in Scriptura sancta
commemoratur de summis et sanctissimis viris, qui habuerunt proprias ac
ad se pertinentes promissiones, perinde ut nos habemus Baptismum, Caenam
Domini, promissionem Euangelii nobis donatam, qua debemus 

[Seite 525]

firmiter niti et acquiescere, ita ut nunquam animis deiiciamur, sive
secundae sive adversae res sunt. Cur enim metuo pestem, Turcam,
periculum, mortem filii? quare sic insanio, cum habeam Deum propicium,
protegentem, faventem, consolantem?

� kind.

Hoc est quod saepe dicimus, et quod Scriptura testatur, nos esse adhuc
in carne, quanquam sumus iusti, habemus spiritum sanctum et remissionem
peccatorum, siquidem confitemur Christum, quod impossibile esset, nisi
Spiritus sanctus esset in nobis, qui est clarificator Christi. Itaque
qui Christum celebrat serio et bona conscientia, is habet propicium
Deum, sicut testantur scripta et voces Apostolorum et ipsius filii Dei,
qui non possunt nos fallere aut mentiri. Quare igitur lugemus et
tristamur? Quare luget Iacob, qui etiam habet promissiones, et tamen
earum obliviscitur? Totus est carnalis, peccatum in membris eius non
solum pugnat, sed militat et captivat eum. An non indignum est nos ita
exerceri et infirmari a nostra carne? Et accedit insuper Diabolus, qui
occasione accepta a carne auget iucredulitatem, diffidentiam et
oblivionem Dei.

� Habeo Deum promittentem, consolantem, defendentem, beneficum et
largum, qui multo pluribus et maioribus beneficiis me potest cumulare.
Quare igitur lugeo? quare contristor? Sed contra haec omnia inquit: Cum
moerore descendam in infernum. Tantus vir tam muliebriter et pueriliter
luget, omniumque promissionum obliviscitur. Nam quod filii peccant,
nihil mirum est, quia sunt impoenitentes et securi de gravissimo scelere
annos .22. quod caelant adhuc, nec volunt confiteri. Es sind recht bose
puben. Sed ipso parente indigna est haec trepidatio.

Ea igitur doctrina Spiritus sancti in hoc exemplo proponitur, quae in
omnibus Historiis patrum admodum celebris est et alibi quoque traditur,
quod στοργὰς φυσικὰς quae efficiunt hunc luctum et
dolorem, maneant in sanctis, et quod Deus non sit author destruendae
naturae, sed sanandae. Spiritus sanctus non facit ex hominibus truncos
et insensatos, quando infundit fidem, sed conservat, et auget quicquid
in natura boni est, στοργὰς paternas, filiales, etc. Sunt enim
creaturae Dei. Infirmantur 

[Seite 526]

quidem in multis, et tolluntur per Diabolum, sed Deus non tollit eas,
sicut Monachi et fanatici faciunt. Nam et Ioseph vir est fortis, et
sanctus, tamen plorat, sicut audivimus supra.

Haec vero infirmitas Iacob, quanquam est peccatum, tamen prodest ei ad
humiliationem, ad timorem, fidem et invocationem et maius gaudium animi,
ut in sequentibus apparebit.

Caput XLIII.

[43, 1 –5] Interea fames omnem terram vehementer premebat. Cumque
absumpsissent in cibo annonam, quam ex Ægypto advexerant, dixit pater
eorum ad eos: Revertimini, et emite nobis paululum alimenti. Iuda
respondit ei et dixit: Contestando contestatus est nos vir ille et
dixit: Non videbitis faciem meam, nisi frater vester veniat vobiscum: Si
ergo miseris fratrem nostrum nobiscum, descendemus et ememus tibi
alimentum: Si vero non miseris, non descendemus. Nam vir ille dixit ad
nos: Non videbitis faciem meam, nisi frater vester fuerit vobiscum.

Postquam respondit Iacob ad petitionem filiorum de mittendo Beniamin in
Aegyptum, eorumque rationes rhetoricas gravissimis argumentis refutavit,
alia iam et commodior occasio offertur exorandi patris et extorquendi
filium, quem animo obstinato retinere apud se cogitabat. Fames enim
usque adeo in tota terra invaluerat, ut universae familiae pereundum
esset inedia, nisi redirent in Aegyptum, et frumentum inde adferrent.
Nec dubito complures alios in terra Chanaan et aliis locis fame
periisse.

Itaque hoc uno argumento concludunt, et expugnant parentem
pertinacissimum in sua sententia, nimirum ipsum cum parvulis et tota
domo interiturum, neque etiam Beniamin salvum et superstitem fore,
tametsi domi cum patre maneat, nisi hoc tempore incertae fortunae et
arbitrio principis Aegypti eum committat. Vide enim, mi pater, quid
agas, dixerunt, ne omnes nos, teque ipsum perdas, dum vereris unicum
filium in periculum adducere, quod tamen leve admodum, aut nullum
prorsus futurum est, ubi venerimus in Aegyptum. Hoc igitur durissimo et
extremo telo necessitatis victus pater mutabit sententiam, filiumque
unice dilectum a se abduci patietur.

Quare autem permittit Deus ista fieri? An non enim habebat Iacob [1.
Mose 15, 1] promissionem divinam: ‘Ego ero protector tuus’, Cresce
et multiplicare. Item: Dilataberis in quatuor partes terrae, etc. Et
maioribus eius Abrahamo et Isaac similiter promissum erat, duraturum
semen ipsorum in aeternum. Sed contra haec omnia in summas angustius
adducitur Iacob, ut certissimum periculum vitae ipsi et familiae eius
immineat. Ubi iam 

[Seite 527]

est fides in promissionem? Cur non facit miracula et oratione a Deo
impetrat ut domus et liberi serventur in diebus famis? Non videtur sane
eventus et res ipsa cum promissionibus tam amplis et opulentis, quibus
ipsum obruit Deus, congruere. Oportuit certe miraculum fieri in tantis
angustiis et necessitate extrema. Sed in eodem periculo est, eademque
premitur fame qua reliqui gentiles et idolatrae premuntur.

Saepe autem dictum est fuisse quidem Patriarcharum vitam sanctissimam,
plenam fide et irreprehensibilem, adeoque multa praeclare gessisse et
magno animo ac fide promissionum quas habuerunt gravissima quaeque
pericula superasse, Sed hoc longe maximum miraculum fuit, quod vixerunt
in fide promissionis, cum quidem prorsus evanuisse et irritae esse
viderentur. Sicut hic Iacob et filii cum uxoribus et tota familia de
vita periclitantur, non secus ac si a Deo deserti et abiecti essent.

Itaque non videmus in Historiis horum Patriarcharum ieiunia certorum
dierum, abstinentiam ab Oeconomia, politia, macerationem carnis, quae in
Francisco et Bernardo admirantur alii, neque nos sane eos damnamus. Sed
de fide et tentationibus disputamus, an etiam Antonius, Bernardus,
Dionysius constituti in summis periculis tantam fidem habuissent in
monasteriis suis, quam habuit Iacob in sua domo. Nam extrema quaeque
perfert, nihilo secius atque alii impii et idolatrae. Nihil est
discriminis inter domum Iacob et vicinorum Chananeorum familias.

Quid igitur facit? hoc quod omnes sancti solent, quorum exempla nos
docent, ut saepe alias dixi, non esse iudicandum Deum secundum
praedestinationem divinam, nec contemnenda media ordinata ad hanc vitam
sustentandam, et pericula cavenda. Sicut multi temere disputant de
fatali necessitate. Si volet me Deus servare, tempore famis aut pestis
ero superstes, etiam sine cibo aut medicina. Sin fuerit pereundum, nihil
proderunt illa omnia.

Hae cogitationes impiae et prohibitae sunt a Deo. Non enim patefecit
nobis arcana consilia, quomodo aut quando te velit iuvare. Neque est
ipsi praefigendus locus, tempus, persona, non enim feret sibi haec
vincula rationis et sapientiae humanae iniici, sed vult te servire
vocationi tuae ac propterea condidit coelum et terram et omnia quae
continent, ut te alat et sustentet. Illis igitur mediis noveris tibi
utendum esse, nec inquirendum curiosius in arcanam eius gubernationem.

Quia vita haec consistit in providentia ipsius et tua fide. Siquidem
promisit se fore Deum tuum, teque sustentaturum et salvaturum. Non est
igitur quod dicas: Quicquid fecero, non tamen impediam voluntatem Dei,
quo minus fiat hoc, quod definivit. Ea enim Diaboli vox est et damnata
in aeternum. Quin potius simplici fide incede et quando es in periculo
et angustia, utere mediis quibuscunque potes, ne tentes Deum. Quod si
nihil auxilii aut remedii est in iis, quae condidit Deus 

[Seite 528]

ad propulsandum periculum aut morbum, tum reiice in Dominum curam
vitamque tuam et ipsius sapientiae et bonitati gubernationem tui
permitte.

Qui vero contemnunt media et periculum sibi temere accersunt, illi [Ps.
78, 18 f.] graviter peccant contra promissionem et tentant Deum, sicut
Psalm⌊o 78. de Iudaeis, qui praefiniebant certam rationem auxilii
divini, dicit: ‘Et tentaverunt Deum in cordibus suis, ut peterent
escas animabus suis, et male loquuti sunt de Deo. Nunquid poterit Deus
parare mensam in deserto. etc.?’ Verum non feret Deus se captivari et
cogi intra metas sapientiae tuae, ac praescientia et praedestinatio eius
nihil ad te pertinet, quin potius ut ne tentes Deum, audias eum
promittentem, eique firma fide adhaere. Hoc enim docet exemplum
Patriarchae Iacob, qui quanquam versatur in periculo mortis, consumptis
alimentis omnibus, quae ex Aegypto advexerant filii, tamen non negligit
medium quo antea quoque usus fuerat, iubet redire filios in Aegyptum et
emere frumentum, ne se et familiam universam fame enecet.

Ita retinet promissionem et fide invocat, non tentat Deum, statuit
firmiter se non desertum iri, nec irritas fore promissiones, et tamen
non excludit medium quod offertur, sicut supra quoque Abrahamum
audivimus descendisse in Aegyptum cum fame laboraret.

Haec diligenter observanda sunt ad refutandos fanaticos illos, qui
putant magnam sapientiam et fortitudinem esse, quidvis audere et tentare
extra verbum Dei, quod in speciem magnificum, insolens et inusitatum
est. Quemadmodum ferunt de duobus fratribus peregrinantibus in terra
gentilium, qui cum esurirent et porrigeretur eis panis ab incolis
illorum locorum, alter eo noluit vesci, propterea quod homines impii, et
ethnici obtulerant, ac nisi coelitus pasceretur, mortem potius
oppetendam censuit, periit igitur fame, et sepultus est in infernum.
Alter vero fuit sanior, qui sumpto cibo suppeditato a Gentilibus
servatus est.

Sic magna stultitia fuisset abstinere a frumento et cibo allato ex
Aegypto, propterea quod essent ibi homines impii et increduli. An non
enim panis Aegyptiorum creatura est, aeque ac alii cibi et alimenta? Sic
nos eodem foro, terra, aqua, coelo, sole fruimur, quo et impios scimus
uti. Non mittet tibi Deus Angelum coelitus, qui te singulari modo alat,
cum abunde suppetat in terra unde vivas. Ad hunc modum Christus [Matth.
4, 7] respondet Sathanae: Scriptum est: ‘Non tentabis Dominum Deum
tuum’, quasi dicat, nihil mihi opus est angelorum subsidio, qui e
fastigio templi me deducant, cum non desint gradus per quos descendam.

Haec opponenda sunt illis qui disputant de providentia Dei et
necessitate praescientiae Divinae, cum tamen nihil ad eos pertineant,
neque enim ipsis hoc est necessarium, quod apud Deum necessarium est,
sed promissiones et praecepta Dei amplecti debebant et uti creaturis
conditis ad huius vitae conservationem, quibus si iuvantur, bene est,
sin minus, 

[Seite 529]

tamen sciant Deo obtemperandum esse, qui si opus fuerit, etiam miracula
faciet, ac fidem et spem eorum cumulatissime ornabit.

Rursus vero in responsione Iudae occurrit verbum (Jesch) si est, si
[Spr. 8, 14] adest, Hinc vocabulum Tuschia, prov⌊erbiorum 8: ‘Meum
est consilium et successus, ut fiat aliqua res. Non solum do consilium,
sed etiam factum’. [Spr. 3, 28] Et proverb⌊iorum 3: ‘Ne dicas
proximo tuo: Abi et redi, cras dabo, quum modo sit apud te, quum sit
res, quum sit unde dones’. Non est verbum substantivum, quod
Dialectici copulam vocant, sed significat extare, adesse. Si adest tibi,
ut nobiscum mittas Beniamin, si est apud te in promptu et conclusum,
tunc descendemus.

Atque inde apparet Iudam plus valuisse autoritate apud patrem, quam
reliquos filios. Ioseph enim iam sublatus erat, Simeon, Levi et Ruben
offenderant patrem. Quanquam Iuda quoque incaestum cum Thamar
commiserat, tamen ignorans fecit et postea abstinuit ab ea. Ideo
arbitror Iudam prae caeteris charum fuisse patri, siquidem sermones eius
plus ponderis habent, quam Ruben aut aliorum qui eandem causam apud
parentem egerunt.

Deinde videmus quam mirifice regat Deus sanctos suos. Iacob enim erat
orbatus dilectissimo filio et uxoribus omnibus iam vita functis, nulla
enim earum descendit in Aegyptum. Sed cum solis nurubus gubernat domum.
Dinam vero puto fuisse loco matris familias et successisse quatuor
uxoribus. Ac fuerunt hae quoque sine ulla dubitatione honestissimae
matronae, quae rem familiarem Iacob tanta industria et fide
administrarunt et auxerunt, non fuerunt desides et ignavae, magnam enim
diligentiam et curam requirit res pecuaria.

Iuda vero firmissimum argumentum adfert a necessario et impossibili,
quod reliqua omnia vincit, quae ducuntur ab utili, honesto, decoro, etc.
His tamen adhuc repugnat pater. Ita humanis consiliis et eventibus
geruntur omnia, sicut apud nos. Et quaeri potest quare spiritus sanctus
tam vilia, puerilia, servilia, muliebria, secularia et carnalia de
hominibus sanctissimis habentibus promissiones luculentissimas
commemoret, quae cum alio quovis etiam impio ipsis sunt communia. Cur
non alia graviora et sublimiora scribit? Quid enim hoc magnum est, quod
in istis sordibus rerum domesticarum desudandum ipsis fuit?

Respondeo. Tollatur impius ne videat gloriam Dei. Deus abscondit Sanctos
sub istis larvis et rebus carnalibus, ut nihil iis videatur abiectius.
Quid igitur interest inter Davidem et Scipionem, vel Iulium Caesarem? Si
externam manum, gladium et sanguinem spectes. Nihil prorsus discriminis
est. Non enim delectatur David electitiis illis cultibus, religionibus
et devotionibus Monachorum, sed sustinet communes 

[Seite 530]

aerumnas et afflictiones, quae solent comitari administrationem
oeconomicam et politicam.

Sed haec est differentia. David vivit in promissione et praeceptis Dei.
Iulius Caesar nec Deum habet, nec Diabolum, imo mancipium Sathanae est,
non enim regitur praeceptis Dei, nec credit promissionibus, sed fortuito
gerit omnia.

Monachi hoc discrimen non norunt, nec sanctitatem Patriarcharum
intelligunt, quia offenduntur externa illa specie operum, quod
paterfamilias gubernat et curat liberos, filias, nurus, ancillas,
pecudes, quod numerat pecuniam, emit, vendit et vivit inter gentiles.
Ibi nulla admodum sanctitas conspicitur. Quod autem incedunt in fide et
obedientia Dei, hoc non observant Papistae.

Atqui prima et praecipua cura nobis esse debebat de promissionibus et
praeceptis Dei, iuxta quae tota vita nostra instituenda erat. Ea enim
vera sanctitas est piorum. Huc accedit Sacramentorum usus, qui si fuerit
integer et sincerus, multiplicia exercitia et cultus sese offerent,
quibus fidem et dilectionem Deo et hominibus probemus. Nec deerunt
insidiae et insultus Diaboli, cum quo dies noctesque fuerit
conflictandum.

Sed haec omnia ex alto despiciunt Papistae. Quid Decalogus, quid fides?
inquiunt, illa omnia vulgo tradita sunt, ego meliora et sublimiora
eligam, abstinebo ab oeconomia, politia, Ecclesia, secedam in locum
desertum, etc.

Tales igitur Historiae sanctissimorum patrum omni Rhetorica et
Dialectica defendendae et ornandae sunt, ut discamus id genus vitae Deo
gratissimum et acceptissimum esse, quod regitur promissione et
defensione divina: Quod si non omnia ad voluntatem tuam fluent in rebus
gerendis, non propterea despondebis animum, aut si infirmitate quadam
lapsus fueris, revertere, et noli defendere peccatum et nihil erit
periculi. Quia patet reditus ad promissionem.

Ad hunc modum Legendae sanctorum patrum longe superant stultas illas
nugas et fabulas quas in Papatu admirati sumus. Quid enim ad nos
Antonius, qui contra conscientiam, cum sciret nihil suscipiendum esse in
vita aut doctrina extra mandatum Dei, tamen in Heremum sese abdidit?
Scimus esse tres ordines vitae huius, Oeconomiam, Politiam et Ecclesiam,
quibus posthabitis si velint omnes sua studia et vias electicias
persequi, quis erit pastor animarum? quis baptisabit, absolvet,
consolabitur oneratos peccatis? quis Rempublicam geret? aut tuebitur
communem societatem hominum? quis educabit prolem, aut agrum colet? Et
tamen haec officia divinitus mandata et approbata, in Papatu spreta et
abiecta fuerunt et portenta illa Monachorum horribili furore Diabolus
obtrusit hominibus.

Ista igitur saepe dicenda et inculcanda sunt, ut discamus Deum non
offendi, sed delectari potius hisce ordinibus, tantum maneant intra
limites 

[Seite 531]

mandatorum suorum. Si non potes imperare aut docere, tamen non minus pie
parebis, aut disces ab aliis, modo in tribus hisce hierarchiis servias
Deo, nec inveniaris cum Antonio, Hilarione aut Malcho in deserto.

In primis vero adolescentibus et imperitis haec proponenda sunt, qui
nondum norunt quid sit peccatum, quid Diabolus, quid caro, Et monstranda
sunt exempla patrum, prophetarum, apostolorum, qui non contempserunt
oeconomiam, politiam, Ecclesiam, nec ab operibus rusticis et servilibus
abhorruerunt et nihilominus tamen potuerunt vivere in fide et praeceptis
Dei. Si autem se gesserunt in communi vita, ut nulla differentia
appareret oculis carnalibus inter Abraam, Isaac et alios patres amicos
Dei et principes profanos, qui ignorabant et oderant Deum, Quia caro
promissionem et charitatem Sanctorum non cernit, sicut nec Papistae, nec
Iuristae ea perspiciunt, qui vitam suam dirigunt ad sanctimoniae et
iustitiae normam electitiam.

Ad hunc modum audivimus sanctos patres et hunc Iacob loqui et querulari
in modum rusticorum, et civium abiectissimorum, sicut mox sequetur: Ut
quid malefecistis mihi? Ah quare tam indigne mecum egistis? wie habt jr
so ubel an mir gethan? das geht alles uber mich. Propemodum ita sonant
verba, ac si non amplius crederet promissioni. Tantus vir, tam sanctus,
abundans opulentissimis promissionibus sic luget filium adhuc
superstitem, nondum amissum. Cur non potius dicit: Age eat vobiscum
Beniamin in nomine Domini? cui sic placuit, quem merito pluris facio,
quam totam meam familiam. Verum omnia dicta et cogitata carnalia sunt et
secularia. Er stellt sich nicht anders als leg jm leib und leben an dem
sun, Et tamen adhuc lucet ibi fides et charitas. Non enim vult temere in
periculum coniicere filium, ideo tam duriter expostulat cum reliquis
filiis.

[43, 6] Dixit ergo Israel: Cur tam inique mecum egistis, ut indicaretis
viro illi quod superesset vobis adhuc frater?

ph et Simeone in Aegypto relicto, ac nunc veretur eos novam fallaciam
fingere, ut Beniamin quoque e medio tollatur. Haec sunt πάθη
humanissima et carnalissima, quae tribuuntur viro cumulato
promissionibus divinis, sed laboranti infirmitate et circumferenti
peccatum militans, repugnans, captivans, ita tamen ut maneat sanctus,
quia non deficit a Deo, non blasphemat, sed tantum miseriam suam
deplorat.

Quod nobis in consolationem proponitur, ut licet simus infirmi, et
vehementer angamur de nostris aerumnis, ita tamen moderemur dolorem, ne
desperemus, fides enim exercetur et impugnatur maximis telis et
arietibus, laborat in peccatis, calamitatibus, infirmitate carnis et
tamen superat et vincit.

[Seite 532]

Hanc luctam et victoriam fidei Papistae et monachi non vident, qui suis
devotionibus absorpti et excaecati sunt. Sicut memini me olim Monachum
non solitum acquiescere animo, nisi quotidie celebrarem missam. Quod
mandaverat Deus omittebamus, ad ea vero quae ab hominibus inventa et
tradita erant, toto impetu et furore quodam ferebamur. Sicut Achas omnes
suos filios mactabat contra voluntatem Dei, quae [Jer. 7, 31] aperte
significatur Hieremiae. 7. ubi inquit: ‘Nunquam ascendit in cor
meum’, etc.

Ea enim imbecillitas est sive furor potius humanae naturae, quam
celebravit etiam ethnicus Poeta elegantissimo versiculo: 

Quod licet, hoc fugio, quod non licet acrius urit.1�

Papistae igitur non intelligunt tam praeclaras Historias, quia nec
promissiones nec praecepta Dei curant, quomodo ergo sciant quae sint
bona opera? Nam haec in vita Patriarcharum tecta et obscurata latent
actionibus et sermonibus carnalibus. Sicut hic videmus Iacob omnia quae
homini carnali in mentem venire possunt cogitare et dicere.

Sciamus igitur paulo altius introspiciendas esse historias sacras quam
profanas et gentilium res gestas. Si enim haec a Latinis aut Graecis
authoribus descripta essent, prorsus indigna luce et memoria viderentur,
praesertim in Ecclesia et populo Dei. Iam vero observandum est alium
huius libri authorem esse, nimirum Spiritum sanctum, qui gravissimum et
immutabile pondus addit rebus Sanctorum, eorumque corda fide et
promissione gubernat. Cum autem is non dedignetur res nihili et nullius
prorsus usus, ut videntur, tam copiose describere, nos quoque ne pigeat
cum summa attentione haec evolvere.

Humile et abiectum est, quod pater promissionis tamen misere et prope
serviliter lamentatur et luget. Cur non regnat in corde eius florens
illa et exultans fides, quae sic statuat: Quid tum, etiamsi filius in
Aegypto periclitatur? tamen ibi etiam Deum protectorem et salvatorem
habet. Nihil horum ex ipso audias, languida et muliebria sunt omnia
dicta et facta eius.

Sed haec ideo tradenda sunt in populo Dei, ut discamus et erudiamur,
credendum esse Deo promittenti et nos ipsi curae esse, etiam tum, cum
sumus infirmi et adflicti. Non enim tantum placemus Deo, quando valemus
fidei robore et grandia miracula facimus, verum etiam cum infirmamur et
similes sumus caeteris hominibus. Sicut Iacob non abiicitur, quanquam
propemodum amisit fidem illam firmam et gloriantem, quae celebratur in
[Ps. 31, 7 f.] Psalm⌊o 31: ‘Ego autem in Domino speravi, exultabo et
laetabor in misericordia [Ps. 32, 11; Ps. 34, 2] tua’. Item:
‘Gloriamini in Domino omnes recti corde’. ‘Benedicam Dominum omni
tempore’, etc. Tum scilicet, quando res secundae sunt, neque quicquam
adversi obiicitur, sed tempore tribulationis mox pavor et 

[Seite 533]

angustia occupat animos, ita ut videatur Iacob desertus a Deo,
destitutus omni spe et solatio.

Ista igitur proponuntur nobis in consolationem et exemplum, ut discamus
Deum non minus adesse in adversis, quam in secundis rebus. Et diligenter
inculcanda sunt, quoties videmus Sanctos pavere, laborare, angi,
infirmari. Si enim externam larvam spectes, perinde illi affliguntur,
cruciantur, vivunt, moriuntur, ut gentiles et carnales homines, nisi
quod lucet in eis fides, quantumvis infirma, et vere, ut dicitur,
calamus quassatus et linum fumigans, nondum tamen extinctum.

Et eiusmodi terrores et pericula ad nos erigendos et confirmandos
pertinent in nostris tentationibus, alioqui nihil ad me historia tam
sordida et carnalis.

Papa et fanatici tales sanctos fingunt, qui sint Stoici et sine omni
sensu doloris aut laetitiae. Sicut Monetarius robus suum iactabat in
reprimendo dolore et vincendis creaturis, negabat se affici rebus
praesentibus, qualescunque essent. Sed Deus detestatur ἀπάθειαν
illam, neque Academicos amat, sed tales requirit, qui sint pie et
amanter adfecti erga [Hos. 6, 6] parentes, liberos, etc. sicut testatur
divina vox apud Osaeam: ‘Misericordiam volo’, etc. Ibi mandata est
charitas erga proximum, quae profecto non impletur sine sensu aut
adfectu.

Pereant igitur fanatici illi cum sua ἀπάθεια. Sancti Patriarchae
adficiuntur suis et aliorum calamitatibus et omnia eorum opera et
miracula sunt merae passiones et aerumnae, quas ferunt fide et lino
adhuc fumante, quanquam in conspectu hominum contempta sunt et spreta,
verum in oculis Dei sunt optima et preciosissima sacrificia.

Sic paterfamilias tolerat egestatem et varias calamitates in fide, si
non firma, tamen infirma, quia est Christianus et paratus ad ferendum
longe graviora. Sed hunc Papistae non habent pro sancto, sunt enim
trunci et stipites sine sensu, sine solicitudine et caritate, sine
commiseratione aliorum, suo tantum ventri et gulae servientes.

Nos vero talia exempla praeclare erudiunt et confirmant fidem nostram,
qua credimus Deum adesse sanctis suis, eosque curare etiam [Ps. 4, 4]
tum, cum videtur ipsos negligere et nescire, iuxta illud Psalm⌊i 4:
‘Scitote quoniam mirificat Dominus sanctum suum’: Non eo modo ipsos
ducit, quem ratio et sanctuli illi Pontificii praescribunt, sed dat
promissiones suas, quibus vult nos assentiri, gloriari in domino et
exultare.

Sed aliud est tempus gaudii, aliud tristitiae. Secundis temporibus [Ps.
34, 2] laetantur et cantant: ‘Benedicam Dominum in omni tempore,
semper laus eius in ore meo’. Ac tum quidem etiam ratio et caro gaudet
et praedicat Dei misericordiam et bonitatem. Tristibus vero miscetur
cantus eorum fletu, lamentationibus, querelis. Es ghet halb zu1�,
heulen halb, und 

[Seite 534]

singen halb. Es lacht sich ubel, wenn man weinet.1� Tamen statuendum
est Deum non deserere pios, quocunque genere malorum oppressos.

Homines profani haec rident et contemnunt, quia non vident linum fidei
fumigans nec norunt spiritum sanctum, qui est efficax in cordibus
piorum, ac linum illud fovet et excitat, Propterea dixi, saepe
respiciendum esse ad authorem harum historiarum, spiritum sanctum, cuius
lingua non est levis aut ociosa, sed docet de rebus gravissimis,
utilissimis, sanctissimis.

[43, 7] At illi responderunt: Diligenter percontatus est vir ille nos de
progenie nostra, dicens, vivitne adhuc pater vester? estne vobis alius
frater? ut secundum id quod fuerat sciscitatus responderemus ei. Nunquid
scire poteramus quod dicturus esset: Adducite fratrem vestrum?

Hic exponunt quomodo de omnibus rebus diligentissime percontatus sit
Ioseph, ita ut ordine singulos compellaret, quos haberet parentes,
cognatos, fratres, idque non tantum eo fecit, ut singulari amore et
studio cum eis luderet, verum etiam ut sciscitaretur de fratre et patre
suo. Ideo responderunt supra, non sumus colluvies nebulonum, aut
diversis parentibus nati, sed fratres et filii sumus unius viri. Voluit
enim certus esse de utriusque salute et vita. Ideo non sua sponte, sed
coacti tot interrogationibus, commemorarunt fratrem unum mortuum esse,
alterum vero adhuc vivere domi apud patrem.

Hinc igitur sumi potest explicatio praecedentis capitis de ludo Ioseph
cum fratribus, quo eos in maximas angustias coniecit, ut exploraret an
esset adhuc pater superstes cum fratre Beniamin, idque ubi cognovit ex
responso eorum, tamen nondum omni metu et periculo eos liberavit, sed
iussit Simeonem tradi custodiae, quod non temere omnibus dictis eorum
fidem haberet. Verebatur enim utrunque aut alterum extinctum esse.

Ipsi vero cum magno studio adfirmarent de omnibus quae narrabant, ac
praecipue de fratre domi relicto, adeoque singularem candorem et
integritatem prae se ferrent, pulcherrime impegerunt ac se ipsos
irretiverunt.

Sicut fatentur hoc in loco: Nunquid poteramus scire quod dicturus esset:
Adducite fratrem vestrum. Ita solet Deus eludere et confundere
sapientiam et consilia nostra, cum pulcherrime nobis sapere et consulere
videmur, ut exitio ea nobis sint, unde plurimum emolumenti speraveramus.

[Seite 535]

[43, 8 –10] Dixitque Iudas ad Israel patrem suum: Mitte puerum mecum,
ut surgamus et abeamus, vivamusque et non moriamur nos et tu ac parvuli
nostri. Ego spondeo pro eo, de manu mea require eum: Si eum non reduxero
ad te et ante conspectum tuum collocavero, ero peccati reus in te
omnibus diebus. Etenim nisi moram traxissemus, iam secundo reversi
essemus.

Iudas fortiter defendit causam suam et refutat ac concludit patrem
argumento necessario et irrefragabili, fuit enim eius praecipua apud
ipsum autoritas, cum a reliquis esset alienior, propter varia eorum
flagitia. De Iuda vero honestius sensit et infra eum laudabit et
praeferet aliis fratribus omnibus, propterea quod ex tribu eius venturus
erat Christus et quanquam perpetrarat incaestum cum Thamar, tamen
imprudens fecerat. Caeterum iudico eum fuisse bonum, et honestum virum,
ac domesticae disciplinae et morum in familia Iacob insigne exemplar.

Nec propter Oeconomicam administrationem tantum charus fuit patri, verum
etiam ob singularem ingenii dexteritatem ac industriam in omnibus rebus
gerendis. Cum enim esset legitimus et verus haeres promissionis, haud
dubie sincere verbum Dei docuit, correxit vicia fratrum et familiae ac
prudenter singula disposuit.

Itaque multum ei tribuit Iacob et Iuda vicissim amore et benevolentia
patris confisus, petit, ac impetrat quod nemo alius in tota domo ausus
fuisset flagitare. Non enim dicit: Mitte nobiscum Beniamin, sed solus
pro eo spondet: quam autoritatem non habuisset apud parentem, nisi is
vidisset eum praestare virtute et pietate.

Ideo inquit: Si non temere cuilibet ex nobis committendum putas
Beniamin, at meae fidei ipsum trade, cui ecclesiae et totius familiae
administrationem mandasti. Ego fide iubeo, me meamque fidem interpono,
de manu mea require eum. Haec gravis admodum et difficilis sponsio est,
sed necessaria, propterea quod agitur de vita patris et filiorum. Quid
aliud faciamus, ait, nisi redierimus cum fratre in Aegyptum, simul omnes
moriemur, sicut alii multi ex vicinis nostris iam fame perierunt. Neque
est quod de mea fide et integritate dubites, cum ea tibi iam diu fuerit
perspectissima propter ministerium verbi, tuasque vices in oeconomia
mihi demandatas.

Haec omnia aguntur humanis argumentis et persuasionibus, ut solet fieri
inter homines. Nihil hic singulare, nihil sanctum apparet, sed
colloquuntur pater et filius, sicut solent duo ex promiscua multitudine
conferre inter se sermones et rationes suas de certis negociis, nihil
est diversum a rebus communibus et usitatis in hac civili societate. Et
tamen maximum discrimen est, quia uterque agitur spiritu sancto, et
credit in Deum, quanquam mirabili infirmitate, adeo ut videantur
amisisse promissiones omnes, quas audiverunt a Deo.

[Seite 536]

Ad hunc igitur modum excusandi sunt sancti, ne tamen negemus eos fuisse
homines, cum carne et sanguine conflictantes. Ea vero ingens consolatio
est, quod eiusmodi errata omnia absorbentur infinita illa opulentia
promissionis. Qualis haec ignorantia et error est, quod pater Iacob,
Iuda et reliqui filii omnes nesciunt quid agant, ignorant principem
Aegypti esse fratrem Ioseph, habent promissiones Dei, sed vitae suae
gubernationem secundum has non norunt.

Talis enim est vita sanctorum ac universae calamitates quibus
affliguntur nihil aliud sunt, quam iucundus et dulcis ludus, quod ludit
nobiscum Deus, sicut pater cum parvulis suis, quibus mandat aliquid
interdum, quod scit ipsorum vires superare, iubet filiolum ferre
cantharum, detrahere soccos, quod cum studiose conatur exequi, nulla
ratione habita imbecillitatis suae, simul admovet manus pater, laudat
studium et robur filii, ut paulatim ad obedientiam et mutuum amorem
excitetur et assuescat puer.

Tales et hi lusus sunt divinae Maiestatis cum piis et fidelibus, qui
soli filii sunt, et invocant eum patrem, nec dubitant de paterna
benevolentia sibi promissa, ac tandem manum et auxilium eius
experiuntur. Quicquid vero faciunt quantumvis tenue et infirmum, id
approbatur et laudatur, ut parvulorum labores et studia.

Sic Iacob et Iuda suam historiam nesciunt, nec cogitant Ioseph ipsis
optime cupere ac velle eos exaltare, locupletare et ad summam dignitatem
evehere. Nondum enim tempus est cognoscendi mirifica consilia et
actiones Dei. Interea dormiunt et stertunt ad promissionem divinam.
Videntur sibi serio affligi, et serias res agere et tamen velut in
somnis geruntur et dicuntur omnia. Postea cum dicet Ioseph: Ego sum
frater vester, expergiscentur et videbunt ea quae habuerunt ipsi pro
seriis, fuisse somnia.

Sic nos quoque hanc vitam in somnis transigimus, nondum vero apparet nos
dormire, necdum somno soluti sumus. Sed erit aliquando cum excitabimur,
et aperientur oculi nostri, si modo possemus credere verbo Dei. Quod si
tantam fiduciam animo concipere nequimus, quantam veritas et fortitudo
promissionum Dei requirit, saltem infirmiter cum patribus credamus, nec
murmuremus, neque defatigemur invocando et clamando. Sicut Iacob haud
dubie oravit. Ubi enim manet invocatio, ibi et promissionem et fidem
esse necesse est. Et quanquam est linum fumigans, tamen non fremit
adversus Deum, sed gemit, cum quo gemitu inenarrabili coniunctus est
spiritus sanctus, qui non sinit te murmurare et frangi impacientia.
Proinde si non potes credere, laudare, precari, ut rebus secundis
solebas, at ut adversis solet et potest fieri, confide et ora, sicut
scriptum [Ps. 50, 15] est: ‘Invoca me in die tribulationis et ego
exaudiam te’.

Haec proponenda sunt Ecclesiae ad confirmationem fidei nostrae, ne
deficiamus a Deo, quando tentamur et exercemur durius. Tandem enim 

[Seite 537]

cernemus vitam nostram quantumcunque aerumnosam, fuisse tanquam somnum
et cum videremur nobis in inferno esse, mox expergefacti sentiemus nos
in coelum raptos ac mirabimur subitam illam levationem, quam ne somniare
quidem ante potuimus.

⌊o 90: ‘Fluctuasti eos, et sunt veluti somnus’. Papa et omnes
impii qui florent in hoc mundo opibus et potentia, viventes et florentes
dormiunt ac somniant se esse beatissimos, postea vero tempore iudicii
exuscitati videbunt omnia bona fuisse mera somnia, Werden sagen: was
ists nu? wir meinten wir weren reich, so ligen wir im abgrund der
hellen.

Verbum (Araf) alias iucundum esse, hic vero spondere aut fideiubere
significat. Addit Iuda: Et peccabo tibi omnibus diebus vitae meae, sic
enim sonat Hebraeus Textus. Non autem de actuali peccato accipiendum
est, quod iuxta omnes Theologos transit, nec potest manere per totam
vitam, sed significat reatum, qui perpetuo durat. Non intelligit horulam
illam actualem, aut peccati actum praesentem et transeuntem, quo
perpetratur: sed hoc vult, se fore reum omnibus diebus vitae suae,
tanquam singulis momentis hoc peccatum designasset. Haec vis est verbi
(Hatha).

⌊um 1. Bethsabe inquit: ‘Erimus ego et filius meus Salamon
peccatores’, id est, videbimur peccasse coram te, erimus rei, sontes,
etc.

Iuda vero utrunque promittit. Ero, inquit, sponsor, ut peccator pro
filio tuo et fratre nostro. Ita vincitur tandem pater, et nihil insolens
aut inusitatum hic videmus, sed geruntur omnia humano more et magna
infirmitate.

[43, 11 –14] Et dixit ad eos Israel pater eorum: Siquidem omnino ita
fieri oportet, facite hoc, et accipite de nobilissimis fructibus terrae
in vasa vestra, et deferte viro illi munera: paululum resinae et
paululum mellis, aromata et stacten, nuces et amygdala. Sed et pecuniam
duplicem accipite in manum vestram et pecuniam quae reposita est in
saccos vestros deferte in manu vestra, fortasse erratum est. Et fratrem
vestrum tollite, surgite, revertiminique ad virum. Deus autem omnipotens
det vobis miserationes coram viro illo, ut dimittat vobis fratrem
vestrum alium, et hunc quoque Beniamin, ego autem quasi orbatus, absque
liberis ero.

Tandem vincit et triumphat fides, et tradit Iudae filium Beniamin, non
desperat, non blasphemat, sed ita secum statuit: Hactenus restiti vobis,
ac omnia potius experiri volui, quam in Aegyptum mittere filium
charissimum, 

[Seite 538]

nolui tentare Deum, adeoque varia media quaesivi, ut periculum eius
defugerem. Nunc demum cum extrema necessitate urgeamur, committam eum
praedestinationi et bonitati divinae.

Hoc insigne exemplum est, quod in omnibus actionibus et tota vita nostra
sequi debemus. Cum enim omnia fecerimus quae fuerint ad manum in
tribulatione et angustia: Sicut hic Iacob magno studio se opposuit
consiliis et voluntati filiorum: neque quicquam tamen praesidii in
mediis illis fuerit, tum sane dicamus: Age, feci quod potui, non tentavi
Deum, reliquum est, ut promissione, quam dedit fretus, ipsius arbitrio
et voluntati cuncta permittam. Tum enim iustissimam excusationem
necessitatis habebis, et Deus liberabit te mirabiliter, aut certe melius
aliquid dabit, quam tu praevidere potuisti, tantum ne animum despondeas.

Ita enim Iacob superatus non tam oratione filiorum, quam metu mortis,
patitur a se avelli Beniamin. Et tamen metuit adhuc, linum fumat, arundo
quassata est. Non debebat quidem pavere et trepidare, sed sublato Ioseph
et Simeone, iam omnia timet et quanquam habet promissionem Dei, tamen
ignorat quid de hoc filio futurum sit, quem prae caeteris incolumem et
salvum cupit, Sed quia videt se non posse eum secum retinere, non
repugnat diutius, sed acquiescit reliquorum filiorum monitis, dimittit
Beniamin ac primum mandata dat de offerendis muneribus Ioseph. Deinde
vota et preces pro salute ipsorum addit.

⌊esis 4. Respexit Dominus ad Abel et ad munera eius, non quod cupiat
saturari Deus muneribus nostris, non enim iis opus habet, sicut [Ps. 50,
8] testatur Psalm⌊us 50: ‘Non accipiam de domo tua vitulos, neque de
gregibus tuis hircos’. Perinde est, ac si quis principi cuidam aut
Monarchae offerat teruncium sive drachmam. Sed placet significatio
humilis et grati animi, qua testatur aliquis se colere ac revereri
principem tanquam dominum suum.

�, id ad humilitatem et gratitudinem animi referendum est, qua
placantur animi superiorum.

Sicut Deo placet, quod colo et honoro eum ex toto corde et munuscula
Abelis eam ob caussam erant grata et accepta, quod offerebat ea in
timore et fide et hoc dono animum gratum declarare studebat. Quando cor
offertur, id Deo et Regi longe gratissimum munus est. Verum non semper
animus simplex et sincerus est in donantibus.

[Seite 539]

Fuit igitur veteribus usitatum etiam exiguis et leviculis rebus placare
Principes et ipsi non muneris dignitatem, sed reverentiam, humilitatem,
gratitudinem animi spectarunt. Qui enim cor dedit, etiam loculum dabit.
Ad hunc modum mandat Iacob offerri munera principi Aegypti, ut si forte
esset offensus facilius se ad lenitatem daret et restitueret filium.
Atque ita sancti Patriarchae fide promissionis servati sunt et tamen
omnia fecerunt quae poterant et debebant humano more fieri, ne tentarent
Deum.

Explicanda vero erant vocabula quae hoc loco occurrunt, sed commendo ea
Hebraeis diligentius excutienda et quaedam supra 37. exposita sunt.
Lingua Hebraea adhuc valde laborat in positiva et regulata Grammatica
(Bothemin) varie interpretantur. Mihi illorum opinio placet, qui dicunt
esse Terebinthinam, gummi quoddam, sive resinam, quanquam hoc generale
nomen est ad omnem liquorem sudantem ex arboribus pineis et abiegnis.
Terebinthina resina valde commendatur, eo quod insignis eius usus est in
medicina. Et solent talia dona esse gratissima, quae producit natura in
certis locis, ut Thus in Arabia, item Balsamum, Myrrha et Succinum
Prutenicum etc. Quanquam nihil dubium est, horum omnium copiam in
Aegypto fuisse. Et admodum tenue est, quod addit mel et amygdala. Verum
ut dixi antea, est declaratio animi timentis Deum et reverentis
principem, quem ignorabat esse filium suum Ioseph.

Atque ita honorat pater et adorat filium, iuxta somnium: et omnia facit
quae pertinebant ad placandum ipsum, iubet etiam duplum argenti quod in
saccis suis invenerant, solvi, ne videatur aliquid omittere, aut tentare
Deum. Sed hoc est excellentissimum munus, quod mittit filium Beniamin.

Hactenus vero de mandato. Altera pars est precatio. Hic iterum
describitur sanctissimi Patriarchae vita admodum obscura et ignobilis.
Vilia sunt omnia quae facit, in nostris oculis, sed in conspectu Dei
preciosissima sunt. Nihil est ibi prodigiosorum operum, non ieiunia, non
vigiliae, non funes et cuculli monachorum, quae omnia sine verbo,
proprio iudicio et hominum reproborum traditione elegerunt. Verum haec
demum beata et sancta vita est, quae dirigitur ad normam vocationis et
mandatorum Dei et promissionum, quibus fretus sustinet gravissima
certamina, quae Papistae vilipendunt et exhibet Deo cultus gratissimos
et mandatos verbo ipsius. Postquam enim fecerat quae poterant et
debebant fieri ad cavendum periculum, addit orationem, qua significat se
non deseruisse nec abiecisse promissionem, quanquam plorat, gemit,
lamentatur in tribulatione et vexationibus, adeo ut videatur oblitus
defensionis divinae, quae fuerat ei promissa. Emicat enim hic linum
fumigans, nondum extinctum et arundo 

[Seite 540]

quassata, nondum vero contrita, siquidem clamat et invocat, non tamen
sine gemitibus maximis.

Brevis admodum, sed vehemens et ardens oratio fidei fuit, quia profecta
est ex arundine et lino fumante, adeoque fidei et incredulitatis simul
verba effudit. Fide enim invocat, sed incredulitate angitur et desperat
propemodum de Beniamin.

Quare autem sic timet et trepidat, quasi desperata res sit? Cur non
exultat et tripudiat, propter promissiones quas habet? Quia rebus
secundis eorum facile recordamur, sed quando abscondit Deus faciem suam,
mox animo deiicimur et tristamur. Sufficit tamen quod linum non
extinguitur [Gal. 4, 6] et quod clamamus, ut Paulus ait: ‘Abba
pater’, quanquam hic clamor a nobis ipsis non auditur. Sicut nec Moses
clamorem suum norat ad Mare rubrum. Sed qui scrutator est cordium, scit
quid desideret spiritus, [Röm. 8, 27] Rom⌊anorum 8. Ille quantus sit
clamor iste intelligit, nos prae infirmitate [2. Mose 14, 15] non
scimus. Sicut ad Mosen dicit Dominus: ‘Quid clamas ad me?’ Cum ne
hiscere quidem posset, constitutus in extremo discrimine, et summis
angustiis, Cor eius mirabiliter palpitabit neque aliud animo et oculis
observabatur, quam praesentissimum exitium, sive ad Pharaonem qui eos
insequebatur respiceret, sive ad mare rubrum oculos converteret. Ideo
attonitus tanto periculo obmutescit, ac forte secum cogitat: Quid si
omnes submergemur, aut ab Aegyptiis trucidabimur? Ibi dicit Deus: Quid
clamas? Non clamat quidem, sed scrutator cordis clamorem intelligit et
exaudit.

Ad hunc modum orat Iacob et nititur promissione admodum infirmiter, quia
miserabiliter eiulat et lamentatur. Sed cum restet adhuc scintilla fidei
et gemitus inenarrabilis, non desperat, sed orat.

Precatio autem non tam paucis verbis et cogitationibus absoluta fuit,
sicut Moses eam breviter complexus est, Invocavit enim et gratias egit,
laudavit et pro Simeone et Beniamin precatus est gravissimis verbis.

Supra autem aliquoties hanc appellationem Dei habuimus (El schadai) ab
ubere, sive ab alendo, Sicut Graeci Dianam suam nominabant
πολύμαστον, [Apg. 19, 24 ff.] quam colebant Ephesi et alibi,
ut apparet ex 19. Cap⌊ite Act⌊orum quod aleret et sustentaret
homines. Sumpserunt autem nomen a Iudaeis, ac eodem modo appellarunt
idola sua quo Iudaei verum Deum nuncupabant.

Ita Iacob inquit: (El Schadai) id est, Deus qui est omnipotens qui dat
et facit omnia, qui pascit, gubernat, satiat, curat et conservat cuncta
in suo esse. Hic Deus det vobis istam gratiam et miserationem coram viro
et principe Aegypti.

Intellexerunt per (Schadai) maiestatem quandam nutricem et (Rechem) 

[Seite 541]

uterum significat, a (Racham) misereri, quia totum genus humanum ac
praecipue foemineus sexus conditus est ad alendum et fovendum et
nutriendum, [Ps. 110, 3] cum in brutis, tum in hominib⌊us. Psalm⌊o
110. (Merechen) e vulva, ab aurora ros generationis tuae oritur. Mulier
igitur nomen habet ab officio alendi et pascendi, quod Graeci voluerunt
reddere voce πολύμαστος. Et Iacob hic praedicat Deum, quod
sit gubernator, conservator, curator, [Jes. 46, 4] quasi uterus
maternus. Sicut inquit Isaiae 46. Qui portamini a meo utero, qui
gestamini a mea vulva usque ad senectam, ego ipse et usque ad canos ego
portabo. Ego feci et ego feram, ego portabo et salvabo. Dicit se nos in
utero suo, sicut mulier foetum solet, gestare, neque usque ad canos
tantum, sed perpetuo.

⌊orum 14. inquit. Et quidem non sine testimonio semetipsum reliquit,
benefaciens de coelo, dans pluvias et tempora fructifera, implens cibo
et laetitia corda nostra.

Fuit autem oratio haec gratissimum balsamum coram Deo et suffitus
suavissimus. Itaque nos quoque assuescamus, ut licet infirmi in fide,
tamen oremus, ibi tum experiemur hoc quod ait Paulus. 2. Corint⌊hiorum
4: [2. Kor. 4, 8] ‘Contristamur supra modum, sed non destituimur,
persecutionem patimur, [Jak. 5, 13] sed non derelinquimur, deiicimur,
sed non perimus’. ‘Si quis tribulatur, oret, si laetus est,
psallat’. tantum non desperemus, de auxilio et benignitate Dei, qui
tentat et vexat nos in salutem.

Usitata translatio habet (in vinculis) quod non est in Hebraeo, sicut
supra monuimus fratres consulto mentionem carceris omisisse, ne magis
perturbarent patrem.

Caeterum precationem eius haud dubie exaudivit Deus et suavissimus error
est, quod ignorat pater filium suum Ioseph vivere et regnare in Aegypto.
Sic enim ludit Deus cum sanctis suis iucundissimo ludo, sed ipsis
contrarium intelligentibus. Mittit filios et Beniamin cum instructione
et muneribus in Aegyptum et orat, ignarus omnium consiliorum Dei.

Heremitarum et Monachorum exempla longe sunt diversissima, quia non
habent tales promissiones de ordinis et vitae suae genere, ideo nec
fidem, nec tentationes huiusmodi habuerunt, ea vero cum desunt, Diabolus
ridet omnia opera eorum.

Postrema clausula admodum Pathetica est: Ego interea orbus et absque
liberis ero. Das wirt er mit threnen geredet haben. Verba sunt eiulantis
et quasi desperantis. Mirabilis profecto historia est. Vir sanctus et
per omnia tentatus et probatus in fide promissionis ad extremum adeo
miserabiliter clamat, plorat, querulatur: Schacholti Schachalti, orbus
sum, 

[Seite 542]

orbus sum. Me miserum, quid faciam? Mortua uxore charissima et Ioseph
filio unice dilecto nunc etiam Simeone et Beniamin orbabor.

Cur Deus istum clamorem cum lachrimis et angustia non exaudit? Ingeminat
enim querelam de orbitate sua, Jch hab kein kint, ich armer man, was bin
ich nu in meinem elend? Desperat et tamen non desperat, quos affectus
sanctorum nemo intelligit, nisi experientia discat. Ibi enim extrema
potentia cum extrema infirmitate coniuncta fuit. Deus omnipotens,
inquit, det ut inveniatis gratiam. Rursus vero: Ego orbus, etc. Orat et
desperat simul, neque aliter clamat et lamentatur ac infidelis quispiam:
et tamen non potest orare sine fide. Haec igitur sunt insignia exempla
piorum, quae nos erudiunt, ut statuamus quantumcunque desperata sint
omnia, tamen non esse despondendum animum, etiam cum lachrimae fluunt,
tamen cor dicat: Gott der almechtig helff, mit mir ists verloren, modo
non in verba desperationis et blasphemiae prorumpamus.

� Tenuissimus fumus est et pastillus odoratissimus, nihil potest
cogitari tenuius et infirmius. Sed quis cogit vaporem adeo exilem
ascendere? Ignea vis fidei et orationis, quae replet totum coelum. Pauca
verba fecit Iacob: Ego sum orbus, orbus: sed gemitus fuit maximus in
conspectu Dei, ipsi vero et nobis levissimus. Tales orationes admodum
insignes et diligenter observandae sunt.

Porro haec querela de orbitate finem habet omnium afflictionum et
calamitatum Iacob. Iam sequentur laetiora, postquam absolvit Moses
descriptionem aerumnarum ipsius. Sed precationem hanc toto illo tempore
saepe repetivit, dum abfuerunt filii mane et vesperi ingeminavit
querelam illam: Jch armer man, Jch armer man, et gemitu et clara voce.
[Luk. 18, 1] Fuit talis oratio qualis describitur Luc⌊ae 18. Oportet
semper orare nec defatigari, etc. ita incessanter oravit donec redirent
et nunciarent preces eius exauditas esse.

Atque ita in fine omnium calamitatum, in hunc luctum coniicitur, ut
clamet et gemat: Orbus sum, orbus sum. Oportet ipsum offerre filium
suum, sicut Abraham mactavit Isaac, ita Iacob utrunque, Ioseph et
Beniamin offert, in quibus sciebat haerere omnem spem et fidem
promissionis. Fuit equidem gravissima crux, propterea etiam exaltatur.

Et haec exempla nobis proposita sunt, ut imitari ea et sequi discamus,
quanquam Christi passio ante omnia perpetuo ob oculos esse debet, tamen
infirmiora exempla Patriarcharum magis afficiunt, quam sublime illud
filii Dei. In Christo maior humiliatio fuit, quam in omnibus patribus, 

[Seite 543]

sed nostrum cor non ingreditur, obstat enim hoc, quod scimus Christum
esse Deum. Patriarchae vero vehementius nos movent, qui fuerunt homines
et nobis per omnia similes, quando in extremis difficultatibus versati
sunt. Christi exemplum admirabilius est in Sacramento et dono, quo
factus est nobis redemptio et salus.

[43, 15 –17] Acceperunt itaque viri illi munera et duplicem pecuniam
in manum suam et ipsum Beniamin, et surgentes descenderunt in Aegyptum
et steterunt coram Ioseph. Quos cum ille vidisset et Beriamin cum illis,
dicebat praefecto domus suae: Introduc viros illos in domum et macta et
para. Viri enim illi mecum prandebunt in meridie. Fecit vir ille
quemadmodum praeceperat Ioseph, introduxitque viros illos in donum
Ioseph.

Arbitror Ioseph a longe vidisse fratrem Beniamin, cum nondum
accessissent propius. Fuit autem tum in loco publico, ad quem confluere
solebant peregrini empturi frumentum, ideo iubet eos in domum suam
deduci. Necdum movetur conspectu eorum, postea vero lachrimabitur.

[43, 18] Timuerunt autem cum essent introducti in domum Ioseph,
dicebantque: propter pecuniam ipsam, quae in saccos nostros ab initio
reposita est, introducti sumus, ut devolvat in nos, irruatque in nos et
capiat nos atque asinos nostros, servitutique subiiciat.

⌊i 14.

Et extat memorabilis et praeclara sententia Augustini in confessionibus:
Iussisti Domine et factum est ita, ut poena sui sit omnis animus
inordinatus. Qui Deum non timet, is sane ruinam domus suae aut vicini
parietis, sive statuae formidet. Quare? ita iussit Deus, also soll es
sein. Qui veritatem non timet, timeat mendacium et pro Deo simulachrum
aut phantasma colat.

Sicut olim sub Papatu magis exhorrruimus ad cogitationem de Christo
salvatore nostro, quam ad mentionem Diaboli, quem sperabamus nos 

[Seite 544]

posse effugere, aut quoquo modo ab eo liberari. Sic enim nobis
persuadebamus Christum iudicaturum et damnaturum nos ac propterea
invocabamus Mariam, et alios sanctos. Quia falsus timor etiam muscam
volantem ac Deum ipsum benefacientem et protegentem, imo cibum ac potum
quo alitur, formidat. Itaque mala conscientia tandem adigit hominem ad
desperationem, ut secum ipse pugnet et sit flagelli et carnificis
instar, sicut Poëtae pinxerunt Orestem agitatum furiis et similes.

Ad hunc modum iubet Ioseph introduci fratres in domum suam, non quod
velit eis nocere, sed ut ostendat sibi gratum esse, quod adduxerunt
fratrem Beniamin, nec habet eos amplius pro exploratoribus, sed iudicat
esse sinceros, bonos, integros, firmos et veraces. Illi contra haec
omnia horribiliter trepidant, ac venit eis in mentem pecunia recondita
in saccos, atque ita excruciat ipsos, ut non aliud animo persuasum
habeant, quam pereundum sibi fore una cum Beniamin. Tantus est terror
folii huius sonantis, quod non in locum publicum, sed ad aedes Ioseph
ablegantur.

Quare non licuit nobis divertere cum aliis peregrinis? dixerunt, certe
periimus, haud dubie in tabulis accepti deprehendit deesse pecuniam
nostram, ideo explorabit nos et extorquebit argentum illud, etc. Ibi
nullas promissiones, sed meros pavores et vexationes conscientiarum
videas, cum Ioseph nihil minus cogitet, quam tormenta, cruces et
supplicia, quae ipsi somniant. Non vident animum et benevolentiam
fraternam in Ioseph. Sed hoc unum animo versant, quod repetiturus sit
argentum ac reos furti ipsos acturus: Huc accesserunt gemitus et
querelae, quod filium Beniamin a patre abstulerant et utrumque in
discrimen vitae adduxerant. Iam vere ut praesagiit mens paterna,
dixerunt, ad inferos deducemus canos eius. Propter pecuniam introducti
sumus, nihil est dubium, quin de nobis sit sumpturus supplicium.

� Quia haec natura est conscientiae reae, fugere et expavescere, etiam
cum omnia secunda sunt et tuta eaque in periculum et mortem convertere.

Tanta est miseria mentis sibi male consciae estque ipsissimus fructus
peccati, qui in nihilum redigit hominem, cum omnibus consiliis, sensibus
et viribus animi et corporis.

Amplificant vero causam tantae trepidationis. Volvet. s. causam et
calumniam super nos et irruet super nos, hoc est, quod Latini dicunt:
[1. Mose 6, 4] opprimet nos subito, more tyrannorum. Sicut Gen. 6. de
Niphlim dicitur: 

[Seite 545]

�, die die leut trucken. Non a statura magni et robusti vocantur, ut
Iudaei exponunt, sed ab effectu et officio, quia irruunt in pauperes,
eosque opprimunt, quae violentia Psalmo 10 describitur.

Dicunt igitur: Ipse volvet se super nos ad opprimendum nos. Quid faciet?
Wens wol geredt, erimus perpetuo servi. Atqui nihil minus erat [Ps. 10,
3 ff.] tum in rerum natura, quam cogitatio haec prorsus aliena, vana et
stulta, et tamen ita eos affligit.

� At quam diu sopietur malum istud? donec veniat lex, ea accusante et
terrente ego occidor et me ipsum persequor, impugno, excrucio vanis et
nihili cogitationibus. Ita praeter hoc, quod graviter peccamus in Deum,
etiam nosmet affligimus, contra nos stamus et militamus, donec accedat
frater, qui consoletur et erigat nos verbo ac dicat: Quid insanis, cur
tibi somnia fingis? erras, Deus non irascitur tibi, abstulit peccatum
tuum, etc. Tali enim remedio et consolatione fratris opus habet animus
seipsum excrucians.

[43, 19 –22] Et accesserunt virum illum qui dispensator erat domus
Ioseph, loquutique sunt ad eum ad ostium domus, et dixerunt: Mi Domine,
iam ante descenderamus ut emeremus alimentum, cumque venissemus in
diversorium, aperuimus saccos nostros, et en cuiusque pecunia erat in
sacco suo, iuxta pondus suum, quam reportavimus in manu nostra. Sed et
aliam pecuniam portavimus in manu nostra, ut emamus alimentum. Nescimus
autem quisnam pecuniam reposuerit in saccos nostros.

Non ingrediuntur domum Ioseph, sed ante fores consistunt, fortassis eo
consilio et spe, ut possint aufugere. Atque inde apparet, quam fuerint
perturbati et anxii. Cogitur autem et Beniamin innocens simul pavere. Ac
pecunia, quae signum erat summi amoris et benevolentiae fraternae 

[Seite 546]

tantum dolorem et tristitiam eis adfert. Quia mala conscientia optima
quaeque interpretatur in deteriorem partem, quae sua natura sunt
suavissima et iucundissima, ea vertit in absinthium et fel. Quin
universa creatura condita ad usum et voluptatem hominum, videtur aliena
ac pestem [Richt. 5, 20] et exitium minitari. Sicut Iudicum 5. dicitur:
‘De coelo dimicatum est contra eos, Stellae manentes in ordine et
cursu suo, pugnaverunt adversus Sisaram.’ Ita expaverunt bellatores,
ut metuerent suos equos et arma sua, quin etiam stellas, coelum, solem.

Eodem modo erga Deum adfecta est. Quando enim arridet et summopere nobis
favet, tamen metuit iram eius, et iudicat eum sibi adversari et irasci.
Itaque insignis vox fuit fratris cuiusdam in nostro monasterio, qui
solebat dicere afflictis et perturbatis: Deus non irascitur tibi, modo
tu illi ne irascare. Gott zurnet nit mit dir, zurne du nicht mit jm. Nam
tu potius ipsi succenses, atque is revera sensus est animorum
consternatorum metu. Quia cor immundum non potest videre Deum, sicut
[Matth. 5, 8] Christus dicit: ‘Beati mundo corde, quoniam videbunt
Deum’. Itaque longe omnium infoelicissimi sunt, qui non habent cor
purum, non enim vident Deum, sed putant se intueri aut audire Sathanam
cum de Deo cogitant, loquuntur vel audiunt.

Neque quicquam tam salutare, tam bonum et iucundum in hora tentationis
offertur malae conscientiae, quin vertat in pavorem, poenam et terrorem,
ac nihil aliud potest, quam testificari et pugnare adversus nos. Ipsa
denique iacente totus mundus non sufficit ad eam erigendam. Quia est
mors animae et erigere et excitare conscientias, nihil aliud est, quam
suscitare mortuos. Itaque Ecclesia plures vivificat per verbum vocale,
quod habet, quam Christus ipse suo ministerio. Sicut inquit Ioan⌊nis
14: [Joh. 14, 12] ‘Qui credit in me, opera quae ego facio faciet, et
maiora horum faciet’. Quotidie igitur fiunt multa et magna miracula,
quae nos non videmus neque mundus ea attendit.

Conscientia maius quiddam est, quam coelum et terra, quae occiditur per
peccatum et vivificatur per verbum Christi. Demus igitur operam singuli,
ut liberemur ab hac pessima et infernali bestia. Absque ea enim si
esset, infernus non haberet ignem aut cruciatus ullos. Haec vero
inflammat et roborat mortem et infernum, et universam creaturam armat
contra nos. Omnia enim irascuntur a tristia, torva, tetrica, adversa
sunt, non creaturae vicio, quae bona est nec minatur, nec nocet nobis,
sed nostra culpa, qui pavemus et fugimus.

⌊o 112. Ab auditione mala non timebit: Paratum cor eius sperare in
Domino, confirmatum est cor eius, non commovebitur, etc. Es zurne oder
lach der Teufel und die welt, so fraget er nit darnach, wil er nit
lachen, so zurne 

[Seite 547]

er aber.1� At animus sibi male conscius, etiam ad bonam famam
expavescit. Quia conscientia, ut dici solet, est mille testes, imo mille
exercitus contra nos.2� Quomodo vero superentur terrores illi, alibi
traditur in doctrina Euangelii.

[43, 23] At ille respondit: Pax vobis. Nolite timere: Deus vester et
Deus patris vestri dedit vobis thesaurum in saccos vestros. Pecunia
vestra pervenit ad me. Eduxitque ad eos Simeonem.

Hic dispensator fuit conscius consiliorum Ioseph, non enim potuisset
hanc simulationem perficere sine fideli aliquo ministro, cuius opera in
vendendo frumento potissimum usus est. Forsitan ipse reposuit pecuniam
in saccos, alioqui non posset sic respondere.

Ait ergo: Habeo pecuniam vestram, quanquam eam non receperit, sed ad
confimandos et exhilarandos eos haec dicit, ac apparet eum imbutum
fuisse doctrina pietatis ab hero, ait enim: Deus vester et Deus Patris
vestri dedit vobis Thesaurum. Hoc est: Deus, quem vos et pater vester
colit. Nihil est quod de pecunia vestra sitis soliciti, ego eam accepi,
pervenit ad me. Et verum dicit. Sed hoc tacet quod reddiderit et
posuerit in saccos eorum. Ita servus fidelis imitatur mores et pietatem
domini sui, quanquam esset Aegyptius. Non dicit habeo, aut non reposui
eam, sed pervenit ad me. Es kam zu mir, ich kriegts.

Sed nondum cessat metus, imo augetur suspicio et scrupulus novus
iniicitur, quomodo nactus sit argentum ipsorum, aut quis reposuerit in
saccos.

(Mathmon) Thesaurus, nomen habet ab occultando, quod defoditur et
absconditur in terra. Non ergo novus hic mos est, defodere argentum,
quod hodie rustici furentur et miris modis faciunt, sed veteribus etiam
usitatum fuit. Ac sane magnam copiam pecuniarum sic defossam perire
arbitror, idemque earum fatum est, quod hominum, sepeliuntur enim in
terra et submerguntur in mari, factis naufragiis, perinde ut genus
mortalium interire solet.

[Hiob 3, 21] Hiob quoque eius consuetudinis meminit Cap⌊ite 3: ‘Qui
expectant [Jer. 41, 8] mortem et non venit et scrutantur eam sicut
effodientes thesaurum’. Item Hieremiae 41: ‘Noli occidere nos, quia
habemus thesauros in agro frumenti et hordei et olei et mellis’, etc.

Post haec educit praefectus domus Simeonem e carcere, quo magis animos
eorum erigat et confirmet, nec dubito fuisse tolerabilem custodiam, 

[Seite 548]

non locum ubi scelerati et sontes vinciri soliti sunt. Id vero magnum
argumentum singularis clementiae et benignitatis fuit, quod statim in
conspectum eorum adducitur ex vinculis frater: nondum tamen curam et
solicitudinem et metum omnem prorsus abiiciunt.

Ita pulcherrimum hoc spectaculum est malae conscientiae, quomodo erga
Deum adfecta sit et vicissim quantus sit erga ipsam favor et
misericordia Dei. Quando enim tentat nos, obiicit varia impedimenta, ne
recta in faciem eius intueri et ad thronum gratiae penetrare possimus,
perinde ac si quis per ocium ludat cum vermiculo, et humi reptanti
virgulta aut frondes obiiciat, ne possit prorepere, quo instituerat, sed
varie se vertere et torquere, adeoque omnem aditum tentare cogatur, qua
possit evadere.

Sed hunc ludum divinae misericordiae et beneplacentiae nos ab initio non
intelligimus et ipsa beneficia et gratiam occurentem et impingentem in
oculos nostros, interpretamur in nostrum terrorem et perniciem.

Atque idem nobis accidit, quod olim puero mihi1� et sodalibus meis,
cum quibus stipem colligere solebam, unde nos et studia nostra
sustentaremus. Cum enim eo tempore, quo in Ecclesia natalis Christi
celebratur, in pagis ostiatim decantaremus quatuor vocibus carmina
usitata de puero Iesu nato in Bethlehem, forte contigit, ut ad villam
quandam in loco solo et extremis finibus pagi cuiusdam sitam
accederemus. Inde prodibat rusticus, cum exaudisset canentes et agresti
voce querebat ubi essemus, Wo seit jr, jr puben? proferens simul
farcimina, quae erat donaturus. Nos vero ad sonum horum verborum ita
expavimus, ut diffugeremus omnes, quanquam nullam prorsus causam pavoris
sciremus et rusticus summa voluntate offerret farcimina, nisi forte
animi assiduis minis et crudelitate magistrorum, qua tum in scholasticos
saevire solebant, perculsi, facilius repentino terrore concuterentur.
Tandem vero revocavit fugientes ac nos amotu metu accurrimus, stipemque
accepimus, quam porrigebat.

Ad eundem modum quando conscientia rea et perturbata est, trepidare, et
fugere solemus, foerchten uns fuer einer bratwurst, atque etiam illos
timemus, qui nobis optime cupiunt.

Caveamus igitur omni studio et dilegentia lapsus sauciantes
conscientiam, ac discamus confidere Deo, ac animo tranquillo et pio ea
accipere, quae offeruntur divinitus sive bona sive mala. Sicut Psalm⌊o
112 dicitur: [Ps. 112, 7 f.] ‘Ab auditione mala non timebit, Paratum
cor eius sperare in Domino’, etc. [Spr. 28, 1] Item: ‘Iustus quasi
leo confidens absque pavore erit’. Proverb⌊iorum 28.

Quia mala conscientia nullo modo potest acquiescere aut converti ad
Deum, nisi mortua, alioqui perpetuo fugit Deum, quem tamen nec fugere,
nec exhorrescere debebat. Siquidem tale bonum est, quod omnibus
desperatis omniumque creaturarum praesidio et solatio destitutis unicum 

[Seite 549]

refugium esse debet. Sed animus sibi male conscius potius in mille rerum
formas verteretur ac citus per saxa, per ignes, per ahaeneos montes,
denique ad Diabolum ipsum ferretur, quam ad Deum accederet.

An non ingens haec et deploranda miseria est, quod hunc metuimus et
aversamur, de quo toties scriptura sancta adfirmat, quod factus sit
nobis refugium a generatione in generationem, imo si pater et mater nos
desererent et abiicerent, suscepturum ipsum abiectos iuxta sententiam
Psalm⌊i 28: [Ps. 27, 10] ‘Pater meus et mater mea dereliquerunt me,
Dominus autem assumpsit me’. Itaque si universa creatura nihil aliud
sonaret, quam te perditum, maledictum et damnatum esse, dicendum tamen
erat cum Psalm⌊o 73: [Ps. 73, 26 f.] ‘Dummodo te habeam, nihil mihi
corpus et anima, tamen tu Deus perpetuo es consolatio cordis mei et
possessio mea’. Was frag ich darnach, wenn ich nur ein gnedigen Gott
hab.

⌊anorum 1. dicitur.

Haec igitur notitia omnium hominum mentibus insita est, quod receptum
habere ad Deum adflicti debeant. Ea est maior in Syllogismo, nec vocari
potest in dubium, nisi a Saducaeis et Epicureis. Sed minor est falsa:
Hoc idolum est Deus. Ibi corruptio naturae nostrae apparet, qua fit, ut
a vero Deo aberremus.

Norunt itaque omnes Deum esse refugium nostrum, et implorant eius
auxilium et praesidium. Sed ad Deum nominatum et manifestatum in verbo
suo nemo accedit cum fiducia. Conscientia terretur et refugit, quia
[Matth. 5, 8] est immunda et ignara Dei. Non igitur videt Deum. Sed
‘beati mundo corde, ipsi enim Deum videbunt’, non resiliunt, sed
stant immoti fide et [Ps. 112, 8] invocatione, sicut praedicat robur et
fiduciam illorum Psalmus 112. Confirmatum et constabilitum est cor
ipsius, etc. ac talibus revera adest et auxiliatur Deus.

[43, 24.25] Deinde introduxit eos vir ille in domum Ioseph et dedit eis
aquam ut lavarent pedes suos, deditque pabulum asinis eorum. Et illi
parabant munus interim, donec veniret Ioseph meridie. Audierant enim
quod ibi comesturi essent panem.

⌊nis 13. Et Paulus inquit de vidua [1. Tim. 5, 10] 1. Timot⌊hei 5:
‘Si liberos educavit, si fuit hospitalis, si pedes sanctorum lavit’.
Fuit pulcherrima consuetudo in populo Iudaico, hodie vero exolevit et
mansit tantum ceremonia in Ecclesia Papistica, quam solenniter observant


[Seite 550]

reges, Episcopi et Abbates in die Caenae Domini, cum succincti linteo
lavant pedes duodecim Pauperum et postea coenantibus ministrant. Ita
enim voluerunt imitari exemplum Christi, ut superbirent et gloriarentur
in illo opere. Interea vero occidunt Christianos, defendunt impia
dogmata, perserquuntur verbum, fundunt sanguinem innocentem atque hac
ceremonia se ornant et tegunt crudelitatem suam.

Olim in monasteriis peregrinis fratribus lavabant pedes monachi, additis
novis cultris et calceis, ducebant item in hospitia seorsim ac laute eos
tractabant. Haec fuit imitatio antiqui et laudati moris, qui non sine
magna difficultate in Ecclesiam reduci posset. Principes aliqui et
Papistae toto anno non lavant pedes pauperibus. Cum lavant certo
tempore, eliguntur homines prius loti. Ea vero mera hypocrisis est, quae
cum exemplo et voluntate Christi neutiquam convenit. Pii pastores et
scholastici ac peregrini qui adferunt testimonia et commendationes ab
honestis hominibus negliguntur. Pauci privati qui haec officia
intelligunt et sciunt Deo probari, adhuc benefaciunt, quibus debent et
possunt.

Sed non temere quilibet excipiendus est hospitio, nisi habeat testimonia
[Apg. 18, 27; 19, 1] aliorum. Sicut Corinthii Apollinem non sine literis
recipiebant, ut scirent quem exciperent et cui benefacerent. Nam
improbitas erronum et impostorum coget aliquando pios modum facere
liberalitatis et beneficentiae erga egenos, cum vagentur plurimi
hypocritae ad mendicationem assueti, qui nomine et specie exulum
praeripiunt vere pauperibus beneficia. Nam hi qui lotione et aliena
liberalitate opus habent, saepe verecundia et modestia quadam deterriti,
verentur Ecclesiae et piorum opem implorare, tacent et mussitant mala
quibus premuntur, non vagantur, sed sustinent aequo animo aerumnas,
exilia et inopiam, tametsi saepe pane, quo vescantur careant.

Sed impostor aliquis facilime se ingerit et rapit ea quae conferenda
erant in calamitosos et insumit in aleam et comessationes, nostramque
facilitatem ridet. Nec magistratus ea in re officium suum facit, qui
eiusmodi latrones et fures arcere a suis ditionibus et oppidis debebat.
Neque quicquam largiendum erat hominibus ignotis et absque piorum
testimoniis advolantibus, quanquam et horum numerus indies crescit, qui
adferunt literas honestorum hominum et quocunque damno dato eleemosinas
nostras expetunt, cum et nos et cives nostri non ita abundemus opibus,
ut omnium inopiam, qui huc confluunt, levare possimus, neque exigua
multitudo egenorum civium nobiscum est, qui prae caeteris alendi sunt.

Sed frustra haec monemus in tanta dissolutione disciplinae. Iudaeorum
certe et Ioseph in Aegypto liberalitate non puto promiscue omnes usos
esse, nec constat, an fuerit solennis consuetudo totius Aegypti, lavare
pedes peregrinorum, aut certe delectum eos habuisse nihil dubium est. 

[Seite 551]

Fuit enim Ioseph diligens observator personarum, inquisivit in singulos,
qui essent, et unde venirent.

Si fuit patrius mos, facile fuit praestare hoc officium, sed exploratis.
Sicut supra audivimus, quod Rahel introduxit servum Abrahae in domum
patris, dedit aquam pedibus et pabulum asinis, quia norat eum ex familia
Abrahae illuc ablegatum esse. Nec fuit eo tempore tanta multitudo
erronum et nebulonum, quanta hodie est in toto mundo.

Sed decebat principes et Respublicas in tales imposturas et rapinas
mendicantium inquirere et severe animadvertere in fucos hos, qui nos
spoliant et egenis qui nobiscum sunt, beneficia piorum praeripiunt.
Sciunt enim pii requiri a Deo hanc liberalitatem erga pauperes in
Ecclesia, ideo praebent eis hospitia, alimenta vestes. Lotio vero pedum
usitata Papistis mera simulatio et hypocrisis est, qua nec gloriam Dei,
nec proximi commodum quaerunt, sed tantum electitium illud opus
ostentant.

[43, 26 –28] Ingresso vero Ioseph domum, intulerunt ei munera tenentes
in manibus suis: procideruntque coram illo in terram. At ille clementer
resalutatis eis, interrogavit eos: Pater vester senex, de quo mihi
dixeratis, rectene valet, vivitne adhuc? Responderunt: Pater noster
servus tuus recte valet et vivit adhuc. Et inclinato vertice adoraverunt
eum ad terram.

⌊esis 37.

Ioseph vero interrogat ipsis pacem, sic enim est in Hebraeo, hoc est,
[Ps. 122, 6] clementer eos salutat, Gruesset sie freuntlich. Psalm⌊i
122.: ‘Rogate quae ad pacem sunt Ierusalem’, hoc est, precamini ei
foelicitatem et salutem, sicut nostris salutationibus bene precamur
aliis: Gott geb euch gnad, Gott geb euch einen guten morgen, guten
abent. Deus benedicat et benefaciat vobis. Gott sei euch gnedig, geb
euch glueck und heil, id enim significat Hebraeis pax.

Ita perseverat Ioseph in significatione benevolentiae et charitatis
eximiae erga fratres, ut certo sibi persuadeant esse ipsum benignum,
clementem, propicium atque ita tamen se gerit, ut decet magistratum
custodem disciplinae, quem in primis ornat misericordia et clementia.

Deinde quaerit de parentis incolumitate. Nunquid pax patri vestro seni
huic? Respondent ipsi: Est pax. Et inde colligi potest vis huius
vocabuli, [1. Mose 37, 14] ut supra 37. mittit Iacob filium Ioseph ut
videat an sit pax fratribus, ovibus et pecori, an recte habeant, obs
jnen wol geht. Antea vero audiverat esse patrem superstitem et salvum,
sed ut magis confirmetur denuo quaerit. Ipsi secundo adorant, sive
incurvant se, sicut nos hodie capite aperto, aut poplite flexo aliis
honorem et reverentiam deferre solemus.

[Seite 552]

[43, 29] Sublatis autem oculis vidit Beniamin fratrem suum, filium
matris suae dixitque: Estne iste frater vester minor natu, de quo mihi
dixeratis? Et ait: Deus misereatur tui fili mi.

in filius matris eius, propterea quod solus esset uterinus et reliqui
fratres Germani ex eodem patre nati. Hic vero incipiunt πάθη et
lachrimae ad conspectum fratris et mentionem parentis. Deus, inquit,
misereatur tui, faveat tibi fili mi.

Haec verba animum ipsius admodum commoverunt. Non solum enim aspectu
fratris afficitur, sed et recordatione matris et patris, omniumque rerum
quae domi gestae erant. Venit ei in mentem dulcissimam matrem in partu
propter hunc filium extinctam esse anno proximo ante venditionem,
cogitavit simul, quot et quantae aerumnae parentibus et ipsi fuerint
perferendae per totam vitam, praesertim vero biennio illo, quo obierat
mater, et quod in fine anni illius quo natus erat Beniamin, venditus
esset Ismaelitis.

Haec omnia viso fratre animo oculisque eius obversata esse, nihil dubium
est. Et arsit cor tenerrima στοργῇ erga Beniamin et parentes.
Ideo inquit: Deus misereatur tu mi fili, quasi dicat: quanto dolore
enixa est te mater nostra, quantis vero difficultatibus et curis iactati
sumus parens et ego, donec daretur mihi vestro conspectu et consuetudine
iterum frui. Ach Gott wie saur ists deiner muter worden, und mir, und
deinem vater, ehe ich dich wider sehe. Da wirt nu sein hertz eitel
wasser werden.1�

[43, 30] Festinavitque Ioseph (incaluerant enim viscera eius erga
fratrem suum) et quaesivit ut fleret et ingressus cubiculum suum flevit
ibi.

Vide quanta vis sit naturae, quae quanto melior est et integrior, tanto
exeellentiores atque ardentiores στοργὰς habet nec tollit aut
corrumpit eam gratia et spiritus sanctus, ut monachi somniarunt, sed
corruptam sanat et restituit in integrum. Id enim ex hoc exemplo Ioseph
apparet, qui adeo vincitur στοργῇ, ut cor et oculi eius
liquescant et solvantur in lachrymas. Totus stupet et obmutescit prae
nimia miseratione, qua adficitur erga fratrem et parentes.

Itaque non frustra inquit Moses (festinavit) Er kan der ehr nit
außwarten2� die sie jm thun. Postquam proloquutus est verba
benedictionis ad Beniamin, properat ad conclave suum. Ipsi nesciunt quid
sibi velit festinatio haec, et subita aversio vultus, quin etiam
indignationis et odii argumentum 

[Seite 553]

clam interpretantur. Ex oratione iudicant eum principem benignum et
clementem, sed quid sibi hoc vellet, quod tam subito abrumperet
sermonem, non intelligunt. Nullam vero aliam ob causam confert se in
penetralia domus, quam ut lachrimis indulgeat. Er hat mussen außweinen.

Atque hae quidem insignes historiae sanctorum sunt, quae testantur
naturam non mutari, sed servari a Deo. Sicut stolidum et vesanum
monachorum vulgus docuit deserendos esse parentes, uxores et mundum,
secedendum esse in monasterium. Sed qualis tum societas humani generis,
aut tota denique vita erit? Non equidem sanctimonia illa aut cultus
divinus, ut perhibuerunt, sed furor Sathanicus fuit. Quando autem
necessitate et mandato Dei adigeris ad desertionem hanc: Ut cum Iacob
cogitur relinquere filios Ioseph et Beniamin, aut Abrahae mandatur
mactatio Isaac, quando in prima tabula prohibet Deus, praeferri sibi
patrem et matrem, tum parendum est voci divinae, quae extat in
Deuteronomio. Qui dixerunt patri suo et matri suae, Nescio vos: et
fratribus suis, ignoro illos: et nescierunt filios suos, hi custodierunt
eloquium tuum et pactum tuum servaverunt, etc. Sed in secunda tabula quo
melior, praestantior, sanctior natura est, hoc magis honorat parentes,
diligit uxorem, liberos, fratres.

Monachi vero haec tanquam carnalia et a Deo damnata aversantur et
conculcant. In prima tabula sunt idolatrae et blasphemi, colunt Diabolum
sub nomine Dei. In secunda neglectis operibus a Deo praeceptis,
sectantur studia et traditiones hominum. Sicut Achas posthabitis primae
tabulae cultibus, colebat Deum sacrificiis filiorum suorum. Sic enim
cogitabat se insigne opus facere offerendis filiis, ad exemplum et
imitationem summi Patriarchae Abrahae. Sed quis iussit?

Itaque in secunda tabula vult Deus ardentissime diligi parentes a suis
liberis et vicissim liberos a parentibus. Atque ea certe non est vita
secularis, sed spiritualissima propter quartum praeceptum: ‘Honora
patrem et matrem’, etc. quod est proximum mandatum post primam
tabulam. Iubet item subditos parere magistratibus et hos cum
solicitudine illis praeesse. Non igitur fugienda sunt officia et opera
quarti praecepti, sed summo studio amplectenda et obeunda. Sed mundus
sui similis est et furenter haec omnia pervertit.

Diligenter igitur notandi sunt tales loci, in quibus celebrantur
στοργαὶ φυσικαὶ et adfectus sanctorum, quibus ita
moventur, ut molliores videantur, quam homines profani et ethnici. Adeo
enim contristantur et dolent, tam tenere diligunt suos liberos, ut
quovis gentili infirmiores se praebeant, adeoque in utranque partem
mirabilis vehementia et ardor in eis conspicitur. Huc addendum est et
praeceptum Pauli, qui inquit: [Röm. 12, 15] ‘Gaudete cum gaudentibus,
Flete cum flentibus’.

ἀπάθεια, propter 

[Seite 554]

quam olim vita eorum solitaria apud vulgus in admiratione fuit,
multosque secum in eundem errorem et perniciem pertraxerunt. Et
Monetarius nostris temporibus eam rursus in Ecclesiam invehere conatus
est.

Recitantur in Vitis patrum plurima monstrosa exempla monachorum, quae et
furorem illorum et caliginem superioris seculi monstrant. Ut duorum
fratrum ad quos venit mater ut videret filios suos, quos longo
intervallo temporis non fuerat conspicata, ipsi vero clauso ostio
abdiderunt se, ac precantem ut admitteretur, iusserunt discedere, ac
interea aequo animo hanc orbitatem ferre, donec in aeterna vita ipsi
apparerent. Ego si eo loco fuissem magistratus, cellam monasticam
iussissem igni cremari. Cur non meminerunt se suxisse lac maternum et
esse homines matre illa in hanc lucem aeditos? Sed haec monachi valde
admirantur et praedicant, dicunt fuisse viros fortes et constantes, qui
potuerint contemnere matrem, nulla ratione habita praecepti divini, non
de excludenda matre, sed de colendis et honorandis parentibus.

Ideo alius quispiam Heremita dignas stultitiae poenas dedit, cui dixerat
Diabolus venturum ad ipsum Daemonem in specie parentis eius, cum
intellexisset patrem velle invisere filium. Cum igitur advenisset
parens, progreditur monachus et spectrum esse ratus, arreptam securim
capiti patris illidit, eumque trucidat. Postea vero vidit non Daemonem,
sed parentem suum fuisse. Talibus sane illusionibus Sathanae exagitandi
fuerunt hi, qui proprias vias et studia elegerunt. Quin potius apud
parentes, uxorem, liberos manes, donec Diocletanus aliquis veniat et
abripiat patrem, filios, etc. Ibi ad summum cultum primae tabulae
deduceris, confitendo Christum et praeferendo eius doctrinae
professionem omnibus quae in hac vita merito sunt charissima.

Caeterum adfectus non extinguuntur per spiritum sanctum, verbum et
fidem, sed augentur, ut apparet in hisce patribus, qui ardent
vehementissimis affectibus. Sicut dicitur hic de Ioseph (Nichemeru)
incaluerant viscera, sive miserationes eius.

Ab eo autem verbo Iudaei vocant monachos nostros (Kamarim) et Nonnas
(Kamaroth) quasi indutas nigris vestibus. Id vero sua quadam opinione et
arbitrio faciunt. Non enim habent Grammaticam, multo minus sententiam
verborum in sacris literis ac genuina vocabulorum vis petenda est nobis
ex contextu et exemplis, ut huius phrasis explicatio sumi potest [1.
Kön. 3, 26] ex loco 1. Reg⌊um 3. ubi dicitur de matre pueri
superstitis: ‘incaluerant viscera eius ob filium suum’.1�

[Seite 555]

Verior igitur haec Etymologia est, quare monachi dicantur (Kamarim) a
religione et vita saeveriore, quia prae caeteris hominibus ardorem
quendam et zelum cultuum divinorum prae se ferunt et propterea secedunt
e communi consuetudine hominum, nolunt esse coniuges, politici, aut
Ecclesiastici, sed segregant se a tribus hierarchiis divinitus
institutis.

� 4. Reg⌊um 23. cum Iosias abolet Camarim, quae videtur fuisse
peculiaris secta sacerdotum aut religiosorum, qui aliis voluerunt
praestare et ardentiores esse in studio pietatis, sicut mulier illa
ardebat commiseratione erga filium. Eos eiecit e regno Iosias,
instaurata vera doctrina de Deo et destructis multis aliis idolis. Non
igitur a vestitu arbitror Monachos Camarim dici posse, sed a singulari
devotione.

[1. Kön. 15, 13] Tales fuerunt cultores (Miplezet) et sacerdotes Baal,
qui antecellere reliquis religione et sanctimonia studebant, ac tantam
coniunctionem cum Deo iactabant, ut appellarent Deum sponsum vel maritum
suum, id enim significat Baal. Qua appellatione efferebant se supra
omnem alium cultum, quasi reliquum vulgus non satis ardenter Deum
coleret. Se vero sponsos et sponsas Dei nuncupabant. Ideoque praeter
sacrificia Mosaica longe rigidiores observationes deligebant, prorsus ut
hodie Monachi et praeccipue Carthusiani, qui rectissime Baalitae
dicerentur.

Contempserunt enim verbum, Baptismum et sacramenta, propterea quod minus
splendida essent et non incurrerent in oculos hominum. Quid charitas,
spes, fides dixerunt, quae ab Apostolis tradita sunt, nos qui rasis
capitibus et cincti funibus incedimus, qui non vescimur carnibus,
abstinemus a deliciis et voluptatibus coniugii, a politia et universa
societate generis humani, vere sancti sumus et Baalitae, nihil ad nos
vulgus illud hominum, quod nihil praeter officia communis vitae
intelligit.

Ita Monachatus nihil aliud est, nisi contemptus divinorum et coelestium
ordinum et operum, quae instituit et approbavit Christus, sacramentorum,
Decalogi, Psalterii, Catechismi et totius scripturae sanctae. Ipsi vero
meris mendaciis, somniis et fucis imposuerunt miserae plebi, adeoque
effecerunt ut et Baptismus et sanguis filii Dei contemneretur prae
illorum larvis.

Quasi vero exigua haec sanctitas sit, esse baptisatum et mundatum
sanguine Christi, esse Christianum et membrum Christi, esse socium
Prophetarum et Apostolorum, Angelorum et omnium sanctorum. Ingens certe
haec gloria est, quam ipsi obscurarunt suis Camariticis et Baaliticis
cultibus.

[Seite 556]

Ideo summo studio adversus eos dimicandum est, et extollenda est gloria
Baptismi, Christi, decalogi, Euangelii. Haec discenda et exercenda sunt
in vita, sive celebs vivas sive coniunx, sive magistratus sive subditus
sis, modo discas Euangelium, Baptismum, Symbolum, eaque summo studio
colas et mediteris. Illa autem monstra, funes et cappas Monachorum
conculces, quibus homines miserabiliter seducti et perditi sunt ab
homine illo peccati et filio perditionis.

[43, 31] Et lavans faciem suam exivit et continuit se et ait: Apponite
panem.

Verbum (Aphak) significat se continere. Verum non est continentia in
victu cultuque corporis, sed animi affectibus, misericordia et amore.
Est simulare constantiam et fortitudinem quandam, cum intus totum cor
liquescat commiseratione, ut de Ioseph dictum est supra et tamen
continet se ne fratres deprehendant eum plorasse, proprie feßt halten,
und sich mit gewalt anders stellen, denn einem zu sinn ist, aliud
simulare atque sentias. Ut qui pavidam et perturbatam conscientiam
habent, nihilominus vero fortes et impavidi videri volunt. Ut monachi
simulant se fugere mundum, sed ea continentia est simulatio Stoica, nemo
autem Stoicorum hoc facit quod simulat.

Sic omnes hypocritae continent se, fingunt fortitudinem et duriciem
quandam, sed est merus fucus. Ioseph vero cum totus arderet affectibus,
ita ut vix a lachrimis sibi temperaret, quarum partem iam profuderat,
tota vi se reprimit, iubetque convivium apparari, simulata fortitudine,
quae illam στοργὴν erga fratrem aliquantum moderatur et tegit,
sed cor eius interea lachrimis et flammis amoris exundat.

Ponere panem Hebraea phrasis est, hoc est, parare convivium, per
Synechdochen enim panis pro cibo et potu sumitur.

[43, 32] Et posuerunt ei seorsim, illisque seorsim. Aegyptiis quoque qui
cum eo comedebant seorsim, quia non possunt Aegyptii comedere cibum cum
Hebraeis, siquidem abominandum est hoc Aegyptiis.

Describitur hoc in loco patrius mos Aegyptiorum, qui adeo abhorruerunt a
consuetudine Iudaeorum, ut non licuerit cuiquam cum Iudaeo cibum capere.
Fuit enim hoc, ut Moses ait abominandum Aegyptiis, qui non solum
superbia quadam et fastu, sed et superstitione prae se contempserunt
omnes alias gentes, nedum Iudaeos. Idque testantur non 

[Seite 557]

sacrae literae tantum, verum etiam ethnicorum scripta, ut in Herodoto et
[Ps. 87, 4] aliis celebratur eorum superbia et superstitiosa religio, Et
in Psalm⌊o 86. [Jes. 30, 7] et Isa⌊iae 30. appellatur Raab, id est
superba. Memor ero Rahab etc. et infra instruit Ioseph patrem suum et
fratres, ut dicant regi se esse pastores ovium, ut possint habitare in
terra Gessen, qui detestantur Aegyptii omnes pastores ovium.

Fuit igitur populus insolens et elatus prae omnibus nationibus orbis
terrarum, propter regnum florentissimum et opulentissimum in terra
admodum fertili, quam Nilus quotannis inundans et irrigans foecundabat.
Itaque facilimam rationem victus et annonae in Aegypto fuisse necesse
est. Habuit quoque vicinam Arabiam et mare rubrum, unde omnis generis
merces importatae sunt in Aegyptum. Sicut hodie Gallia superbissimum
regnum est propter fertilitatem. Superbiunt ergo haec regna etiam coram
Deo, quia habent immensam benedictionem, sicut decor et gloria Aegypti
celebratur a Prophetis, quod similis fuerit paradiso Dei.

Altera vero et potior causa superbiae fuit religio, qua alios
antecellere se putarunt, caeterisque gentibus mundiores et sanctiores
haberi voluerunt. Supra enim dictum est quanta fuerit illorum
superstitio et in eum usum multos ariolos, sapientes, magos, astrologos
aluit rex.

Arbitror autem et propter circumcisionem Iudaeos fuisse exosos
Aegyptiis. Quaelibet enim religio peculiares notas et ritus habet
diversos ab aliarum gentium religionibus, illisque abominandos, sicut
Turcae Christianos propter baptismum aversantur, ut ne mensa et vix
etiam servitute eos dignentur. Sic supra uxor Potipharis dixit
introductum ad se servum Hebraeum, cum magna contumelia, quasi dicat:
Iudaeus ille voluit mihi vim inferre. Minus indignum et ignominiosum
fuisset, si nobilis aliquis Aegyptius id tentasset, non circumcisus ille
de genere et populo turpissimo.

Neque ver Iudaeos solum abominati sunt, sed et pastores ovium, gentiles
et populares suos contempserunt. Et sicut Constantinopoli dicunt homines
obscuros et inopes ab arce Tyranni Turcici fustibus abigi solere, ne
sint ipsi in conspectu: Ita Aegyptii pastores suos aversati sunt,
tanquam abiectos et infimae sortis homines, cum secundum ordinationem
politicam, tum secundum religionem, quasi hi qui loco illustriore
essent, sanctitate quoque reliquis praestarent.

⌊o 143. ea opinio impiorum commemoratur: ‘Beatum dixerunt populum
cui haec sunt’.

Ita Turci quoque habent nos pro damnatis propter calamitates et 

[Seite 558]

aerumnas, quas sustinemus. Sibi vero aeternam foelicitatem promittunt,
propterea quod in hac vita opibus et potentia florent. Haec Aegyptiorum
Philosophia et Turcica religio est, quam refutat doctrina Christiana,
sicut alias docetur.

⌊lica, seorsim comederint. Lyra vero et alii hanc rationem adferunt,
quare Aegyptii tantopere detestati sint Iudaeos, quod hi solerent
pecudes quasdam mactare, quas illi adorabant. Et est verisimilis ratio,
[2. Mose 8, 22 [26]] quia infra Exod⌊i 8. inquit Moses: ‘Non
convenit ut ita faciamus, abominationes enim Aegyptiorum immolabimus
Domino Deo nostro, quod si mactaverimus abominationem Aegyptiorum coram
eis, lapidibus nos obruent.’ Colebant enim Aegyptii Apin, quod ipsorum
lingua bovem sonat, nec fas erat mactare bovem aratorem. Sed hic puto
aliam causam esse. Siquidem fratres Ioseph comedunt de mensa eius, nec
mactaverunt ibi oves aut boves, cum essent hospites et peregrini.

Alia vero quaestio oritur magis conveniens huic narrationi. Quare Ioseph
sanctissimus vir et propheta, consenserit et sequutus sit hominum
impiissimorum et superbissimorum ritum. Cum supra dictum sit aliquoties
[Ps. 105, 22] ex Psalm⌊o 105. quod docuerit illos suam sapientiam,
eosque erudierit sicut animam suam. Quare igitur non damnavit morem
impium, quin etiam hoc concessit, quantumvis esset gubernator totius
regni, quod ipsum quoque a se segregarent et seorsim cibum caperent.
Mira profecto res est. Sciebant eum esse Hebraeum, quam gentem Aegyptii
abominantur, sicut de se praedicavit in carcere: Furtim sublatus sum de
populo Hebraeorum, etc. [1. Mose 41, 12] Et pincerna ad Regem inquit:
‘Erat ibi puer Hebraeus’: et tamen constitutus est princeps super
totam Aegyptum, cum quidem constaret omnibus eum ex gente contempta et
detestabili oriundum esse. Et manserunt in illa consuetudine Ioseph cum
Aegyptiis ritus utriusque populi, ipso sciente et assentiente?

⌊eri 23: [4. Mose 23, 23; Amos 5, 26] ‘Non est idolum in Israel’.
Et tamen Amos Cap⌊ite 5. dicitur: ‘Et portastis Sicchuth regem
vestrum, et Chiun idola vestra et sydus Deorum vestrorum, quos vobis
fecistis’, atque idem Stephanus confirmat Act⌊orum 7: [Apg. 7, 42]
‘Convertit autem Deus et tradidit eos servire militiae coeli, sicut
scriptum est in libro prophetarum’. Ergo Moses non habuit ita purum
populum, ut apparet, sed manserunt saltem aliqui in impietate sua.

[5. Mose 29, 19] Sicut ipse queritur Deutr⌊onomio 29: ‘Cum audierit
verba comminationis huius, benedicat sibi in corde suo, dicens: Pax erit
mihi et ambulabo in pravitate cordis mei et assumat ebrius sitientem’,
etc. Ibi significat 

[Seite 559]

fuisse aliquos Iudaeos impios, et idolatras. Sed per Synechdochen
dicitur: Non est augurium in Israel.

⌊i 105. praedicatur pietas, et fides ipsorum, cum omnibus beneficiis,
quae Deus gratis ipsis donaverat. Rursus Psalm⌊o 106. vituperatur [Ps.
106, 21] eorum incredulitas: ‘Obliti sunt Deum, qui servavit eos, qui
fecit magnalia in Aegypto’, etc. Non igitur putabimus omnes fuisse
iustos in populo Israelitico, tametsi omnes transierint per mare rubrum.
Sed propter aliquam partem bonam et piam reliqua turba fruitur
beneficiis Dei, quae solet conferre Ecclesiae.

⌊lica et politia, hoc non acceptum ferendum est principibus aut
regibus, qui fere impii et pessimi homines sunt, sed omnia conservantur
propter verbum, baptismum et sanctum semen quod reliquum est in
Ecclesia. Si enim esset absque piis et salvandis, non staret mundus, et
quando novissimi sancti vivent, mox aderit extremus dies, Deus enim non
curat politiam et oeconomiam, nisi propter Ecclesiam.

Caeterum semper adiuncti sunt populo sancto homines impii et hypocritae,
ut in historia Davidis, qui fuit rex sanctissimus, apparet. Vide enim
miserabiles querelas eius, quibus non tantum tyrannos in politia
accusat, sed multo magis impios et falsos doctores. Cum igitur nec Moses
nec David nec alii Reges et Prophetae, Helias, Heliseus, etc. potuerint
omnia abolere et in integrum restituere, quae sua aetate viciosa et
culpanda erant: quid mirum est, si hodie quoque vivendum nobis est cum
impiis et sacrilegis?

⌊o 105. commemorantur: ‘Docebat principes et seniores sicut
semetipsum’, etc. videlicet, non omnes, sed aliquos, et hoc sufficit.

Nihilominus tamen Pharao dat ei plenam potestatem in politia, et utitur
eo, tanquam fideli ministro, quanquam in gente vilissima et
contemptissima natus esset, permittit ei ut utatur sua lege, et
ceremoniis, ut abstineat ab iis, a quibus soliti fuerunt patres eius
abstinere. Non mutat Rex totum regnum, sed sinit currere verbum et
doctrinam Ioseph et permittit ei propagationem religionis suae, quoad
potest fieri. In politia vero universam gubernationem ei committit.

Tanta regnum non potuit perfecte emendari, ut non manerent aliquid
impii, sicut etiam in politia haud dubie complures scelerati fuerunt.

Ita nos agamus gratias Deo, quod multos nobis adiungimus per 

[Seite 560]

verbum. Caeterum oportet nos vivere cum Idolatris, sive sub Turca, sive
sub Carolo. Manet illud perpetuo quod exprobat Amos populo Israelitico:
[Amos 5, 25 ff.; Apg. 7, 42 ff.] Coluistis idolum vestrum Remphan, etc.

�, etc. Sicut hunc morem nequivit abolere, quin Aegyptii abominarentur
Iudaeos. Nec decebat eum concitare populum et seditionem movere. Cogimur
igitur ferre maliciam et furorem impiorum, sicut Baalitas, Miplezeth,
Camarim tulerunt Helias et alii prophetae maxima multitudine. Nihil enim
erant septem illa millia relicta tempore Heliae ad totum populum.
Nostrum est predicare et docere, Deus autem dat incrementum, alias
magis, alias minus. Hortamur quidem, arguimus, increpamus, statuimus
exempla. Quando vero videmus nos nihil proficere, dicamus: Domine Deus
tibi permitto et commendo haec omnia.

Cum igitur liceret Aegyptiis seorsim comedere, reliquit eis Ioseph morem
patrium et traditionem maiorum, reliquos vero qui audiverunt verbum et
ab ipso non abhorruerunt, eos benigne suscepit. Idem solet fieri omnibus
temporibus et nationibus.

Fuit autem talis ritus convivii, qualis sub Papatu monachorum erat.
Discubuerunt mensis longiusculis, ut possent se invicem aspicere, sicut
in Textu dicetur: Sederunt coram eo vel in conspectu ipsius, vel e
regione. Proceres vero ad dextram, et ad sinistram Ioseph accubuerunt.
Et videntur hunc ordinem servasse in apponendo cibo, ut primum ad
principem deferretur, cuius arbitrio et voluntate reliquis
distribueretur, etiam proceribus.

Hic laudatus et utilis mos fuit apud populos orientales, ut singulis
cibus et potus demensus daretur. Ea magna parsimonia fuit, quae moribus
Germanorum non congrueret. Quilibet dimensum suum carnis et panis
habuit, non onerarunt mensas quadringentis et quingentis ferculis, quod
hodie principes nostri infinito luxu et profusione faciunt.

Videtur ordo ille a Ioseph inventus et institutus, et fit eius mentio in
Esther, quin et Romani et Graeci dederunt dimensum pro cuiuslibet
valetudine, robore et constitutione corporum. Ea profecto laudatissima
oeconomiae gubernatio fuit, ne quilibet absumeret, voraret, liguriret
pro libitu, sicut nostri homines, ac in primis principes hodie insaniunt
helluationibus, parati ad perdendum et profundendum sine modo et fine.
Ibi nulla est spes emendationis, sed ferenda haec dissolutio morum est
in hac extrema delirantis mundi senecta. Si frugaliores essemus et vel
ea tantum comparceremus quae annuis sumptibus in potum cerevisiae et
vini immodicum insumimus, longe ampliores facultates, privatae et
publicae futurae essent.

[Seite 561]

Caeterum et Ioseph et Aegyptii secundum suae religionis ritum
comederunt, nisi quod illi longe maiorem sanctitatem et mundiciem sibi
arrogarunt. Ioseph interdum carne vitulina, aut alterius generis potuit
vesci, quod illis non licuit, propter idolum suum Apin. Permiserunt
itaque Ioseph suis ritibus uti, modo ipsi ad eosdem non cogerentur.
Docuit haud dubie summa fide et diligentia, quoad eius potuit fieri.
Illi vero quod libuit fecerunt.

[43, 33] Sederunt itaque e regione ipsius, primogenitus iuxta
primogenituram suam, et minimus iuxta aetatem suam, miratique sunt viri
illi quisque cum proximo suo.

Hoc singulare est, quod iubet eos collocari ratione aetatis singulorum e
regione ipsius. Hebraei dicunt, et valde verisimile est, simulasse
Ioseph se esse vatem, ac viderunt fratres eum in magno honore et
autoritate esse, ac singulari sapientia et consiliis gubernare Aegyptum,
cum diceret supra se timere Deum, habuerunt igitur eum pro viro
religioso et facile crediderunt eum esse scientia praedicendi futura
praeditum, praesertim cum peculiaribus artibus, et ceremoniis uti ipsum
cernerent, cuiusmodi etiam usi fuerunt Prophetae, ut Hieremias gestavit
cathenam ligneam, Isaias incessit nudis pedibus. Sic Ioseph cum revera
esset Propheta, certis ritibus usus est, ut haberent ipsum fratres pro
augure aut vate Aegyptio.

Dicunt Hebraei eum, cum iuberet ordine ipsos locare, pulsasse cyphum et
eo pulsu signum dedisse, quod primum locum primogenitus occupare
deberet, et sic consequenter de aliis. Et videtur huc facere quod
sequenti [1. Mose 44, 5] capite dicetur: Cyphus quem furati estis, ipse
est in quo bibit dominus. meus et in quo augurari solet. Ideo valde
consentaneum est eum peculiari gestu usum esse, quo fucum eis faceret,
se divinitus doceri de ordine discumbentium.

Propemodum vero potuissent deprehendere simulationem illam, cum tam
exacte cuiuslibet aetatem nosset, quasi in familia ipsorum et in partu
singulorum adfuisset. Sed occultavit Ioseph per pulsum cyphi, ac
singularem gravitatem et scientiam futurorum prae se tulit, ne fucum
sibi fieri deprehenderent.

Cuiusmodi vero augurium in cypho illo fuerit, Moses non indicat. Ipsi eo
facilius sibi imponi patiuntur inusitato illo ritu, cum iam diu de vita
fratris dubitarent, nec possent cogitare hunc esse Ioseph, sed principem
aliquem et prophetam sanctissimum et peritissimum religionis Aegyptiae.
Ad hunc modum dulcissime ludit cum fratribus Ioseph, declarans animum
placidum et benignum erga ipsos et tamen adhuc obscurat et tegit
benevolentiam suam.

[Seite 562]

[43, 34] Et tulit portiones a facie sua ad illos, auctaque est portio
Beniamin prae omnium aliorum portionibus quintuplo, et bibentes
inebriati sunt cum eo.

Primum fercula apposita sunt in mensa Ioseph, ex illis distribuit
singulis portiones suas. Beniamin vero quintuplum accipit. Atque inde
etiam poterat eis oriri suspicio de simulatione, quod is prae aliis
honoratur. Sed venit forte eis in mentem, regium hoc esse, evehere aut
abiicere quos velis.

Iucundissimum vero spectaculum est et exemplum plenum eruditionis
spiritualis, si ad gubernationem Dei referatur, qua mirificat sanctos
suos, ut ne desperamus quando affligimur, neque praesumamus rebus
secundis. Utrinque enim tentat nos Deus adversa et secunda fortuna, ut
exerceamur et laudemus Dominum omni tempore, sive amanter et benigne nos
tractet, sive excruciet: simus aequis animis, eique gratias agamus.
Perinde enim ludit nobiscum, ac Ioseph cum suis fratribus.

⌊iorum 10. Qui inebriat, ipse quoque inebriabitur, hoc est: Qui
saturat pauperes liberaliter, is abunde satiabitur. [Ps. 23, 5] Item
Psalm⌊i 23. Calix meus inebrians quam praeclarus est, hoc est,
exuberans.

Est igitur inebriari iuxta phrasim scripturue ad satietatem comedere et
bibere, satt essen und trincken, satt und frolich werden. Non qualis
Graecorum aut Germanorum ebrietas est, qui in conviviis, helluationibus
continuis non tantum ventrem replent, sed repletum mox vomitionibus
exonerant. Illi vero hilariter cibo et potu sese invitarunt, ac gavisi
sunt de clementia principis. Sed non erit diuturna illa foelicitas,
statim in subitum et gravissimum luctum convertetur. Qualis vicissitudo
etiam operum divinorum in rebus humanis esse solet, cum modo tristia,
modo laeta obiiciuntur, ut nos in fide, spe et charitate exerceamur.

[Seite 563]

Caput XLIIII.

[44, 1.2] Ioseph autem praecepit magistro domus suae et dixit: Imple
saccos virorum illorum frumento, quantum capere possunt et repone
cuiusque pecuniam in saccum suum. Scyphum praeterea meum argenteum pone
in saccum natu minoris una cum pecunia frumenti eius. Et fecit is iuxta
mandatum Ioseph, quod mandaverat.

Saepe monui et semper est inculcandum, quod spiritus sanctus de tantis
Patriarchis scribit iocularia et levicula, cum posset eligere res
gravissimas et sacratissimas, cuiusmodi sane interdum aspergit historiis
sanctorum patrum. Rudis et carnalis lector qui putat haec nullius
momenti esse, facile offenditur et miratur illa legi in Ecclesia Dei et
Spiritum sanctum tempus et operam perdere in nugis istis commemorandis.
Quare enim non proponit portenta monasticorum ieiuniorum, et duriciae
Stoicae et Spartanae, hominum ferreorum, quales volunt videri
Carthusiani. Quasi vero magna doctrina possit esse in ludicris et nihili
rebus. Disputant item an placeat Deo hic ludus Ioseph, aut quo instinctu
et spiritu fecerit.

ἀπάθειαν Stoicorum, quae exuit hominem omnibus sensibus et
adfectibus et incedit in mirabilibus super se, odit et [Jes. 1, 11]
aversatur Deus, atque idem tibi dicit, quod Iudaeis, Isaiae 1: ‘Quo
mihi multitudinem victimarum vestrarum, dicit Dominus, plenus sum
holocausto arietum’, etc. Quis quaesivit haec de manibus vestris? Wer
hat euch doch [Jes. 58, 2 f.] das alles heissen thun? et 58: ‘Rogant
me iudicia iustitiae et appropinquare Deo volunt. Quare ieiunavimus, et
non aspexisti, humiliavimus animas nostras et nescisti’? Magnum enim
et eximium aliquid voluerunt praestare, quod placeret Deo. Sicut ille
qui retentione urinae se ipsum occidere cogitabat. Sed audiunt a Deo:
Non mandavi.

Ita nuper in Hispaniis decumbente regina, adhibiti sunt aliqui se ipsos
ferreis scorpionibus flagellantes, ut sanguine suo placarent Deum et
impetrarent prorogationem vitae ipsius. Illis quoque opponi debuisset
vox [Jes. 1, 21] divina: ‘Quis quaesivit haec de manibus vestris’?

Discamus igitur Deum non delectari operibus electitiis, neque ei
praescribendam esse rationem cultuum nostro arbitrio, sed ipso monitore
et duce uti debemus. Unser Herr Gott will dein schuler nit sein, er
solls auch nit sein, er soll doctor und gubernator sein. Verum tanta est
perversitas humani ingenii, ut quod mandat Deus negligamus, ea vero quae
non praecepit, eligamus.

[Seite 564]

Sed inquiunt: Nos bono studio et intentione haec facimus. Inde enim
omnes superstitiones et haereses natae sunt, inde extiterunt monachi,
Stoici, Baalitae, qui pungendo corpus lanceolis sanguinem eliciebant et
propterea se exaudiri sperabant.

Sciamus igitur Christianis ambulandum esse in eo vitae genere, quod
praeceptum et approbatum est divinitus, ut sive vigilans sive dormiens,
sive comedens sive bibens possis dicere: hoc facio in nomine Domini, non
proprio arbitrio et electione. Tum denique quicquid egeris, aut passus
fueris, placitum erit Deo, et videbis eum suavissime tecum ludere in
tota vita.

⌊licam legibus, bonis moribus, doctrina religionis, ac novit haec
officia Deo grata esse, adeoque servat [Pred. 9, 8 f.] hoc quod monet
Salomon: ‘Omni tempore vestimenta tua sint candida, [Kol. 3, 17]
laetare cum uxore tua’, etc. Ita ‘quicquid egeris, ut inquit Paulus
Col⌊ossensium 3. sermone aut facto, omnia in nomine Domini Iesu
facias’. Sicut Ioseph animo tranquillo usitatas operas obit, neque
quicquam suscipit contra mandatum Dei. Sed Papistae cum sua
ἀπάθεια et indolentia monstrosa non intelligunt bona opera
Ioseph incedentis in fide et spiritu timoris erga Deum et Regem, et
utentis hac potentia et dignitate ad gloriam Dei et aliorum salutem.

[1. Sam. 10, 7] Sic Samuel inquit ad Saul. 1. Sam⌊uelis 10: ‘Cum
ergo evenerint signa haec omnia tibi, fac quaecunque invenerit manus
tua, quia Dominus tecum est’. Deus dabit successum, et mutaberis in
alium virum, ubi ad Prophetas illos veneris. Quando igitur cor tuum et
spiritus rectus est, ac fides sincera, quicquid postea feceris,
quantumcunque exile et contemptum, coram Deo erit preciosum. Quia opera
illa fiunt volente et dirigente fide et Spiritu sancto.

Sed inquies: Ergo non sum Ioseph aut Patriarcha. Atqui exemplum eius
intuere et vide vocationem tuam, si es praeceptor, discipulus,
magistratus, subditus, cura ut diligenter operas tibi mandatas obeas et
utaris tempore et persona, qua Deus te ornavit. Quod si fueris fidelis
et assiduus in faciendo officio, plus satis erit quod agas et variae
difficultates et aerumnae obiicientur, neque opus erit accersere
cruciatus voluntarios. Sicut Ioseph non fodit corpus suum Baalitarum
more, sed plagas illas aequo animo sustinuit, quae divinitus
infligebantur.

Id non solent facere Monachi et hypocritae, illis enim nihil est
impatientius, quando affliguntur a Deo. Sed cum patiuntur quae elegerunt
ipsi, flagella, ieiunia et quascunque macerationes corporis, magnam
devotionem et humilitatem prae se ferunt. Sed ea demum vera humiliatio 

[Seite 565]

�

Proinde Papistae nequaquam intelligunt ea quae scribit Spiritus sanctus
de Patriarchis, sed videntur ipsis puerilia, abiecta et carnalia, quia
pugnant contra electitias eorum iustitias et devotiones et docent nos
ambulare in via Dei et studiose parere vocationi.

Deus aversatur et damnat omnia opera hypocritarum, quia ad nihil aliud
prosunt, quam ut offendicula obiiciant, quibus regia2� et vera via Dei
intercluditur. Et homines paulatim ad alias semitas et diverticula
[Röm. 16, 17] deflectunt. Ideo iubet ea caveri Paulus Rom⌊anorum 16:
‘Rogo autem vos fratres ut observetis eos qui dissensiones et
offendicula contra doctrinam quam vos didicistis faciunt et declinetis
ab illis’.

Si fueris maritus, aut quocunque vitae genere feceris officium tuum
sedulo, dabit tibi Deus abunde quod agas, quodque patiaris. Sed hoc
nobis deest, quod non curamus ea, quae curare debebamus, sed aliis
potius occupamur, quae non sunt mandata nobis. Ideo manemus imperiti
rerum spiritualium, semper discentes, nunquam ad scientiam pervenientes.
Sic igitur accedit gravitas quaedam rebus illis leviculis et exilibus
quae proponuntur in sacra historia. Iamque videmus talia ac tanta esse,
ut nullus Baalitarum et Monachorum sustinere ea unquam potuerit. Sicut
ante dixi de impacientia et superbia eorum qui sectantur religiones
electitias. Es ist kein unleidlicher unnd giftiger ding auff erden, denn
ein Parfuser Muench. Quia delectantur viis suis et in illis volunt
honorari et somnia sua haberi pro veritate divina, nec possunt ferre
reprehensionem ullam. Sed Patriarchas videmus exercitatos esse fide et
spe et patientia iuxta verbum et voluntatem Dei, ac rebus secundis
pariter et adversis in timore Dei usos esse.

Cogitate ergo hunc ludum Ioseph cum fratribus fuisse Deo gratissimum
spectaculum, sicut patientia et vexatione fratrum admodum delectatus
est, quanquam ipsi non intelligerent. Et infra apparebit quam fuerint
accepta Deo haec omnia.

Ad eundem modum statues tuam vitam esse ludum Dei et placere ei omnia
quae feceris et passus fueris, modo in fide fiant, mortem denique ipsam
preciosam esse in conspectu Domini. Sic enim videmus Deum vita et
omnibus actionibus Patriarcharum delectatum esse, quas sane nisi essent
mandatae literis, omnes ex animo desideraturi essemus cognoscere, quid
gessisset Abraham, quid Isaac, quid Iacob. Iam cum extent singula
propemodum dicta et facta eorum, fastidimus propter exilitatem, aut
negligimus tanquam carnalia. Videmur nobis longe maiora facturi, si ad
tantam 

[Seite 566]

dignitatem pervenissemus. Sed nemo est, qui vel minimum opus Ioseph
assequi, aut imitari queat.

Adhuc igitur ludit Ioseph cum fratribus, ut exploret adfectum eorum erga
Beniamin, an ex animo ipsum diligant, siquidem non vendiderant nec
occiderant eum. Praeterea audit patrem adhuc esse superstitem. Cupit
igitur eorum studium et observantiam erga ipsum cognoscere, nec peccat
ea in re, quia in fide omnia haec gerit, ac propterea placent opera eius
Deo. Si autem Stoicus aut Baalita idem faceret, aut etiamsi mortuos
excitaret, tamen esset mortale peccatum. Nam victimae eorum abominabiles
Deo sunt, et oratio ipsorum fit eis in peccatum.

[44, 3 –6] Mane cum illucesceret, emissi sunt viri illi cum asinis
suis. Cumque urbem essent egressi et haud longe abessent, ait Ioseph ad
magistrum domus suae: Surge et insequere viros illos. Et cum
apprehenderis eos, dic ad eos: Quare reddidistis malum pro bono? An non
iste est e quo potat dominus meus et quo augurari solet? Male fecistis
hac in re. Apprehendens ergo illos, loquutus est cum illis verba ista.

Hinc apparet, ut supra dictum est, magistrum domus conscium fuisse
consiliorum domini sui propter taciturnitatem et fidem, qua vidit eum
praestare. Singularis autem haec astutia est, quod mane dimittit fratres
hilares, et saturos propter insignem humanitatem qua fuerat ipsos
complexus Ioseph. Ac pulchre respondebit eventus machinationi huic, quam
ego sane non possem imitari, aut si quis nostrum idem iam tentaret,
ineptire magis quam ludere videretur. Quia non eadem intentio, nec
spiritus aut adfectus charitatis ardentissimae in nobis est. Antea enim
audivimus ipsum totum solutum fuisse in lachrymas, neque quicquam mali
molitum, sed summa et suavissima charitate sic ludere. Itaque nec
ineptum nec carnalem, sed sapientissimum et sanctissimum virum eum
iudicabimus.

Illi vero tam humaniter tractati ac delibuti gaudio mira Rhetorica sibi
blanditi, ac de foelici successu consiliorum suorum gratulati sunt, quod
haberent principem adeo clementem et propicium, quod liceret omnibus una
domum ad patrem reverti, eadem haud dubie domi praedicaturi, se amanter
a principe terrae invitatos et lautissime tractatos, non in diversorio,
sed in aula principis. In primis vero Beniamin in summo honore fuisse,
cum quintuplo augeretur portio eius prae aliorum demenso.

Sic enim solemus rebus secundis exultare sine ullo metu et tristitia,
perinde ut hi fratres non animo tantum hilari, sed et spiritu elato
triumphant, ac iam de accusando patre cogitant, quod tam difficilem se
praebuisset in dimittendo Beniamin, nunc adeo videat, dixerunt, quanta
cum dignitate et gloria domum redeamus.

[Seite 567]

� quod dictum [Ps. 73, 18] est: Tolluntur in altum, ut lapsu graviore
ruant. Item Psalmo 73. Elevasti eos ut deiicerentur.

Ibi non est timor Dei, sed putant se suis meritis, virtutibus,
constantia, servata fide in adducendo Beniamin, hanc foelicitatem
adeptos esse, et cogitant bonis et iustis merito haec praemia a Deo
reddi. Natura humana weis nit wie sie sich nur zieren2� soll, wens jr
wol gehet, und weis nit, das gern ein wetter hernach folgt, wenn die
Sonn so heiß scheinet.3�

At vero paulo momento gloriatio haec de iustitiae et sapientia sua
evanescit. Discamus igitur timere Deum sive secundae, sive adversae res
sint, ea constantia et aequabilitate animi, ut non modo tranquillis et
optatis, sed etiam miseris temporibus psallamus Domino in corde nostro.
Si prospera fortuna est, fruere illa, et sis gratus: Sin est adversa,
invoca Deum, ut tollat, aut mitiget aerumnas, adeoque semper sit unicum
et summum refugium tuum. Nam haec fiducia et gloria meritorium
sapientiae et iustitiae mortificanda et abolenda est, qualem habuerunt
fratres isti, quod suis virtutibus ad tantam dignitatem pervenissent.

[44, 7 –9] Et responderunt illi: Quare loquitur dominus meus talia
verba? Absit hoc, ut servi tui rem istam designent. En pecuniam quam
invenimus in saccis nostris, reportavimus ad te ex terra Chanaan, et
quomodo furati essemus aurum vel argentum e domo Domini tui? Apud
quemcunque ex servis tuis hoc inventum fuerit, is moriatur et nos quoque
servi erimus domini mei.

Nituntur iustitia et meritis suis, quibus obiectum crimen diluant, ac
prorsus se excusatos volunt. Ea enim confidentia est iusticiae et
securitatis humanae, ut cogitet Deum esse stultum et infirmum, qui
nequeat homines tam sanctos ullius sceleris reos agere. Sed discenda
illis erit [Ps. 19, 3] precatio Davidis: ‘Delicta quis intelligit? ab
occultis meis munda me’. [Ps. 143, 2; Hiob 9, 2 f.] Item: ‘Non
intres in iudicium cum servo tuo’. Et illud Hiob: ‘Vere scio quod
ita sit, et quod non iustificetur homo comparatus Deo, si voluerit
contendere cum eo, non poterit ei respondere unum pro mille’. Er soll
wol tausend peccata auff mich bringen4�, davon ich kein wort wuste.

Ac tales sane sumus a conceptione et nativitate nostra, corrupti peccato
originali, ut mille modis possimus accusari et rei esse coram Deo, tum
cum videmur nobis iustissimi. Et siquando superbimus, nec manemus in
timore et fide, ponit peccatorum ingentem molem in conspectu suo, [Ps.
90, 8] quae nos ignorabamus, ut aid Moses Psalm⌊o 90. Neque est aliud
umbraculum 

[Seite 568]

[Ps. 51, 3] quo tegamur ab ira et indignatione divina, nisi dicamus:
‘Miserere [Ps. 130, 3] mei Deus’. Item: ‘Si iniquitates
observaveris Domine, Domine quis sustinebit?’

Illi vero non tantum de occultis securi sunt, sed etiam innocentiam suam
allegant in caussa pessima. Es hat kein not, wir wissen uns unschuldig.
Quin etiam ferunt contra se durissimam sententiam. Apud quemcunque
inveneris scyphum, is moriatur, etc. Hic nimirum fructus est propriae
iustitiae, quae reddit homines securos et praefractos, praesertim vero
in monachis et Baalitis, quorum non simplex stultitia aut dementia est,
sed furor et insania, qua tantam puritatem et innocentiam sibi arrogant,
ut non humi repere, quod peccatores solent, sed caput inter nubila
condere ausint. Itaque fulmine divino ad ima tartara deiiciuntur.

[44, 10 –12] Qui ait: Etiam. Fiat ergo iuxta verba vestra. Apud quem
inventus fuerit scyphus, is sit servus meus, et vos innoxii eritis.
Festinantes itaque deposuerunt quisque saccum suum in terram et aperuit
quisque saccum suum. Et incoepit scrutari a maiore natu, desiitque in
minore. Et inventus est scyphus in sacco Beniamin.

Oeconomus Ioseph accurate negocium suum exequitur, et egregie eos ludit.
Moderatur autem sententiam paulo atrociorem, quam tulerant adversus se.
Non moriatur, inquit, ille, iniustum enim esset occidi eum ob hoc
furtum, aut vos omnes servire propter delictum alienum. Sed servus sit,
apud quem invenero scyphum.

Ibi vero festinanter deponunt et aperiunt saccos, quia volunt confundere
dispensatorem, quod falso furti eos insimulasset. At ille edoctus ab
hero, pulchre explorationem adornat, incipit enim a maiore natu, cum
sciret reconditum esse scyphum in saccum Beniamin, propterea ut addat
eis animum et augeat persuasionem de salute et iustitia sua, cum videant
neminem ex adultoribus reum esse. De Beniamin enim nihil prorsus
suspicantur mali. Si non Simeon aut alius quispiam, qui fuit antea in
Aegypto abstulit, dixerunt, iam extra omne periculum erimus et hunc
mendacii arguemus.

Viderunt praeterea pecuniam repositam in saccos singulorum et eam
singularem benedictionem interpretati sunt, quanquam eius Moses non
meminit. Sed ad prius exemplum haud dubie accommodarunt, cum dispensator
ipse dixerit, Deum patrem illorum donasse eis thesaurum hunc. Cogitarunt
igitur fieri non posse, ut inveniret scyphum, ac satis imprudenter et
impie ipsos furti illum accusasse, quos videret Deum iam toties immensa
clementia augere et locupletare. Ita omnia inflectunt ad suam gloriam,
sicut solet mundus cupidissime amplecti humana et divina beneficia, 

[Seite 569]

eaque suis meritis, iustitiae et virtutibus asscribere, quemadmodum hi
fratres Ioseph se dignissimos esse tantis bonis et favore principis
Aegypti iudicant. Sed ita inflantur opinione meritorum et innocentiae
suae, ut inflati tanto foedius corruant. Id quod summis monarchis,
Alexandro, Iulio, etc. securissime confisis sua potentia et gloria
accidit, ut subito conciderent.

Quanquam hic alia ratio est. Deus enim non cogitat malum adversus eos,
neque id agit ut perdat, sed ut humiliet et mortificet, ut sequens
gloria, liberatio, laetitia maior sit et dulcior. Itaque magister domus
Ioseph non desinit scrutari saccos singulorum inventa pecunia, sed
pergit inquirere scyphum, eumque reperit in sacco Beniamin, qui unus
omnium erat innocentissimus.

Nunc igitur omnis superbia, securitas, exultatio et triumphus misere
perit uno momento, cum iam essent in summo gradu securitatis, nec
possent de sanctitate Beniamin dubitare, et reliqui omnes essent
innoxii: ibi subito deiiciuntur animis et omnis fiducia quam
conceperant, adimitur. Da ist alle freud auß, und so gar hin weg, das
nit schentlicher kunt hinweg sein, Das thut unser Herr Gott.

Iam vellent scyphum potius in Ruben aut Simeonis, quam in Beniamin sacco
inventum, qui patre invito et periculum hoc prospiciente, in Aegyptum
ductus erat. Et quid animi tum fuisse putabimus Iudae, qui fideiusserat
pro fratre? Ipsi vero hunc ludum non intelligunt, neque quicquam agunt,
sed aguntur et mirabiliter ducuntur. Quia magis expedit nobis agi et
duci a Deo, quam agere, intelligere, praevidere, ordinare secundum
nostra consilia. Passio nostra est omnium sanctissima vita. Sic igitur
unico momento e coelo ad inferos, e vita in mortem praecipites acti
sunt.

[44, 13.14] At illi scissis vestibus suis rursus onerarunt asinos suos,
et redierunt in civitatem. Iudas vero cum suis fratribus ingressus est
in domum Ioseph, qui adhuc ibi erat et corruerunt coram eo super terram.

Iam non triumphant, sed vestes scindunt, atque incredibili anxietate et
dolore adfecti revertuntur in domum Ioseph, ubi ille consulto mansit, eo
in loco, quo pransi fuerant: ac simulat furto ablatum sibi esse scyphum,
quod erat impossibile. Iam igitur crassius ludit, aliquanto post
manifestaturus se fratribus. At illi perculsi metu nihil prorsus
intelligunt.

Iudas fideiussit pro Beniamin, ideo primus in terran corruit et reliqui
cum eo, pleni desperatione, qui paulo ante ebrii fuerant laetitia ac
suavissime somniarant se versari in paradiso et coelo, cum tanta
clementia ipsos princeps complecteretur. Eundem enim iam sentiunt hostem


[Seite 570]

et tyrannum, qui possit et velit eos in perpetuam servitutem redigere.
Ita suo iudicio simpliciter damnati sunt. Id nimirum est humiliare et
deiicere superbos.

� Venit eis in mentem miserabilis ac postrema querimonia Iacob de
orbitate sua. Ibi animi ipsorum exaestuarunt ingenti luctu, poenitentia
ac dolore de peccato, quae tamen nondum vera contritio est, quia suum
tantum incommodum et periculum intuentur.

Et existimo sane Simeonem et Levi fuisse omnium abiectissimos ac plane
desperatos propter vehementem reliquorum fratrum expostulationem, qui
subinde illud obiecerunt: Vos occiditis patrem ac nos omnes vobiscum,
qui restituet iam fratrem Beniamin parenti, aut quis nostrum unquam in
conspectum eius audebit prodire. Ah Gott, ah Gott, was habt jr
angericht?

Ad hunc modum deducet eos Ioseph optimus et sanctissimus patriarcha ad
intimam contritionem et perfectam poenitentiam et humiliationem, non ut
perdat, sed magis ut emendet et peccatum eorum corrigat, quo agnito
resipiscant et caveant posthac similes lapsus.

[44, 15] Quibus dixit Ioseph: Quidnam hoc est quod fecistis? An non
scitis quod certissime augurari potest vir talis, qualis ego sum?

Non dicit se augurem esse, sed quae ad propositam rem faciebant,
loquitur. Quia Aegyptus semper fuit variis superstitionibus dedita,
atque iis multipliciter veram religionem turbavit. Nec potuit Ioseph
omnes errores extirpare, sicut nec alii prophetae nec Apostoli, neque
ullus unquam contionator mutabit, aut tollet ea omnia quae sunt viciosa
in Ecclesia. Colligimus aliquos de mundo per ministerium verbi. Sagena
mittitur in mare et congregat malos pariter et bonos. Nihil igitur
dubium est, quin gubernatio Ioseph optima et laudatissima fuerit, qua
multa correxit et restituit in integrum, sed ita tamen, ut Sathanae
quoque suam 

[Seite 571]

partem relinqueret. Siquidem nullus unquam Prophetarum omnes quos
docuit, potuit convertere. Ac veresimile est, multos incantatores passim
in Aegypto tum vagatos esse.

Ludit igitur Ioseph, ac fingit se haberi debuisse pro mago, quasi dicat:
debebatis cogitare Aegyptum abundare auguribus, ariolis, incantatoribus,
ac in primis principem ipsum harum artium peritum esse, etc. Ita simulat
se nosse arcana eorum consilia, qua simulatione ita augetur trepidatio
ipsorum, ut pene dolore conficiantur.

[44, 16] Et dixit Iuda: Quid dicemus ad dominum meum? quid loquemur? aut
qua ratione iustificabimus nos? Deus invenit iniquitatem servorum
tuorum. En servi sumus domini mei. Nos inquam et is in cuius manu
inventus est scyphus.

[Ps. 34, 3] (Zadik) verbum est quartae coniugationis. Sicut illud
Psalm⌊i 34: ‘In Domino laudabitur anima mea’, sive laudabit se.
Nos, inquiunt, nihil possumus praetexere ad iustificandos nos. Sumus rei
et sontes, confitemur peccatum. Atque haec est Epitasis in Comoedia.
Ioseph iam adduxit eos ad extremum paroxysmum, ut dicant: Sumus fures,
nebulones, quomodo possumus nos purgare, aut aliqua saltem specie
excusare. Si dixerimus furtum esse factum domi tuae, tum aut teipsum aut
domesticos tuos accusabimus. Et tamen sunt innocentes, et sciunt sibi
fieri iniuriam, verum non audent, nec possunt tueri suam innocentiam,
neque quicquam aliud queunt adferre, quam ut dicant: Peccavimus, Deus
iniquitatem nostram invenit. Ita nec Deum, nec Ioseph audent accusare.

Atque haec tandem est confessio peccati, quam extorsis Ioseph. Iam enim
se dedunt in servitutem, et plura fatentur quam designaverunt, ut ea
humilitate aliquantum flectant animum illius, cuius clementiam ante
experti fuerant.

[44, 17] Qui respondit: hoc procul sit a me, ut istud faciam: Is in
cuius manu inventus est scyphus, erit servus meus. Vos autem ascendite
ad patrem vestrum.

Ioseph admodum durum se praebet erga fratres, ac singularem iustitiam
quae se fert. Absit hoc, inquit, a me, ut omnes mihi serviant, nihil
minus postulo. Neque enim omnes accuso, sed illum cupio mihi servire,
apud quem fuerit inventus scyphus.

Pulcherrimus igitur hic ludus est et poëma excellentissimum huius
Poëtae, cuiusmodi ego non potuissem componere, non enim tanto ingenio
aut spiritu praeditus sum. Unde apparet Ioseph fuisse praestantissimum 

[Seite 572]

virum et insignem Theologum, quanquam nondum haberet libros Propheticos
et adolescens septendecim annorum ex sinu parentis avulsus esset, tamen
fidelissime et summa diligentia didicit doctrinam de Deo a patre, ac
hausit non solum verba parentis de Christo promisso semine, sed et
spiritum illius, atque ita ut indies cresceret per tentationes et
tribulationes multas.

Cum igitur et natura bona et Spiritus sanctus coniungerentur, insignem
poëtam fieri necesse fuit, atque alia multa id genus poëmata et
stratagemata toto tempore gubernationis suae fecisse ipsum, quae non
sunt scripta in hoc libro, nihil dubium est. Sed ab hoc uno exemplo
aestimari potest, qualis fuerit Propheta, summi ingenii et spiritus, ad
quae dona accessit insuper usus et experientia rerum in tot aerumnis et
vexationibus.

Agit igitur hanc comoediam suavissime et adducit fratres in
desperationem, interitum et infernum, cumque sunt desperatissima omnia,
venit medium Comicum et cuncta pericula discutit. Fuit sapientissimus
vir et peritissimus rerum sacrarum, sine libris, quos hodie habet
Ecclesia. Nec Mosen legit integrum, nec Isaiam, praeter paucas historias
patrum, usque ad Iacob, nihil habuit. Magnum igitur et excellens hoc
donum Prophetiae fuit.

ἄκμην comicam, cui proxima est catastrophe, talia enim sunt divina
poëmata. Ut Paulus eleganter dicit [Eph. 2, 10] Eph⌊esorum 2: ‘Nos
sumus ποίημα poëma Dei’. Ipse poëta est, nos versus sumus et
carmina quae condit. Nihil igitur dubium est, grata esse omnia opera et
actiones nostras in oculis Dei propter singularem vim et gratiam fidei.

Ad hunc modum tractandae sunt Historiae sanctorum patrum, quae monachis
et rudibus rerum spiritualium, prorsus ociosae et inanes videntur.
Mirantur enim Ioseph hoc ludo occupatum, bonas horas tam male
collocasse, cui potius ieiunandum aut orandum fuisset. Quid est,
inquiunt, quod sapientissimus vir et plenus Spiritu sancto frustra
consumit tempus ludificandis fratribus? quod misere excruciat innocentem
Beniamin et reliquos, eosque nugis istis et iocis sine ulla caussa
perturbat?

Sed hoc est, quod saepe dixi: Qui credit in Deum, eumque colit ex animo,
ac cavet ne dictis aut factis eum offendat, illius actiones omnes, quin
etiam somnus, vigiliae, ludi fiunt in nomine Domini et sunt grati Deo.
Sed alius quispiam, qui sine spiritu et fide vivit, nec timet Deum, is
inflatus sua iustitia et sanctitate, eligit grandia opera et abhorret ab
hisce ludis et operibus sanctorum, quod nimis civilia, carnalia et
secularia 

[Seite 573]

sint, fugit oeconomiam, politiam et Ecclesiam, vivit coelebs, macerat et
occidit corpus, denique omnium creaturarum conspectum effugere conatur.
Sicut Sylvanus quidam noluit intueri solem, quod esset corporale lumen.
Sed tandem in visione vidit infernum repletum esse monachis. Illorum
superstitiones sine ulla dubitatione abominatur et damnat Deus.

Itaque qui pie volunt vivere, timeant Deum, eique confidant et postea
vocationi suae obtemperent, tum abunde erit quod agant, commendent
Domino viam suam, mane et vesperi, dormiant in nomine Domini, rursus
cubitu surgant, et faciant quae ad manus ipsis fuerint in quocunque [1.
Sam. 10, 7] vitae genere. Sicut inquit Samuel ad Saul: ‘Fac quaecunque
invenerit manus tua, quia Dominus tecum est’. So mus denn alles wol
gethan sein, et erunt omnia tua opera etiam ludicra, Deo et Angelis
iucundissima spectacula. Sicut hic ludus placuit Deo, alioqui non
fuisset celebratus a Spiritu sancto.

Non enim conditi sumus ad vitam solitariam, ut a communi societate
hominum segregemur, sed ut operas usitatas huius vitae obeamus, ea qua
[Pred. 9, 7] possumus diligentia et alacritate. Sicut Ecclesiast⌊ici
9. inquit: ‘Vade ergo et comede in laetitia panem tuum et bibe cum
gaudio vinum tuum, quia Deo placent opera tua’. Atque ideo singulis
suum locum attribuit Deus, ne relinqueret nos studiis electitiis et
desideriis propriis.

� Es ist alles aus, und wirt sich ein iemmerlich heulen und weheklagen
heben.

Iam igitur perduxit Ioseph fabulam ad eum finem, quem initio proposuit.
Hic enim est παροξύσμος et epitasis huius historiae. Iam
adiget eos ad desperationem, ita ut nihil loci consilii aut auxilii
reliquum sit, quin pereant ipsi et patrem occidant. Hie iß zeit das der
strick brech.3�

[Seite 574]

[44, 18] Tum accessit ad eum Iuda et dixit: Mi domine, liceat mihi
quaeso servo tuo loqui verbum coram domino meo et ne succenseat ira tua
adversus servum tuum, tu enim es perinde ac ipse Pharao.

Haec est oratio Iudae admodum vehemens et ardens, quam non habuit sine
multis lachrimis et singultibus. Neque ego sane sic loqui possem, nec
adfectum illum explicare queo, quo eam effudit coram Ioseph. Vide enim
causas urgentes ipsum. Grandaevum patrem domi reliquerat, sed non ea spe
et expectatione, quod omnibus in Aegypto aut saltem minimo natu, quem
unice diligebat, serviendum esset. Postquam vero videt Beniamin praeter
omnium opinionem in tristissimam servitutem coniici, neque unquam ad
patrem rediturum, tanto dolore et luctu conficitur, ut nihil aliud nisi
miseria et desperatio in animo sit, adeoque ingentem vim lachrimarum
profundere eum inter dicendum cogat. Proinde singula verba ex intimis
visceribus et affectibus animi profecta sunt.

Accedit vero sua sponte, non vocatus, quin etiam repulsus a Ioseph, qui
dixerat: Redite ad patrem. Sed extrema necessitas et vehemens commotio
viscerum impellit eum, ut nullam rationem decori habeat. Prius timebat,
humiliabatur, procidebat in terram coram Ioseph, iam ne in genua quidem
procumbit, sed accedit ad eum, victus calamitate et miseria maxima.

Utinam vero nos tanto ardore invocare Deum possemus, sicut hic Iudas
coram fratre orat. Jch wolt vil drumb geben, das ich fur unserm Herr
Gott so wol kunt peten, als hie Judas fur Joseph pett. Est enim
perfectum exemplar orationis, imo adfectus qui debet esse in oratione.
Hic audax est et confidens, neque meminit vel potestatis et potentiae
Ioseph vel suae humilitatis. Oratio et necessitas facit eum audacem, ut
accedat ad Ioseph sine ulla trepidatione.

Si nos tam perfecte possemus orare, praesertim in nomine salvatoris et
mediatoris Christi, impossibile esset talem precationem non exaudire.
Sicut Ioseph non poterit se continere diutius quin illachrimet, seseque
aperiat. Nam nos quoque hodie vexamur multis calamitatibus et
tribulationibus, praesertim in ministerio et officio Ecclesiastico, ubi
tentatio alia aliam excipit, ac finita una mox septem aliae longe
graviores sequuntur.

Iam ante omnia certo sciendum est nos habere verbum. Id enim fundamentum
est et basis qua nitimur, nos esse auditores et Deum loqui nobiscum. De
hoc nemo debet dubitare, qui enim nescit, aut dubitat, murmurabit quidem
preculas Battologia usitata hypocritis, sed orare non potest.

Posito vero hoc fundamento, quod est verbum Dei, ibi tum ultimum
praesidium, imo non praesidium, sed virtus et victoria nostra est oratio
in 

[Seite 575]

[Ps. 50, 15] omni tentatione. Sicut sonat vox divina: ‘Invoca me in
die tribulationis [Hes. 65, 24] et ego exaudiam te’. Et in Isaia:
‘Eritque antequam clament, ego exaudiam’: [Dan. 9, 23] adhuc illis
loquentibus ego audiam. Et ad Danielem inquit Gabriel: ‘Ab exordio
precum tuarum egressus est sermo’.

Quando enim cor serio et ardenter orat, impossibile est preces illas a
Deo non exaudiri initio statim cum inchoatur precatio. Id ego vere
adfirmare et testari possum. Non libet quidem gloriari de meis precibus,
sed verum esse verbum illud Gabrielis nihil dubium est. Quamvis non
semper eodem affectu et ardore possumus precari, non semper adest
gemitus ille inenarrabilis, quia non est in potestate nostra. Sed quando
spiritus clamat: Abba pater, Ibi os quidem obmutescit, nec potest
assequi aut enarrare gemitum hunc. Sed cum primum erumpit clamor
spiritus, ut ait Isaias, nihil est certius, quam exauditam esse
orationem adeo vehementem. Ac si etiam Turca, Pontifex, Caesar et omnes
portae inferorum sese opponerent, tamen nihil quicquam agerent, si
Ecclesia hunc gemitum inenarrabilem adferret ad precationem. Quia nos
pugnamus contra Diabolum et portas inferorum. Quid vero est caro et
sanguis in hostibus Ecclesiae? Siquidem Sathanam occidimus oratione, cur
non etiam Turcam et Pontificem profligaremus? Ita enim de Aegypto
dicitur apud Isaiam: [Jes. 31, 3] ‘Caro est et non spiritus’.

Idem de nostris adversariis et peresquutoribus statuendum est. Sicut
hactenus sane totos 24. annos oratione repressimus hostilem impetum
Caesaris, Turcae, Papae, etc. Verum hoc ardore vehementissimae
precationis non semper accenditur Ecclesia publice, nec sancti privatim.
Sicut usitato proverbio apud Theologos dici solet: Spiritus sanctus non
semper tangit corda prophetarum.1� Illuminationes propheticae non sunt
continuae et perpetuae. Sicut Isaias non habuit continuas et assiduas
revelationes de rebus maximis, sed per vices temporum.

[2. Kön. 4, 27] Idem testatur exemplum Elisei, cum ait de Sunamitide:
‘Dimitte 2. illam, anima enim eius in amaritudine est, et Dominus
caelavit a me et non indicavit mihi’. Ibi fatetur Deum non semper
tangere corda prophetarum. Interdum etiam venit spiritus, cum aut
cythara, aut Psalterio luderent et Psalmos quosdam, et cantica
spiritualia decantarent.

Atque haec exempli causa dico, quod oratio non semper talis est, qualis
solet esse in motu spiritus sancti. Et tamen hoc optimum remedium et
consilium est ad excitandum impetum precationis, ut legamus, psallamus,
audiamus verbum, adhibeamus psalterii lectionem, aut ad coetum publicum
Ecclesiae accedamus. Ibi tum paulatim incalescet cor et accendetur
spiritus.

Regulare enim hoc et usitatum est, quod spiritus sanctus non semper 

[Seite 576]

tangit corda nostra gemitu inenarrabili. Cum vero tangit, tum conclusum
et definitum est, quod penetravit nubes oratio et impetravit hoc quod
petitur in coelo, et terra. Oder himel und erden mußt ehe brechen.1�

Insignis igitur ea precatio est, ubi primo omnium verbum, postea vero
necessitas urgens oculis et animo obversatur. Quando Diabolus impellit,
mundus affligit, tum quanto atrocius urgemur, tanto ardentius petimus.
Quia animus credentis commovetur et exuscitatur in eo clamor et gemitus
inenarrabilis. Ac tum quidem, cum coepit primum invocatio, [Dan 9, 23]
statim exauditur, iuxta illud: ‘Ab initio precum tuarum egressus est
sermo’.

Ita hoc in loco describitur exemplum vehementissimae orationis in Iuda,
qui maiestatis et potentiae Ioseph prorsus obliviscitur et necessitate
impellente accedit et orat sine ulla reverentia.

Sic nos, cum fortuna secunda est, cogitamus de maiestate et gloria Dei,
quem invocamus, deque indignitate nostra, ac metuimus potentiam eius.
Ideo tum non est fortis et ardens invocatio. Sed cum in periculo et
tentatione constituti sumus, ibi nulla ratione habita sublimitatis
illius dicimus: Domine Deus adiuva me. Hilff lieber Gott, nu hilff Gott,
laß dich das erbarmen im himel. Sine ulla praefatione. Ita necessitas
extrema facit audaces et confidentes, qui perrumpunt et vincunt. Verbum
autem fundamentum esse debet invocationis, quo nitatur fides, quae
credit in Deum et accedit ad ipsum fiducia mediatoris Iesu Christi.

Quod si ad hunc modum possemus orare, facile minas et potentiam totius
mundi contemneremus, sicut hactenus omnium hostium vim et impetum
sustinuimus et quanquam frigide oravimus, tamen virtus orationis in
conspectu Dei est.

Incredibilis sane furor est Behemoth et omnium Diabolorum adversus nos,
tamen non possunt nos opprimere. Sin autem Deus unico momento illis
frenum laxaret, subito omnem nostram sapientiam, vires et arma
devorarent. Nostra enim praesidia et consilia, veluti exigua species et
larva quaedam sunt, qua ludit Deus adversarios, ut putent subesse ingens
robur et hanc larvam metuant. Quare? Quia hic titulus Dei nostri est,
qui aufert spiritum, impetum, et fortitudinem principum Sed quis hoc
efficit? Qui credit, qui verbum habet, qui orat et invocat Deum, ille
ipse est spiritus gratiae et precum.

Sicut Iudas hic ardenter accedit sine ulla trepidatione, quia extrema
necessitate impellitur et cogitat: En pater Iacob domi anxie expectat
reditum filiorum, Ante Ioseph amisit, nunc Beniamin quoque in periculo
vitae versatur. Ego fideiussor occidar a patre. Ipse vero dolore et
luctu conficietur. Ita Iuda miserrimus est et afflictissimus atque omni
spe et auxilio destitutus.

[Seite 577]

Ait ergo: (Bi Adoni). (Bi) interiectio est, quae alias significat in me
Hic vero obsecrantis et supplicantis vox est, sicut ea etiam utitur
meretrix coram Salomone: Domine mi. Ah mein herr. Iudas metu perculsus
et exanimatus est, ideo vehementer clamat et prolixe repetit totam
Historiam, et Ioseph ea audit non sine lachrimis et commotione animi,
quanquam eam adhuc coelat. Hactenus vero praefatio verecunda quidem, sed
tanta maiestate Ioseph non satis digna.

[44, 19 –24] Interrogavit dominus meus servos suos dicens: Nunquid est
vobis pater aut frater? Et diximus ad dominum meum: Est nobis pater
senex et puer parvus, qui natus est ei in senectute, cuius frater
mortuus est, relictusque est ipse solus ex matre sua, quem et pater suus
unice diligit. Et dixisti ad servos tuos: Adducite eum ad me, ut ponam
oculum meum super eum. Diximus vero ad dominum meum: Non potest puer
deserere patrem suum. Nam si desereret patrem suum, moreretur ille. Et
dixisti ad servos tuos: Si non descenderit frater vester minor natu
vobiscum, non videbitis amplius faciem meam. Factum ergo est, ut
ascenderemus ad servum tuum, patrem meum, et indicaremus ei verba domini
mei.

�, eo quod in senectute natus est, quanquam enim reliquos quoque
genuit, cum esset provectae aetatis, tamen horum duorum, qui ex primaria
coniuge Rahele nati sunt, praecipua ratio habetur. Sed quare Beniamin
parvulus appellatur, cum adstet una cum caeteris fratribus coram Ioseph
et pater sit decem filiorum? Quia minimus natu est et tenerrime adamatus
a patre et natus est 12. aut 16. anno, postquam reliqui in lucem aediti
fuerunt. Cum venderetur Ioseph, [1. Mose 35, 18] vagiit adhuc in cunis,
matre Rahele extincta in partu. Ideo in calamitatibus istis genitus
merito vocatur parvulus.

Facit vero at fratris Ioseph mentionem, qui coram adest, ipsis ignotus,
nec potuit haec audire sine ingenti commotione et affectione animi,
praesertim cum oratio Iudae plena esset singultibus et lachrimis
impedientibus sermonem. Adhuc tamen se reprimit.

Allegat et matrem mortuam, non aliter ac si esset adhuc superstes, quo
magis moveat animum Ioseph. Ita enim sonant verba: Relictus est matri
suae. Ideo quaerunt alii quare hoc dixerit Iudas. Sed simplicissima et
Grammatica explicatio est, si mutetur dativus in ablativum: Relictus est
de matre sua. De puero igitur admodum pathetica verb sunt: Parvulus 

[Seite 578]

est, minimus natu, relictus ex matre, ipsa mortua, periit et frater
eius, solus ipse superstes est, solus est deliciae patris. Concitata et
vehemens oratio est, plena summis affectibus.

Nec a fratre tantum, sed etiam ab amore et solicitudine patris erga
ipsum affectus movet. Si deserit, inquit, patrem suum, morietur ille.
Nos vero obedivimus tibi. Obsecro igitur ut nostri miserearis, cum
amplius praestiterimus quam debuimus. Quin etiam promissionem eius
allegat: iussisti eum adduci, ut poneres oculos super eum, hoc est, ut
videres et benigne ipsum complectereris. Atqui non erit hoc argumentum
benevolentiae, rapere et spoliare patrem filio unice dilecto, quem ipse
tanto eiulatu aegerrime dimisit. Nec ausi fuissemus unquam ab eo hoc
petere, nisi tu tam duro mandato non obstrinxisses: Non videbitis faciem
meam, nisi descenderit vobiscum frater vester minor natu. Ergo verba et
mandata tua diligenter executi sumus, froeti promissis tuis et
praeceptis. Iam vero adeo inclementer praeter omnem expectationem et
meritum nos et grandaevum patrem tractas, ut cupias omnes deletos et
extinctos.

[44, 25 –29] Dixit autem pater noster: Redite, et emite nobis parum
alimenti. Et respondimus: Non possumus descendere. Si vero frater noster
minimus nobiscum fuerit, descendemus simul. Nam non possumus videre
faciem viri illius, si frater noster minor non fuerit nobiscum. Et dixit
servus tuus pater ad nos: Vos scitis quod uxor mea duos mihi peperit,
unus quidem egressus est a me et dixistis: lacerando laceratus est, et
non vidi eum hactenus. Quod si tollitis quoque istum a me et si quae
pernicies ei acciderit, deducetis caniciem meam cum afflictione in
foveam.

Rursus patris mentionem facit et eius obiectionem, curas et
solicitudinem commemorat, item aerumnas et singula verba ipsius, ut
flectat Ioseph. Nihil sane omissum est quod faciat ad movendum et
cogendum animum eius. Si hunc tollitis, dixit et forte perierit,
deducetis canos meos summo moerore et tristitia in foveam. Hactenus vero
narratio, qua mandata Ioseph et suam petitionem, patrisque responsum
commemoravit. Iam sequitur Epilogus orationis admodum patheticus et
urgens.

[44, 30 –34] Nunc igitur si venero ad servum tuum, patrem meum et puer
ille nobiscum non fuerit (cum anima illius ex huius anima dependeat)
videritque puerum non adesse, morietur, deducentque servi tui caniciem
servi tui patris nostri cum dolore ad sepulchrum. Etenim servus tuus
spopondit pro puero coram patre meo dicens: Si non reduxero eum ad te,
reus ero in patrem meum perpetuo. Nunc igitur remaneat quaeso servus
tuus pro puero illo, ut sit 

[Seite 579]

servus domini mei, et puer ascendat cum fratribus suis. Nam quomodo
possem ascendere ad patrem meum, si puer non fuerit mecum? nisi forte
videre velim malum quod accidet patri meo

Haec demum cum singultibus et lachrimis protulit, si non reduxero
parvulum, pater noster moerore animi certissime conficietur, et sic
deducemus canos eius ad sepulchrum. Quid igitur commodi ex ea re
sperabis, si parentem occiderimus. Das wolstu doch ansehen, was hilfft
dichs, wenn wir unsern alten vater umbs leben bringen. Nihil prius,
nihil antiquius nobis in hac vita esse debet salute et incolumitate
patris, quare eam tibi commendo, et peto, ne tua inclementia miserabilis
et indigni interitus autor esse velis. Angitur et laborat, quia
fideiussit pro puero apud patrem. Ioseph haec omnia scit, aut saltem
verbis eorum fidem habet. Non aliter poterit nobis aditus fieri ad
patrem, inquit, quam si reducamus puerum. Ego me in servitutem perpetuam
dedo pro fratre, liceat saltem mihi hoc a te impetrare, ut tibi serviam.
Quomodo enim possem ascendere?

Haec omnia dixit cum fletu et singultibus, manibusque extensis,
supplicum more, quia ultima pars est orationis, in qua summa commotio
animi ipsius et fratrum fuit. Sunt verba admodum gravia et ponderosa,
plena affectibus, quae nemo, etiam qui animo tranquillo sit, sine
lachrimis possit legere.

Cicero alicubi dicit: Impedior lachrimis, etc. Sed non sunt illae verae
lachrimae, ortae ex gravissimis causis et affectibus, ut cum verba et
fletus miscentur, atque oratio interrumpitur.

Atque utinam ego eodem ardore possem invocare Deum, quoties vellem. Si
quando enim ad hunc modum oravi, visum est sensibiliter responsum hoc
dari: Fiat quod petis. Es soll ja1� sein. Nemo hominum eiusmodi
orationem posset contemnere, quae ex intimis affectibus et visceribus
proficiscitur, multo minus apud Deum poterit esse irrita.

[Sir 35, 21] Id enim testatur scriptura sancta: ‘Oratio humilis
penetrat nubes’. Item: Ab initio precum tuarum egressus est sermo.
Fluchs muß Gabriel [Dan 8, 15] da sein, als Daniel pett. Lauff hin sagt
unser Herr Gott, und antwort, etc. Ah si sic possemus credere et orare,
omnia impetraremus, quibus opus esset nobis ad salutem corporis et
animae. Aut si quid negaret Deus, tamen aliud multo melius et cumulatius
redderet, imo ne differretur quidem exauditio, quando oratio tam
vehemens penetraret ad aures Dei.

Sicut testatur exemplum Danielis, qui optabat restitui Hierosolimam et
templum. Haec erat eius propositio: Videbat miserabilem illam
vastitatem, ac toto pectore commovebatur. Ideo oravit sine dubio cum
singultibus et lachrimis. Fluchs kumpt der engel. Non solum hoc
impetrasti, 

[Seite 580]

parum enim id est in oculis Dei. Jch will dir noch meer sagen.
Septuaginta hebdomades determinatae sunt super populum tuum et super
urbem sanctam tuam, ut consumatur praevaricatio, et finem accipiat
peccatum et deleatur iniquitas et adducatur iustitia sempiterna, etc.
Gibt jm die schoenen herrlichen Prophetiam. Hanc revelationem
illustrissimam addit angelus et describit certum tempus adventus
Christi. Hoc est quod dixi, orationem vehementem, qualis haec est, ab
initio sui quae velit impetrare et alia multo maiora.

Haec igitur debebant nobis exemplo et argumento esse, quae nos moverent
ad orandum plena fiducia et robore animi sine ulla dubitatione. Non est
quidem, ut dixi, semper in potestate nostra tanto spiritu precari. Sed
tamen danda est opera, praesertim tempore necessitatis, ut sit invocatio
ardentissima. Corda non semper tanguntur ea fiducia, qua debebant ardere
in invocatione, obstat enim negligentia et ignavia carnis et sanguinis,
et peccatum originis hebetat sensus et reddit languidos et segnes ad
veros affectus orationis, negocia nos impediunt, distrahimur variis
curis. Sed quando urget extrema necessitas, Da kumpt der heilig geist
auch, der wirffts unserm Herr Gott für die fuß.1� Ibi accedit simul
spiritus precum et clamat: Domine Deus tu iussisti nos rogare, petere,
pulsare, quaerere, etc. Profecto experiemini non esse irritas huiusmodi
preces, sed magna et mirabilia efficere, quae mundus et nos non videmus.

Ad hunc modum fratres summa angustia, gemitu et clamore cordis
lachrimantur et orant coram Ioseph. Da stehn die lieben brueder in illo
gemitu cordis, winden die hend, heulen und weinen, reissen die kleider,
etc. Neque ipsi tantum, sed et Ioseph lachrimas fundit, quanquam caelat
et premit altum corde dolorem, ut ille inquit. Sed non potest se
continere amplius, postquam videt adesse cor sincerum, orationem firmam
et charitatem non fictam Iudae et fratrum erga Beniamin, coniunctam cum
vera poenitentia. Non enim tantum exemplum hoc est orationis, sed verae
et maximae poenitentiae, ut initio monui.

Atque hic occasio esset dicendi de vera et falsa poenitentia. Sed
differemus in alium locum, et alibi copiose ea doctrina tradita est.
Pergamus in Historia, et consideratione doloris et singultuum horum
fratrum.

Sic enim cogitarunt: Ah quid fiet tandem? Etiamsi Iuda hic maneat et
Beniamin ascendat ad patrem, tamen nondum acquiescet pater, nec dum omni
solicitudine liberati sumus. Sed iustissima caussa doloris et tristitiae
adhuc restat, quae patrem et nos enecabit. Quomodo enim maneret Iudas,
qui est principalis oeconomus in domo paterna? Simeon, Ruben, Levi extra


[Seite 581]

numerum sunt. Iudas vero est caput totius familiae. Wo sie es hin
wenden, da wil es nit fort, Es ist eitel iammer und hertzenleid.

Omnia sunt plena ingenti luctu et miseria, Ut maxime enim hoc impetremus
a principe, ut liceat reliquis ascendere et adducere Beniamin ad patrem,
ne dolore animi extinguatur. Quid si nunc demum moerore conficictur
amisso oeconomo et duce familiae? Etiam hoc filio me orbatis, dicet
pater, mihique assidui et acerbissimi luctus autores estis, Adducitis
Beniamin et Iudam amittitis, Jr bringt mich in allen iamer. Ita
quocunque se vertant, nihil aliud nisi miseria et calamitas oculis et
animo obversatur, adeo ut fatigati lachrimis et luctu, nihil amplius
queant petere. Utinam hoc concederetur, ut liceret Iudae servire pro
Beniamin, sed nesciunt an possint impetrare a Principe, et an velit
dimittere Beniamin. Summus igitur hic dolor et contritio propter
peccatum describitur, quo Ioseph statim vincitur. Er ist nun gefangen.

Caput XLV.

[45, 1.2] Non potuit autem Ioseph se continere coram omnibus, qui
stabant iuxta illum, quin clamaret: Submovete omnes viros a me. Et non
mansit vir ullus cum eo, dum se cognoscendum praeberet Ioseph fratribus
suis. Emittebatque vocem suam cum fletu et audierunt Aegyptii, audivit
quoque domus Pharaonis.

Non dubito quin ad totam illam narrationem et orationem Iudae tremuerit
et liquefactum sit cor Ioseph. Singula enim verba perculerunt animum
eius propter ingens studium et amorem erga fratres. Es sind eitel
hertzen stoes gewesen.1� Neque enim crudelis aut saevus fuit, sed
ingenio optimo et placidissimo, plenus Spiritu sancto et στοργῇ
erga fratres mirifica.

Et fere omnia commemoravit Iuda, quae ad adfectus et στοργὴν
ipsius excitandam faciebant, adeo ut difficilius fuerit finem orationis
expectare, quam ipsi Iudae et fratribus perorare. Ideo inquit ad
Aegyptios circumstantes: Exite. Er kan nit lenger halten. Cor eius
suavissimo igni et humore dulcissimo, qui per lachrimas et singultus
exundavit, liquefactum est. Iubet omnes discedere, neque quenquam alium
praeter hospites hosce adesse sibi patitur, fortassis ideo, quod nollet
fletum suum et singultus conspici ab Aegyptiis. Quia effusio illa
adfectuum et στοργῆς erga fratres et parentem tanta fuit, ut non
posset ferre alienorum praesentiam et aspectum. Hebt nun an mit eim
kurtzen wort.

[Seite 582]

[45, 3a] Et dixit Ioseph ad fratres suos: EGO SUM IOSEPH.

Da reißt er herauß.1� Non mirum fuisset, si omnes ad hanc vocem
terrore et gaudio exanimati essent. Non potest autem plura eloqui, etiam
remotis aliis, sed totus effunditur in lachrimas, singultus et eiulatum,
clara voce, ut exaudiatur ab iis, qui egressi fuerant et a tota familia
Pharaonis.

Itaque magno animi robore se continuit et repressit hactenus, dum
loqueretur Iudas et Aegyptii, quibus stipatus erat, egrederentur. Da
gehets nu her auß wie ein wolckenpruch. Tota igitur domus miratur hunc
eiulatum et clamorem, quaerunt quid acciderit principi, cur ploret, quid
sibi hic fletus velit, an forte ei vim faciant peregrini illi.

Id nimirum est affectus movere et verbis pariter et lachrimis ingentem
animi commotionem declarare. Ego sane nec oratione exprimere haec et
explicare, nec cogitatione assequi possum.

Dulcissima vero et aptissima haec vox est huic παροξύσμῳ:
EGO SUM IOSEPH. Es dienet sehr wol zur sachen.2� Neque Aegyptia
lingua, ut ante, per interpretem usus est, sed patria lingua, quam non
crediderant fratres ei cognitam esse, cum interprete uteretur. Iam vero
remotis arbitris [Vgl. 1. Mose 41, 43 ff.] Hebraice eos alloquitur. Non
dicit: Ego sum Abrech, Zaphnath, Paaeneah, sicut haud dubie eum antea
appellarunt fratres: Ibimus ad Zaphnath Paaeneah, propter summam
potestatem et dignitatem in Aegypto, quam nomen a rege impositum
significabat. Sed inquit: EGO SUM IOSEPH.

Hic igitur παροξύσμος et epitasis acutissima est huius
historiae, cum subito Ioseph se aperit fratribus, quem antea pro saevo
et crudeli tyranno habuerant, propterea quod alienissimum se et maxime
formidabilem praeberet. Et quanquam plurimis argumentis humanitatis et
clementiae certam spem ostenderet sub forma illa hostili, tamen non
potuerunt ea intelligere. Hic vero nulla circuitione nec interprete
usus, prorumpit in hanc vocem: EGO sum Ioseph.

Pulcherrimum igitur hoc exemplum est divinitatis erga nos, quod cum
affligit pios et dissimulat se esse Deum et patrem nostrum, ac potius ut
Tyrannum, et iudicem, qui velit nos torquere et perdere se gerit, tandem
tamen suo tempore et hora opportuua dicit: Ego sum Dominus Deus tuus.
Hactenus non aliter te tractavi, ac si vellem te abiicere et
praecipitare in infernum. Sed hic ludus est mihi usitatus cum sanctis
meis, nisi enim tibi ex animo bene voluissem, nunquam ad hunc modum
tecum lusissem.

Haec ad consolationem nostram ita pinguntur in gubernatione sanctorum,
ut discamus tolerare manum Dei, erudientis et exercentis nos ad
cognitionem, ad humiliationem nostri et ad mortificationem horribilis
illius 

[Seite 583]

mali, quod dicitur peccatum originale. Non enim id agitur, ut damnemur
et abiiciamur, quanquam crux et afflictio nostra similis est perditioni
et morti, sed peccatum haerens in natura expurgandum est, ut discamus
quid [1. Sam. 2, 6 f.] sit hoc, quod dicit de se Dominus: Ego mortifico
et vivifico, deduco ad inferos et reduco, pauperem facio, et dito. 1.
Reg⌊um 2.

⌊i 73. Non habent purgationem et castigationem peccati. Cessante autem
mortificatione et contritione nulla salus reliqua est.

Ergo Christianis nobis discendum est. Scripturam sanctam ubique docere
humiliationem istam. Quod si sumus iusti et in eorum numero, sicut certe
sumus, qui regnum coelorum adipisci cupiunt, sciamus nos esse baptisatos
in mortem Christi, quem oportet nos sequi ducem, ut destruatur corpus
peccati. Ac vita nostra in oculis Dei nihil est, nisi destructio,
mortificatio et deductio ad inferos, non quidem ad perdendum, sed ad
salvandum, liberandum, purgandum. Ea vero non tantum in verbo, sed et in
[1. Kor. 4, 20] opere consistat necesse est. Sicut inquit Paulus:
‘Regnum Dei non est in sermone’. Peccatum haeret in nobis, siquidem
in eo nati et concepti sumus. Caro est corrupta, quam Diabolus incitat
ad omnis generis flagitia. Quid aliud ergo faciat Deus, quam ut purget,
quanquam non potest fieri sine dolore et cruciatu. Es muß ia wehe thun,
es mus gefuelet werden.

Ad hunc modum Ioseph mirabiliter tentatus et exercitatus est, donec
humiliaretur, erudiretur et tandem rursus exaltaretur. Sic enim ad
tantam cognitionem pietatis et sapientiam pervenit, ut aliis quoque
consulere et praeesse, quin etiam universum orbem terrarum gubernare
posset. Totum regnum Aegypti non sufficiebat eius sapientiae, quanquam
in eo plurimis hominibus prodesset, ac de vera salute non vulgus solum,
sed et regem et sacerdotes erudiret. Unde vero tantam facultatem nactus
est? Quia mortificatus et deductus fuit ad inferos, neglectus et
desperatus et tamen ingenti robore animi fidem et spem in tentatione
retinuit.

Ad eundem modum fratres quoque exercet et humiliat ut exaltet 

[Seite 584]

eos. Est igitur perfectum et insigne exemplum gubernationis divinae, qui
et proprio filio suo non pepercit, sed pro nobis omnibus tradidit, ut
satisfaceret pro nostris peccatis. Nos vero non humiliamur ut
satisfaciamus, sed ut mundemur. Ipsi non opus fuit purgatione, cum esset
innocentissimus. Sed sua passione meruit, ut nostra humiliatio,
mortificatio, abiectio, damnatio Deo grata esset.

Haec igitur discenda sunt, sicut traduntur in sacris literis. Papistae
enim et Turci harum rerum prorsus ignari sunt. Putant se esse beatos,
integros, sanctos et suo obsequio et cultu placere Deo, sine purgatione,
ideo no curant, nec timent Deum. Nec iam de Iulio aut Clemente monstris
illis Pontificum loquor, sed exempla bonorum et sanctorum videamus,
qualis fuit Augustinus, Bernardus, et alii multi excepta fide. Illi
cogitant se esse sanos, docent quidem patientiam, sed nimis frigide. Et
si quaeris cur ieiunent, cur corpus macerent, cur flagris caedantur,
hanc adferunt causam: ut mereantur exaltari super alios in regno
coelorum.

Atqui ea non est finalis causa adflictionum, sed mortificatio potius et
evacuatio peccatorum et mali illius originalis, quod haeret in natura.
Et quo plus purgaberis, eo magis benediceris in futura vita. Sequetur
enim haud dubie gloria calamitates et vexationes, quas in hoc mundo
sustinemus. Sed harum omnium principalis finis est purgatio, quae
necessaria admodum et utilis est, ne stertamus, neve torpescamus ignavia
et veterno carnis nostrae. Nam in ocio et tranquillitate non oramus, non
meditamur verbum, sed frigide tractamus scripturas et omnia quae Dei
sunt, aut tandem in securitatem exitialem prolabimur.

Oportet igitur nos vexari et humiliari, si non per sanguinem et
carcerem, cuiusmodi Sanctorum martyrum supplicia fuerunt, at per
spirituales tentationes, tristitiam, dolorem, angustiam animi, alioqui
in peccatis peribimus. Quia caro est corrupta, venenata, leprosa et opus
habet medico, qui occurrat putredini isti per crucem, martyrium,
tristitiam, confusionem, ignominiam, haec enim sunt pharmaca illa,
quibus expurgat Deus peccatum.

Talibus exemplis plena est scriptura sancta, das die heiligen mussen
herhalten. Quia extra tentationem obliviscuntur exercitiorum
spiritualium, segnius orant, credunt, laudant. Rursus vero in
calamitatibus clamant, gemunt, querulantur atque ita exercentur et
erudiuntur in verbo, sicut [Jes. 28, 19] inquit Isaias: ‘Vexatio dat
intellectum’.

Tandem vero finita tentatione apparet clementissimus pater et salvator
animarum nostrarum et dicit: Ego sum Dominus Deus tuus. Ego flagellavi
et vexavi te. Sicut hic exclamat Ioseph: EGO SUM IOSEPH. Ego exagitavi
et varie vos exercui, non hostili animo, aut perdendi studio, sed
potius, ut excitarem in vobis poenitentiam et purgationem peccati, ut
efficeremini iusti. Ne igitur timeatis. Non enim is sum, quem me
fingitis esse, tyrannum Aegyptium crudelem et saevum, longe erratis.

[Seite 585]

⌊nis 13. Scies autem postea.’ Ego lavabo tibi pedes. Sed quid sibi
haec lotio velit, non intelligis.

Ita tempore passionis non cernimus Dei voluntatem et consilia, ideo
afflicti horribiliter trepidant et luctantur cum diffidentia,
indignatione adversus Deum et desperatione. Sed quando auxiliante Deo
firmiter retinent fiduciam et spem, ne prorsus deiiciantur animis, tum
nihil est periculi, quia illas querelas et murmurationem non imputat
Deus pro peccato. Postea vero venit et dicit: Ego sum Dominus salvator
tuus.

At nesciebam hoc, inquit ratio, neque aliud mihi persuadebam, quam
Sathanam in me grassari. Natura enim nec potest aequo animo ferre
interitum aut destructionem sui, nec intelligit tentationem esse
purgationem, ideo cohorrescit aut indignatur et fremit. Necessario
igitur requiritur fides in verbum, ut sustinere manum Domini possimus et
sciamus qua re niti et acquiescere debeamus.

Sentiunt afflicti et queruntur se perire et occidere, nec aliud potest
cogitare natura in mortificatione sui. Sie kan nit anderst sagen, denn
ich bin verloren. Sed o foelicem et beatam Christianorum vocem, si
possunt adhaerere verbo et dicere: Ego sum baptisatus, Credo in Deum
patrem, Credo in Iesum Christum. Tantum hoc maneat in corde fixum et
firmum, tum salva erunt omnia.

Caro quidem angitur et cruciatur. Es thut wehe. Ratio desperat, Voluntas
murmurat, omnes denique sensus sunt abiectissimi. Sicut inquit [Ps. 31,
23] David de se: ‘Ego dixi in consternatione mea, proiectus sum a
facie oculorum tuorum’. Verum hae voces et cogitationes reprehendendae
sunt et repugnandum est naturae vitiosae et rationi, quae aliud sentire
et loqui nequit. Quid igitur faciam, inquies, in ipso aditu inferni et
desperatione constitutus? Num dicam cum Psalmo: Perii, abiectus sum,
etc.? Nequaquam. Sed sic statues: Baptisatus sum, vocatus sum per
verbum, Credo [Ps. 27, 10] in filium Dei, pro me passum. ‘Pater et
mater dereliquerunt me, Dominus autem assumpsit me.’

At non video, inquies, Dominum tam clementem et propicium? Recte sane.
Sed audi quod sit salvator, qui licet dissimulet et abscondat
misericordiam et salutem, atque ita se gerat, ac si prorsus te ignoret,
tamen sedet ad dextram patris, gubernat te, agit curam tui et pro te est
solicitus.

⌊o 38: ‘Amici mei et proximi mei adversum me appropinquaverunt et
propinqui mei de longe steterunt’. Id admodum grave et piis, cum non
speculative, sed serio haec omnia gerantur. Et quia res est, non species
tantum inanis, ideo vehementer 

[Seite 586]

carnem excruciat, ut si puer virgis caedatur propter negligentiam in
discendo, sentit sane dolorem, clamat, eiulat. Nec potest aliter fieri
in externa obedientia corrigenda: multo magis in adultis, ubi exerit se
malum illud originale, non sine dolore peccatum expurgatur, quin clament
se abiectos esse et perditos a Deo. Sed nequaquam sic statuendum est.
Sicut nec puer propter parentis aut praeceptoris castigationem cogitat
se habere patrem infensum. Et quid aliud nos sumus coram Deo quam pueri?

[Ps. 118, 18] Praeclare igitur Psalm⌊o 118 dicitur: ‘Castigans
castigavit me Dominus, [Spr. 22, 15] sed morti non tradidit me’. Et
Salomon Proverb⌊iorum 22: ‘Stultitia colligata est in corde pueri et
virga disciplinae fugabit eam’. Idem de castigatione Divina sentiendum
est, praesertim cum dederit nobis verbum, cui adhaereamus, ne sit dolor
aut poenitentia ad timorem et desperationem, sed utcunque irascatur,
tamen credamus eum esse salvatorem et patrem nostrum. Sicut inquit Hiob:
‘Etiamsi me occiderit, tamen sperabo in eum’.

Haec enim est differentia filiorum Dei et infidelium, qui reluctantur et
recusant ferre disciplinam Domini. Piis vero necessaria est propter
carnem viciatam et plenam peccatis, securitate, contemptu Dei,
iracundia, libidinibus, quibus fit, ut non orent, non credant, non
sperent, non diligant, non curent Deum.

Haec vitia et morbi gravissimi haerent in sanctis. Ad eorum igitur
curationem utitur Deus vexatione, mortificatione, deductione ad inferos.
Quae remedia et opera Dei passim in scriptura sancta et exemplis piorum
adumbrata sunt, a mundo et ratione nunquam intellecta, quia non habent
librum hunc, ex quo hanc artem discant. Neque ullus alius liber est qui
haec doceat, quam is, in quo loquitur nobiscum spiritus sanctus ad hunc
[1. Sam. 2, 6 f.] modum: Ego sum Deus mortificans et vivificans,
deducens ad inferos et reducens, pauperem faciens et ditans. Non
separatim aut disiunctive: Ego occido. Nein das wer der Teufel.1� Sed
sum occisor et vivificator, deduco ad inferos, sed ita ut reducam.

Haec saepius repetenda et agitanda sunt, quia est sapientia et doctrina
Christianis propria, qui animo adeo obfirmato esse debent, ut nihil mali
ipsis accidat, quin glorientur et triumphent, propterea quod habent
verbum, absolutionem, baptisma, remissionem peccatorum, promissionem
vitae aeternae, et quicquid adversi fuerit ferendum vel in morte vel
inferno, nullo malo excepto, sive intensive, sive extensive malum sit,
dicant: Ego triumpho et superbio, quia sum dominus mortis, peccati,
inferni, mundi et omnium malorum, ut nihil ipsi intersit inter vitam et
mortem, opes et paupertatem, ignominiam et gloriam, atque ita fiat
dominus potens in praelio, constitutus super horrorem mortis, inferorum
atque omnium adversantium. Non quidem ex nobis, nam natura hoc non 

[Seite 587]

potest praestare, Sed quia noster salvator, Dominus et triumphator,
filius Dei sedet ad dextram patris, qui liberat, defendit, gubernat nos.
Terreat igitur mors, rapiat ad inferos Sathan. Quid inde? Dominus meus
et redemptor meus vivit.

Haec scientia omnem rationem et sapientiam humanam exuperat et sancti
quoque David et Paulus eam non potuerunt perfecte assequi. Paulus cum
esset summus apostolus, tamen fatetur de se 2. Corin⌊thiorum 12: [2.
Kor. 12, 7 –9] ‘Datus est mihi stimulus carnis meae, angelus
Sathanae, ut me colaphiset, propter quod ter Dominum rogavi ut
discederet a me’. Er wer sein gern los gewesen. Et dixit mihi,
scilicet Dominus ad dextram Dei: ‘Sufficit tibi gratia mea’. Wo fur
heltest du das, quod ego te amo? Virtus mea non potest regnare, nisi in
infirmitate vestra. Du must schwach sein. Oportet te pati, suspirare,
gemere, infirmum et aerumnosum esse, in tuum commodum, ut sustinendo et
pugnando vincas, et fias magnus Apostolus. Nisi te fueris infirmus,
virtus mea nihil habebit quod agat. Si debeo ego esse Christus tuus et
tu Apostolus meus, concordabis infirmitatem tuam cum virtute mea,
stultitiam tuam cum sapientia mea, vitam meam cum tua morte.

Haec est doctrina Christianorum, quam nec philosophi, nec iure consulti
tradunt, neque causam eius sive efficientem, sive finalem, seu formalem
intelligunt. Philosophia quidem docet de patientia, sed simul requirit
innocentiam. Hoc igitur diligenter tenendum est, quod nos ut innocentes
et indigentes hac virga patimur. Sicut Dominus apud Hieremiam [Jer. 49,
12] inquit ad Edom: ‘Ecce quibus non erat iudicium ut biberent
calicem’ ut Daniel et alii, die mussen jn trincken, bibentes bibent et
tu quasi innocens relinqueris. Non eris innocens, sed bibendo bibes.
Item ad Hierosolimam: Castigabo te in iudicio, ne videaris tibi
innocens. Quasi dicat: Ideo corripiam te, ne obliviscaris peccati tui,
in quo conceptus et natus es. Alioqui enim diceres: Cur me arguis, cur
hanc poenam infligis? et non potius Moab et Edom punis. Ego sum populus
tuus, sacrificio tibi, confiteor et laudo nomen tuum. Propterea igitur
hoc facio, ne iactes innocentiam tuam coram me. Non tamen in furore, sed
in iudicio corripiam te, sicut pater amat et castigat filium. Du solt
drumb nit verloren sein.

Quid vero peccavi, inquies, quid commerui? frag den apfel im Paradis.
Moab et Babilon non habent causam plectendi et persequendi te. Sed coram
me non es innocens, propter lapsum primorum parentum in paradiso. Dabis
igitur mihi gloriam et humiliter agnosces immundiciem tuam, ac dices:
Domine Deus tu vero iudicio castigasti nos. Sicut inquit Daniel: Tibi
Domine iusticia, nobis autem confusio faciei.

Novit Deus occulta cordium et corruptionem naturae nostrae. Ideo
clementer et paterne corripit nos ac tandem cessante vexatione
manifestat se nobis et dicit: Ego sum Deus tuus, qui te diligo et
amanter complector. Jch habs hertzlich und freuntlich gemeint. Ibi tum
paulatim eriguntur 

[Seite 588]

animi et acquiescunt gratia et benignitate Dei. Atque ea est consolatio
piorum in hac vita. Quantum vero gaudium erit in illa die, quando
apparebit filius Dei et dicet: En ego sum salvator ac liberator tuus,
quem tu accusasti, quod negligerem Ecclesiam, quasi non essem Deus nec
curam vestri gererem. En adsum. Propterea autem te castigavi, ut
purgaretur peccatum tuum, tu agnosceres me Deum salvatorem tuum.

Hunc igitur ludum et gubernationem sanctorum mirificam pinxit Spiritus
sanctus in hoc exemplo Ioseph. Ac cogitate quaeso quam dulce et
exoptatum verbum illud futurum sit in auribus piorum in die iudicii: EGO
sum Ioseph, etc. Imo qualis nunc laetitia est, quando Deus vel exiguam
guttulam consolationis per verbum exhibet adflictis et tentatis. Wie
wirt einer so hertzlich fro, wenn die Tentatio fur uber ist. Longe
igitur maius et inenarrabile gaudium erit, ubi Deus omnis consolationis
revelabit, totusque effundet se nobis in aeterna vita.

Supra filii Iacob exiguam quandam levationem aegritudinis et doloris quo
antea fuerant adfecti senserunt, cum adhiberet eos Ioseph mensae suae,
clementer et laute eos tractaret, portionem minimi natu quintuplo
augeret, ac tandem singulis pecuniam restitueret, atque eodem sane modo
ludit nobiscum Deus, cum temporalem consolationem suppeditat. Aber was
wils werden in die illa, ubi non guttula aliqua, sed ipsum coelum
pandetur et tota Divinitas se aperiet? Ibi laetabimur et exultabimus ad
vocem hanc: EGO sum Ioseph. Dominus Deus noster confirmet nos, et donet
pacientiam ut tantam spem propositam ea qua debemus fide et constantia
expectemus. Nam et in Psalmis gaudium illud celebratur passim, et
exhortationes adduntur ad confirmandos animos piorum, ut Psalm⌊o 31:
[Ps. 31, 20] ‘Quam magna multitudo dulcedinis tuae Domine, quam
abscondisti timentibus te, et quae perfecisti eis uqi sperant in te in
conspectu filiorum [Ps. 27, 14] hominum’. Et Psalm⌊o 28. ‘Expecta
Dominum, viriliter age et confortetur cor tuum, et sustine Dominum’.

Interea vero vices quaedam manent in hac vita consolationis et
adflictionum, alioqui perirent pii assiduo aestu tentationum. Sicut
Ioseph modo invitat ad se et benigne excipit fratres, modo terret eos.
Ita Deus mirabiliter nos ducit et servat, ne desperemus in tribulatione
et purgatione ista: peccatorum, quae in futura vita cessabit.

[45, 3b] Vivitne adhuc pater meus?

Quaerit de patre, non quod dubitet de vita eius, sed ut ostendat se ex
animo eos complecti et alloqui. Simul etiam admirantis vox est. Quasi
dicat: Vix potui credere patrem meum adhuc esse superstitem, semper
cogitavi eum nullo modo posse vivere. Memini enim quam tenere amaret
matrem meam, quam extincta in partu vidi eum miserabiliter lugentem et 

[Seite 589]

⌊ite 30: ‘Multos occidit tristitia et non est utilitas eius’. Et
Paulus [2. Kor. 7, 10] 2. Corinth⌊iorum 7: ‘Seculi autem tristitia
mortem operatur’, et quo sunt teneriores naturae, hoc citius pereunt.

Supra autem gravissimae aerumnae Iacob descriptae sunt: Stuprum Dinae et
Bilhae, mors Rahelis et Deborae nutricis. Tantis calamitatibus non
potuit non perturbari vir praestantissimus, ψιλόστοργος et
plenus spiritu sancto. Nam tales vehementer commoventur misericordia ac
valde aliorum aerumnis afficiuntur. Ea vero πάθη destruunt naturam,
etiam in sanctis.

Merito igitur miratur Ioseph patrem viginti duobus annis, quibus ipse
abfuit a domo, potuisse durare et vivere in tantis malis. Non dubito,
inquit, eum ita animo consternatum fuisse, me amisso, ut non facile
consolationem ullam admiserit. Ideo cogitavi eum certo mortuum esse, si
non fame, at moerore et luctu, Ah Gott er wirt sich zu tod geweinet
haben, hab ich alle zeit gedacht. Pii enim tametsi credunt in Deum,
tamen tanta est imbecillitas naturae, ut non possint sustinere
magnitudinem doloris et [Matth. 26, 38] tristitiae. Et Christus ipse
inquit: ‘Tristis est anima mea usque ad mortem’.

[45, 3c] Et non potuerunt fratres sui ei respondere, adeo terrore erant
obstupefacti a facie eius.

Subita illa manifestatio Ioseph praeter omnem opinionem et expectationem
fratrum, tantum gaudium in animis eorum excitavit, ut metu et laetitia
simul obstupefacti pene exanimarentur. Anima praestantius quiddam est
corpore, nec potest corpus ferre motum et affectum illum gaudii in summo
gradu. Quid autem anima sit speculative, vel ut Philosophi loquuntur,
Metaphysice, non possumus scire, sed est affectibus et fructibus
colligimus esse nobilissimum et mirabilissimum quoddam ens, tam praesens
ac potens, ut corpus nequeat sustinere eius impetum. Ut cum insignis et
immodicus animi dolor dominatur homini, necessario extinguitur corpus,
atque idem fit in laetitia nimia. Sicut testantur exempla plurima in
gentilium historiis.

[Seite 590]

Tales motus etiam in Ioseph et fratribus eius fuerunt, et ipse haud
dubie morti vicinus fuit propter vehementem adfectionem animi, ita ut
nihil amplius possit proloqui, nisi quod adhuc lachrimae fluunt.

Tanta igitur vis est animae, ut ea sola dominante corpus cum omnibus
sensibus, visu, auditu, tactu, etc. obstupescat. Es ist ein wunderlich
creaturichen. Speculative quidem facile definitur ab Aristotele: Anima
est actus primus corporis, organici, physici, etc. Sed non potest
exprimere quid sit, nisi obiective tantum. Intelligere autem et sentire
animam quoad affectus suos et vehementissimos motus, non est
speculativae et obiectivae, sed practicae cognitionis: ut cum immensa
laetitia occupat et propemodum occidit corpus, aut cum lachrimae prae
gaudio manant ex oculis, de quibus Monachi et Devotarii multa scribunt,
nihil esse dulcius lachrimis gaudii, Econtra vero nihil tristius et
acerbius fletu lugentium. Ideo anima mirabile quiddam est et nobis
incognitum.

Haec ideo moneo, ne obiter tantum manifestationem hanc Ioseph
aspiciamus, sed consideremus ingentem illam affectionem animorum, qua et
Ioseph et fratres obstupefacti sunt. Jch wuste nit wie ich mich dazu
stellen het sollen, da er sagt: EGO sum Ioseph: Nec ipsi sciunt. Quid
igitur fiet, quando veniet Dominus et salvator noster IESUS Christus,
qui non in hac vita etiam varie exercet, ac sinit nos vexari,
flagellari, occidi, etc. Quantum gaudium erit ex subita illa et
inopinata mutatione, cum antea senserimus eum esse tyrannum saevissimum,
qui subito omnes vellet perdere? Ibi dicet: EGO sum Ioseph, sum salvator
vester.

Ego hanc revelationem Ioseph non possum pro dignitate explicare, sed
legenda et saepe cogitanda est, ut discamus eius et fratrum exemplo
diligenter orare, sperare, expectare divinam consolationem, atque
interea animo firmo et constanti sustineremus manum Dei ludentis
nobiscum et exercitantis nos propter veternum illum et frigus peccati
originalis, quo torpescunt animi piorum et redduntur languidiores ad
fidem, spem, invocationem et alia exercitia spiritualia. Quando enim
abest ludus ille divinus, stertimus et frigemus. Itaque hoc velut
stimulo pungit et impellit Deus stupidum et lentum asinum, carnem
nostram praegravantem nos mole sua.

Iam vero et de pietate Ioseph dicendum est, quae profecto admiranda et
dignissima est consideratione. Tantus enim princeps ac salvator Aegypti
et vicinarum regionum poterat superbe contemnere fratres et occultare
suam originem et coniunctionem parentum et domesticorum. Sicut saepe
exempla occurrunt hominum ἀστοργῶν, sive stipitum et saxorum,
qui nulla prorsus reverentia parentum et propinquorum afficiuntur.
Quanquam enim natura sic condita est ut sit ψιλόστοργος, et
manet aliqua [Ps. 4, 7] scintilla bonorum affectuum, de qua Scholastici
illud Psal⌊mi 4 intepretantur: ‘Signatum est super nos lumen vultus
tui Domine: ut pater naturaliter amat filium, et vicissim filius patrem,
item inter fratres et sorores 

[Seite 591]

στοργαὶ sunt insitae omnibus hominibus, tamen furoribus hominum,
iracundia, superbia, iniustis odiis, invidia nonnunquam turbantur et
corrumpuntur.

At Ioseph plenus spiritu sancto non extinguit, sed auget στοργήν.
Non enim ideo datur spiritus sanctus, ut tollat et aboleat affectus
insitos naturae, sed ut vivificet mortuam, ut excitet languentem et
dormientem, ut corrigat errantem et exorbitantem.

Proinde spiritus sanctus et gratia medicina quaedam est naturae, qua
eriguntur et restaurantur ea quae in corruptione originali, labefactata
aut perdita fuerant per peccatum.

Non igitur contemnit Ioseph fratres, aut patrem, cum essent opiliones,
homines obscuri, ex imfima fece populi et abominandi Aegyptiis. Vereri
enim poterat ne propterea dignitas aut existimatio sua periclitaretur
apud consiliarios et proceres regni, qui, ut audivimus, cum ipso cibum
non capiebant, et nunc duplici nomine adversari et odisse eum merito
videbantur, cum esset Hebraeus et oriundus ex familia obscurissima
opilionum. Itaque egregia haec virtus est, quod praefert quartum
praeceptum et στοργὴν φυσικὴν omni dignitati, gloriae et
potentiae non vulgari, sed regiae et supremae in Aegypto. Non pudet eum
patris et fratrum opilionum. Hactenus quidem lusit cum eis satis tristem
et acerbum ludum, summa tamen charitate et στοργῇ, cum metueret
ne occidissent senem parentem et fratrem natu minimum, illis vero
omnibus exploratis, iam aperitur cor eius, et ebullit immensus amor ac
summum gaudium erga fratres, adeo ut tota domus Pharaonis audiat eum
plorantem et eiulantem prae nimia laetitia.

Ita in tota Historia Ioseph nihil videmus nisi summas et infinitas
virtutes in omni vitae genere, in carcere, ignominia, exilio, desertione
et postea in gloria, sublimitate et potentia. Sic enim versatus et
agitatus est sursum ac deorsum, antrorsum et retrorsum et tamen semper
sibi ipsi constitit et habuit Deum in conspectu suo, cuius opem summa
fide et tolerantia expectavit.

Non solum autem proponitur nobis exemplar omnium virtutum Ioseph, sed
etiam pulchre nobis ob oculos ponitur descriptio Dei, ut sciamus quid
sit Deus. Philosophi disputant et quaerunt speculative de Deo et
perveniunt ad qualemcunque notitiam, sicut Plato intuetur et agnoscit
gubernationem divinam. Sed omnia sunt obiectiva tantum, nondum est
cognitio illa quam habet Ioseph, quod curet, quod exaudiat et opituletur
adflictis, hoc non potest statuere Plato. Manet in cogitatione
Metaphysica, wie ein kue ein newes thor ansihet.1�

Sed illa demum vera cognitio est, qua agnoscimus Deum volentem, 

[Seite 592]

sapientem, potentem auxiliari et misereri, ut cum Ioseph firmiter
statuit: Deus non derelinquet me, etiamsi mors mihi fuerit oppetenda.
Item Deus non respicit aut curat te propter potentiam tuam, tametsi
princeps sis totius mundi. Ad sinistram non frangitur malis, ad dextram
vero non extollitur bonis.

undamentum iactum est, quo acquiescunt animi. Sed postea sequitur
πρᾶξις, quando exercetur Ioseph exilio, carcere, periculis et
criminationibus falsis. Ibi sic statuit: Video hanc esse voluntatem Dei,
qui cogitat haud dubie maius et sublimius aliquid, quam ego nunc possim
intelligere. Certus sum quod non deseret nec abiiciet me, voluntas eius
est incompraehensibilis, sed optima tamen, nec dubito eum velle et posse
me redimere ex his malis.

Ita sustentat se et perdurat in extremis periculis vitae, famae et
omnium bonorum in hoc mundo. Postquam enim in exilium et servitutem
coniectus est, etiam laudem et commendationem castitatis et innocentiae,
qua omnibus erat gratissimus, amittit, ita ut sordeat domesticis et toti
mundo. Et praeterquam quod exul est contemptissimus et abominatio
Aegyptiis, insuper etiam propter crimen adulterii omnium odio, cruce et
suppliciis exquisitis dignus iudicatur.

Tamen perseverat in hac spe et fide: Deus me non derelinquet: Quicquid
de me statuet ego sane nescio, in mundo susque deque versor et iactor.
Sed scio eum meliora et pulchriora cogitare, quam ego nunc sciam. Novi
voluntatem eius mihi propensam esse. Ideo commendo et trado me Domino
Deo meo soli sapienti, potenti et bono.

Sicut igitur credit, ita fit. Non enim cogitare aut sperare unquam
potuit gloriam istam ad quam pervenit, sed cum sustineat manum Dei usque
ad mortem, ideo et temporaliter exaltatur et ornatur gloria corporali.
Atque illud est vere novisse Deum, nimirum in πράξι experiri, quod
solus sit sapiens, quod voluntas eius optima et suavissima, nostra
[Röm. 12, 2] vero stulta et pessima sit. Sicut inquit Paulus: ‘ut
probetis quae sit voluntas Dei bona, beneplacens et perfecta’. Ideo
Ioseph insignis et maximus doctor est sapientiae et voluntatis Divinae.

⌊imum, ita se humiliat, ut parvipendat gloriam illam, et cogitet hanc
nondum esse veram possessionem a Deo promissam. Ideo non superbit, non
pudet eum originis et genealogiae suae, et manet in quarto praccepto
constantissime, sicut antea summa fide et diligentia sextum et septimum
servaverat, serviendo liberaliter, augendo rem familiarem Domini et
tuendo pudicitiam herae. An non hae insignes 

[Seite 593]

et eximiae virtutes sunt? Non sic cogitat: Si agnovero patrem et fratres
Hebraeos, statim Aegyptii me ex hoc fastigio rerum deiicient. Sed
praefert eos quantumvis sordidos, obscuros et abominandos toti regno
Aegypti ae libenter fatetur se esse filium pastoris ac summo honore et
reverentia patrem iuxta mandatum Dei prosequitur.

Hic profecto maximus animus est, qui multo maiora sperat, quam regnum
Aegypti aut universum terrarum orbem, quia habet fidem et spem
resurrectionis mortuorum.

Haec omnia docet historia et vehementia affectuum in Ioseph: In carcere
non metuit mortem, liberatus vero nec regnum sperat, nec potentiam huius
seculi curat, sed omnia summa et maxima in toto mundo vilipendit.
Expectat igitur aliam et meliorem vitam. Magnum enim est contemnere
regnum Aegypti propter patrem opilionem et fratres venditores et
parricidas.

Sed talis est animus accedente Spiritu sancto, hic honorem et
observantiam parentibus toto pectore exhibet.

Poterat eis Ioseph alia ratione prospicere, donatis aliquot millibus
aureorum, ne dignitas et existimatio eius periclitaretur. Sed tanto
ardore et spiritu humiliat se, et στοργὴν suam erga patrem et
fratres testatur, ut ingenti eiulatu et clamore totam aulam Pharaonis
impleat. Id nimirum est honorare parentes insigni reverentia et
charitate, ac praesertim in tanto viro magnum decus est.

Videmus igitur eum summis virtutibus et omnem eloquentiam superantibus
fuisse praeditum in utranque partem, quae nobis in exemplum et doctrinam
proponuntur.

Deinde egregie in hac imagine depingitur Deus, qualis eius natura sit,
ut agnoscere eum et confidere ipsi discamus, siquidem ea perpetuo sui
similis est, neque unquam propter nos mutabitur. Natura eius est esse
langanimem, tentare et mirabiliter exercere suos, et ducere paulatim
usque ad mortem. Rursus vero, cum ad extremum discrimen vitae ventum
est, subito adesse et subvenire tentatis. Ideo expectandus est Deus,
sicut monent exempla et exhortationes in Psalmis et prophetis.

Praeterea talis etiam est Deus, qui non solum ex nihilo facit omnia, sed
et ex omnibus nihil, ut initio redegit Ioseph in nihilum, et, cum
videretur perditus et deploratus, facit ex eo omnia, hoc est, summum
virum in orbe terrarum. Is vero rursus omni dignitate et gloria sese
exuit, descendit e throno regio ad infimos homines, parentem et fratres
suos, et inquit: EGO sum Ioseph. Hic iterum ad nihilum deducitur, et est
ille ipse Ioseph, qui in foveam abiectus, venditus et in servitutem
deditus est, wirt wider eines hirten sun, spricht, ich bin ewer bruder,
eines hirten sun gleich wie jr.

Videmus igitur, quis sit animus pius et heroicus, nimirum, qui retinet 

[Seite 594]

fiduciam in Deum in summa paupertate et omnis generis tentationibus,
rursus vero rebus secundis non effertur, sed timet Dominum. Tales sane
possunt regere orbem terrarum, qui hoc animo administrant omnia, ut non
sint contenti bonis huius vitae, sed sperant et expectent aliud regnum.
Et tamen retinent στοργὰς et adfectus naturae insitos, quia
spiritus sanctus eos non extinguit, sed mirabiliter instaurat, accendit,
fovet. Quod diligenter notandum est propter Sathanicos Doctores in
Papatu, qui docuerunt contemptum parentum, tanquam pietatem insignem, et
latibula monasteriorum iactarunt, pro quibus abiiciendi et conculcandi
essent parentes.

Sicut extat horribilis sententia Hieronymi: Si pater iaceat prae foribus
et ploret, aut mater uterum et ubera ostendet, conculcatis iis recta ad
Christum currendum esse. Dura equidem vox est, et quanquam credo eum
salvatum esse, tamen non libenter huius sententiae author esse velim.

Neque vero ad Christum, ut illi sentiebant, sed a Christo ad coenobium
properarunt. An non enim parentes, coniuges, liberi sancti et Christiani
sunt? Petrus habet uxorem et liberos, sed cum poscitur ad martyrium,
recte eos relinquit. Aut si tanti est ingredi monasterium, quid
sentiendum erit de Patriarchis et aliis sanctis? Et tamen sic docuerunt
olim, et Papa hanc impietatem confirmavit suis decretalibus, quibus
Christianorum sanctitatem et summas virtutes collocavit in vita et
ordinibus monasticis. At vero non pietas, sed abominatio et operatio
erroris [2. Thess. 2, 11] est, quam praedixit Paulus 2.
Thessal⌊onicensium 2.

Si propter Christum deseris parentes, recte et pie facis, sed
superstitione, sive libero arbitrio et electione eos conculcare, nec
pium, nec humanum, sed Sathanicum est. Ego saepe vidi matres cum
lachrimis prosequi filios ingressuros monasterium, ac ingenti dolore
affici, sed, quia eodem errore irretitus tenebar, repraehendebam
molliciem illam muliebrem, et iniuste eos dolore sentiebam, cum filii
essent sancti et salvi. Ita enim eramus edocti et seducti, quod summa
religio et iustitia esset contemnere parentum autoritatem.

Monachi in Aegypto horum errorum primi autores extiterunt, Papa vero
eosdem approbavit et firmavit legibus. Atque idem agit in defendendis
clandestinis sponsalibus, ut pugnet contra Deum, et quartum [2. Thess.
2, 3 f.] praeceptum, ut vere hoc sit, quod dicitur a Paulo: ‘homo
peccati et filius perditionis, qui adversatur et tollitur supra omne,
quod dicitur Deus, aut quod colitur.’

Sciamus igitur Deum nec improbare, nec tollere στοργάς, quas
indidit naturae in creatione, sed eas excitare et fovere. Sin autem res
postulat, dices cum Ioseph: Dominus fecit me oblivisci domus patris mei.
Aut cum Abraham iubetur singulari mandato Dei mactare filium, tum dicat:
Isaac, [5. Mose 33, 13 ff.] non novi te, aut econtra, sicut praecipitur
Deuteron⌊omii 33. Quando vero 

[Seite 595]

Deus te non vocat extra et supra quartum praeceptum, scias necessario ei
parendum esse.

Papa igitur et Monachi eius sunt monstra, imo abominatio desolationis,
stans in loco sancto, quod citat Christus ex Daniele. Non enim potest
credere, quam foedus et abominandus error fuerit, qui pro summa
religione habebatur, propterea quod ratio facilime capitur, et
dementatur hypocrisi operum.

Diligenter igitur inspicienda sunt talia exempla, ut animi muniantur
adversus hos furores Sathanae. Videmus quanta vis sit affectuum utrinque
in Ioseph et fratribus, quos studiose voluit celebrare spiritus sanctus.
Primum enim hac voce eos erigere et consolari voluit: Ego sum Ioseph.
Non sum Abrech et princeps ille Aegypti, qui hactenus loquutus est per
interpretem, iam materna et vernacula lingua utor: sed illo ipso verbo
occidit eos.

Addit alteram consolationem: Adhuc pater meus vivit? Id non solum
interrogative accipiendum est, sed ut dixi, admirantis vox est. Lieber,
lebt er noch? Quasi dicat: Oblitus sum domus patris mei, ideo tam
diligenter singula sciscitatus sum: sed pater vester etiam meus pater
est, vos estis fratres mei. Ibi prorsus obstupescunt et moriuntur. Ideo
inquit Moses: Non potuerunt respondere, adeo erant obstupefacti terrore.

Neque id mirum fuit, cum plurimae et gravissimae causae essent huius
stuporis, quod tantum principem habuerant adversarium, qui lusit cum eis
usque ad mortem, et nunc subito erumpit, lingua patria sese aperiens.
Non enim cogitarunt unquam in hac terra se audituros hebraeam linguam.
Vehemens igitur adfectus et consternatio animi transformat eos in saxa
et truncos, quia cardo et intimum animae concitatur prae gaudio et
timore, ut non possint respondere, und weren jr lebenlang da gestanden
ad hanc vocem: EGO sum Ioseph. Non possunt capere aut intelligere. Ideo
longa oratione utitur, ut eos excitet.

[45, 4] Dixit ergo Ioseph ad fratres suos: Accedite quaeso ad me. Et
accesserunt, et dixit: Ego sum Ioseph, frater vester, quem vendidistis
Aegyptum.

Adhuc stupent, neque mutire audent, necdum possunt credere hunc esse
fratrem, propterea quod repugnant maiestas personae. Neque tamen aut
interrogare, aut contradicere licet. Clarissime igitur se exponit, et
constituit definitionem huius personae. Non novus aliquis, aut fictitius
Ioseph sum, sed ille ipse, cuius pater est Iacob, cuius vos estis filii,
qui est frater vester. Audiunt haec omnia, sed stupor ille obstat, ut
non possint animum ad cogitandum aut respondendum instituere.

Addit amplius: Quem vos vendidistis. An non haec satis clara 

[Seite 596]

definitio est? Arbitror sane eos statim intellexisse, vere esse hunc
fratrem, quia nullum alium vendiderant quam Ioseph, ideo nullum dubium
reliquum esse debebat. Simul etiam coniecturam facere potuerunt ex iis,
quae hactenus fuerant utrinque dicta et gesta, quod pecunia recondita in
saccos, quod seyphus in saccum Beniamin coniectus esset. Nondum tamen
omnino assentiuntur, quia stupor nimis profundus est. Ey lieber Gott,
soll das Joseph sein, dencken sie stets.

Supra autem dixit Moses clamorem et eiulatum eius exauditum esse ab
Aegyptiis, qui egressi fuerant. Iam vero submissa voce eos alloquitur,
ac propterea iubet ad se propius accedere, sicut annotavit Lyra, ne
audirent Aegyptii hoc, quod addebat de venditione. Fuit vir plenus
spiritu sancto. Cum igitur necesse esset in manifestatione eos admonere
de venditione, quo facilius assentirentur verbis suis, noluit tamen
peccatum illud evulgari apud Aegyptios.

Haec vera fraternitas est, extenuare et tegere peccatum fratrum. Non
vult, eos infames fieri, sed honorem et existimationem eorum illibatam
et salvam cupit apud Aegyptios, ne damnentur, aut male audiant, tanquam
fratricidae et parricidae. Insigne igitur exemplum est verae charitatis
et remissionis peccatorum.

Non potest satis clare demonstrare se esse fratrem, nisi facta mentione
delicti ipsorum. Mitissime igitur et placidissime loquitur. Non
exaggerat scelus pro dignitate. Non dicit: Ego sum is, quem vos
sceleratissime in cisternam misistis, cuius vitae insidiati estis, qui
patrem tam acerbo luctu adfecistis, sed lenissime dicit: Quem
vendidistis, omissis omnibus, quae duriuscula videbantur. Quasi dicat:
Vos scitis quomodo huc pervenerim. Non mea sponte vestrum consortium et
patrem reliqui, sed vestra venditione huc translatus sum. Id sane non
solum est remittere peccatum, sed et cohonestare et abscondere
ignominiam et turpitudinem fratrum, et summo studio ac charitate
benefacere.

Talis est Spiritus sanctus in patribus, qui possunt dissimulare,
ignoscere et praebere se operculum fratribus. Necessaria erat mentio
venditionis propter manifestationem, ne putarent haec omnia simulari. Ut
igitur haberent certum sigillum et argumentum irrefragabile, clam hoc
addit reliquis verbis, quod prorsus sepultum et Aegyptiis ignotum esse
vult, ideo iubet eos accedere, cum antea discessissent longius, neque
ausi essent ad ipsum appropinquare. Haec profecto vera remissio peccati
et sincera charitas est.

[Seite 597]

[45, 5a] Nunc igitur nolite moerore confici, et non sit ira in oculis
vestris, quod me huc vendidistis.

Hic absolvit eos a peccato, et non modo absolvit, verum etiam
cumulatissimam gratiam et favorem eis denunciat. Ego sum, quem
vendidistis, inquit, peccatum vestrum manifestum et notorium est,
quanquam id non confessi erant, tamen negari non potest, res ipsa
clamat.

⌊nis 16: ‘Mulier cum parit, tristitiam habet‘. Et [1. Mose 3, 16]
Gen⌊esis 3: ‘Multiplicabo aerumnas, dolores, miserias partus’.
(Azab) Postea transfertur ad cultum idolorum. Ut Psalm⌊o 16. Ubi
nostra translatio [Ps. 16, 4] habet: ‘Multiplicatae sunt infirmitates
eorum‘. rectius vertitur idola. Quia idololatria et superstitio
impiorum est miseria et dolor, quo macerantur et excruciantur instar
mulieris parturientis. Item Psalm⌊o 127: [Ps. 127, 2] ‘Vanum est
vobis ante lucem surgere, qui manducatis panem doloris vel angustiae’.
Ewer brot wirt euch zu saur. Nolite angustiari.

Ita hic inquit Ioseph: Nolo vestram conscientiam oneratam macerari et
affligi, sed iubeo vos acquiescere mea benevolentia et hilares esse,
libenter enim vobis condonabo hoc delictum, non est quod dolore
conficiamini, bekummert euch nit. Pulcherrima absolutio est.

� Non habetis causam tristitiae et moeroris, sicut conscientia rea
necessario angitur et trepidat. Inde enim omnis perturbatio et moestitia
oritur iuxta usitatum dictum Theologorum: Si est dolor et tristitia,
nemo novit, nisi mala conscientia. Et econtra laetitia non est, nisi in
bona conscientia. Sicut inquit Salomon proverb⌊iorum [Spr. 14, 18] 14:
‘Cor quod novit amaritudinem animae suae, in gaudio eius [Spr. 15, 15]
non miscebitur extraneus’. Et 25: [!] ‘Secura mens quasi iuge
convivium’. Caetera gaudia non sunt plena, sed titillantia tantum, non
autem penetrantia in intima cordis.

� Ibi aperiendum est coelum, et claudendus infernus, ne conficiatur
animus aeger sensu et dolore peccati.

[Seite 598]

Sicut Ioseph hic suavissime et amicissime agit cum fratribus, ut addat
ipsis animum. Fuit enim vir sapiens et intelligens certaminum
conscientiae, ideo in tempore adhibet remedia dolorem levantia. Non sit
ira in oculis vestris, ne cogitetis me irasci, omnia sunt indulta,
remissa et oblivioni tradita. Ego ex animo et fraterne vos diligo.

Id nimirum est, ex toto corde remittere fratri culpam, praesertim cum
angitur et dolet, id quod Ioseph hactenus egit, ut humiliaret fratres,
ut de salute sua et reditu ad patrem prorsus desperarent, et certam et
perpetuam servitutem et luctum prae oculis haberent. Conturbatis vero et
perterrefactis tanta clementia et facilitate ignoscit, ut etiam fleat
cum flentibus.

Insignis igitur hic locus est, et accurata observatione dignus. Non enim
dici aut credi potest, quam difficile sit animam desperabundam et
conscientiam absorptam tristitia erigere et resuscitare. Qui extra
tentationem sunt facile exhilarantur, sed hoc opus, hic labor est, eum,
qui moerore et tristitia spirituali oppressus iacet, reducere ad
agnitionem et fidem bonitatis et clementiae divinae.

� Ter negaverat Dominum, seipsum fuerat execratus, caeteri fugerant.
Ideo necessario et opportune [Mark. 16, 7] ab Angelo hoc addebatur:
‘Et Petro’, etc. Quanta vero synceritate loquitur Zacharias ad
Zorobabel, et reliquias reductas ex captivitate Babilonica, antequam eos
congreget, confirmet et quodammodo ex mortuis suscitet. Multo enim
difficilius est consolari conscientiam afflictam, quam excitare mortuos.

Sic Paulus postquam corripuerat in prima ad Corinthios illum, qui [2.
Kor. 2, 4] duxerat novercam magno scandalo Ecclesiae, in altera Epistola
significat curam et sollicitudinem suam, ne forte peccasset nimia
vehementia, quanquam nihil alienum a suo officio fecerat, nec priorem
correptionem reprehendebat, sed iubet eum erigi rursus et confirmari, ne
absorbeatur tristitia.

Duris vero et insensatis nihil potest satis dici ad conterendum et
humiliandum, quia non adficiuntur metu irae divinae, etiamsi sua fulmina
mittat Deus. Sicut Papa et Cardinales non moventur comminationibus ac
minis. Sed si quis aliquando fulmine divino fuerit ictus, is sentiet
conscientiam destitutam omni solatio vehementer laborare, nec facile
ullum 

[Seite 599]

remedium admittere. Illis igitur succurrendum est, consolationibus
sumptis [Matth. 18, 14] ex verbo. ‘Non est voluntas Dei, ut pereat
unus ex pusillis istis.’ Sicut [Luk. 22, 32] mandat Christus Petro:
‘Tu conversus confirma fratres tuos.’ Deus vult te humiliari, non
perire, non irascitur tibi, neque in furore suo hoc fulmen in te torsit,
sed ut ad agnitionem peccatorum adduceret, et humiliatum erigeret et
corroboraret, quod non potuisset fieri, nisi terrore et metu fuisset
perculsus animus tuus.

Haec sunt exempla Spiritus sancti, quae commemorantur in scriptura
sancta in doctrinam et consolationem nostram. Difficilius enim est
suscitare, quam occidere, sicut quotidiana experientia testatur.
Pontificem, Cardinales, Episcopos, usurarios velut incudem subinde
tundimus malleo verbi Dei, sed frustra. Illi vero quorum corda verbum
ligandi aliquando [Jer. 23, 29] tangit, experiuntur, verum id esse quod
dicit Dominus apud Hieremiam 23: ‘Nunquid non verba mea sunt quasi
ignis, et quasi malleus conterens petram?’ Da ist kein fels zu hart,
er muß prechen.

Paulus erat rupes durissima. Sed ubi lux de coelo circumfulget eum,
[Apg. 9, 5] et sonat vox divina: ‘Ego sum Iesus, quem tu
persequeris’. Ibi subito moribundus concidit.

Ioseph igitur rursus consolatur fratres, cum videt eorum tentationem et
anxietatem, quanquam nondum confessi essent peccatum. Nolite, inquit,
dolore confici, neque cogitate me horum quicquam perdendi animo dixisse
aut fecisse, sed magis ad poenitentiam vos ut adducerem, iam vero fugata
est mors, infernus est clausus, peccatum remissum, coelum apertum. Hic
verus Pontifex est, et hic locum suum habet absolutio.

Pro eo autem, quod nos reddidimus ex Hebraeo: Ne sit ira in oculis
vestris, alii perperam vertunt: Non irascantur oculi vestri. Siquidem de
sua ira, non de fratrum indignatione loquitur. Et quomodo succenseant
illi, cum paveant et trepident miserabiliter a facie Ioseph, ita ut ne
mutire quidem ausint, ideoque hac confirmatione opus habent, ut animum
benevolum et fraternum declaret Ioseph. Non est, quod cogitetis me in
contumeliam vestram meminisse venditionis, sed potius ut certo me
possitis agnoscere mihique confidere. Non ardeo ira, et malevolentia,
sicut hactenus simulavi. Ideo nolite contristari.

Iam vero non solum consolatur et absolvit eos, verum etiam prolixam
concionem addit de consilio Dei, cuius sapientiam et immensam bonitatem
praedicat. Ea enim praecipua et summa scientia est in schola Christiana,
sicut supra dixi, discere, quid sit Deus, non speculative, sed practice.
Excusabit igitur fratres, et totam causam reiiciet in consilium et
sapientiam divinam.

[Seite 600]

[45, 5b] Quoniam ad vitam misit me Deus ante vos.

Vide mirabilem Doctorem et insignem Theologum et interpretem verborum et
factorum Dei. Vos, inquit, tradidistis et vendidistis me, hoc est
certissimum. Sed nunc audite et discite consilium divinum, quid vos
feceritis, et quid non feceritis. Perdidistis et occidistis me, quod non
potest negari. Sed hoc vestrum perdere et occidere, quid fuit in oculis
Dei? Aliud enim est consilium divinum, aliud vestrum in eodem opere.
Vestro consilio et voluntate pessima usus est Deus ad vitam, non meam
tantum, quod parum esset, sed absolute inquit: Ad vivificandum, ad vitam
misit me Dominus. Non vos me misistis, sed Dominus me misit per vos.

Id profecto est novis linquis loqui. Qualis enim est haec forma
loquendi? Sane inusitata phrasis et peregrinus modus praedicandi:
Mittere ad salutem et vitam, non solum missi, sed et totius mundi. Haec
lingua non est in rerum natura. Homines enim sic dicerent: Fratres
irati, et invidia ardentes tradunt, vendunt, trucidant fratrem
innocentem. Sed Spiritus sanctus inquit: Venditio illa est salus et vita
Aegypti, et universi orbis terrarum. Haec loquutio nova et inaudita, et
responsio insperata et incredibilis est. Sed est phrasis divina.

⌊ite 55: ‘Non enim cogitationes meae cogitationes vestrae: neque
viae vestrae viae meae, dicit Dominus. Quia sicut exaltantur caeli et
terra, sic exaltatae sunt viae meae a viis vestris, [Joh. 3, 31] et
cogitationes meae a cogitationibus vestris’. Et Ioan⌊nis 3: ‘Qui
est de terra, de terra est et de terra loquitur, qui de coelo venit,
super omnes est’. Terrena lingua est: Ioseph venditus periit. Sed
illud ipsum vocatur lingua coelesti missio ad salutem et vitam. Das ist
unser Herr Gott.

Discamus igitur non nostras cogitationes sequi, nec nostris consiliis
casus aut opera, et eventus nostros metiri et complecti. Res quidem
geritur coram hominibus humano more, et lingua humana appellat hanc
missionem, perditionem et interitum Ioseph. Sed duplex est patria, et
diversae sunt regiones coeli et terrae. Ideo et opera et phrases
diversae sunt.

Christus occiditur coram mundo, damnatur et descendit ad inferos. Sed
coram Deo est salus totius mundi, a principio usque ad finem.

Ergo in omni opere et cogitatione, praesertim in passionibus, quando
affliguntur Christiani, si credis, noli iudicare de vita et actionibus
tuis, alioqui errabis. Tu es mutus, stultus, tentatus, captus, nec recte
loqui, [Ps. 27, 14] nec iudicare potes de rebus tuis. Es heist:
‘Expecta Dominum’, et noli scandalisari, murmurare, desperare. Non
enim verum nomen tuis operibus aut afflictionibus imponis, tuum iudicium
est falsum, sermo tuus est erroneus, sapientia tua est stultitia.
Voluntas autem Dei est, ut vetus homo 

[Seite 601]

corrumpatur et caro mortificetur, sed dum corrumpitur et mortificatur,
falsa loquitur et stulta iudicat.

Ad hunc modum sinit Deus Ioseph crucifigi, coniici in carcerem,
contumelia adfici, quod est simpliciter deleri, tolli, extingui. Non
aliter enim geruntur haec omnia in mundo. Sed illud ipsum apud Deum est
mittere eum ad salutem.

⌊o 106. dicitur: ‘Consilium altissimi neglexerunt’.

Haec igitur docenda sunt ad erudiendos nos, ut sciamus, quid sit
Theologia Euangelii.

Alia est doctrina Philosophica et legis. Moses est impeditioris et
tardioris linguae, blaesus est et balbus, non potest hanc vocem
proferre. Sed promissor et salvator Iehova sic loquitur. Natura autem
stulta et [2. Mose 33, 20 ff.] caro corrupta peccato non intelligit,
nisi post passionem demum. ‘Posteriora mea videbis’, inquit Dominus
ad Mosen, cum peteret sibi faciem eius ostendi, hoc est, post factum
cernes cogitationes meas. Sicut hic Ioseph, et Iacob et filii eius non
faciem, sed posteriora vident. Cum enim venderetur et pater in luctu
esset, facies Dei erat abscondita, neque ullus [vgl. Röm. 12, 2] Deus
apparebat, sed videbatur totus mundus plenus esse Diabolis. Nunc impleto
eius consilio eoque manifestato clare perspiciunt et agnoscunt
voluntatem Dei bonam et beneplacentem, et perfectam.

[1. Mose 16, 13] Ita Hagar supra dixit: ‘Hic video posteriora videntis
me’. Quasi dicat: Quando Deus me respiciebat, ego eum non videbam. Iam
video posteriora eius, qui me hactenus ignaram omnium consiliorum et
operum [Joh. 13, 7] ipsius aspexit. Sic Christus ad Petrum dicit:
‘Quod ego facio, tu nescis’. Vis me antevertere et docere, quid
agendum mihi sit, longe erras, tuum enim est ferre et sustinere manum
meam. Laß mich machen, postea vero scies et intelliges, quid mihi
voluerim hac lotione.

Haec igitur est gubernatio Sanctorum et sapientia Ecclesiae Dei, non
scandalizari consiliis Dei, neque offendi eius facie, qua occurrit
nobis. Interdum enim involvit illam et abscondit, ne possimus eam
agnoscere et intueri. Est quidem Deus vitae, gloriae, salutis,
laetitiae, pacis, quae vera facies Dei est, sed tegit eam nonnunquam, et
induit aliam larvam, qua offert se nobis tanquam irae, mortis et inferni
Deus. Vide igitur ut sapias et intelligas, discas et audias, quid sibi
inusitata et aliena specie vult. Id enim agitur, ut humilieris, ut
sustineas et expectes manum Domini, et faciem revelatam.

Iacob non immerito potuisset offendi mirifico hoc facto venditionis 

[Seite 602]

Ioseph. Siquidem promiserat Deus ipsi et fratribus eius propagationem et
conservationem seminis in aeternum. Sed quid fit? Filius unice dilectus
rapitur, natus de primaria uxore, et in quo spes tota posteritatis erat
posita.

Cur igitur agit Deus contra promissionem datam? Pollicitus est se [1.
Mose 17, 1 ff.] fore Deum Iacob, cum dixit supra: ‘Ego Deus
omnipotens, Cresce et multiplicare: gentes et nationes, et populi
nationum ex te erunt, Reges de lumbis tuis egredientur, terramque, quam
dedi Abraham et Isaac, dabo tibi et semini tuo post te’. An vero illud
est benedicere et multiplicare, cum non solum deserit patrem, sed et
filium coniicit in servitutem et vincula hominum impiorum et
idolatrarum?

Quis igitur alius sensus et adfectus cordis esse queat, quam Deum
irasci, et velle revocare promissionem suam? Ita sane caro sentit et
loquitur. Sed Spiritus vincit et sic statuit: Quae sit ratio consiliorum
Dei, nec intelligo, nec cupio scire, sed feram manum Domini, ac dicam:
Deus meus es tu, promissio et verbum tuum manet in aeternum, eo me
consolabor adversus horribile illud scandalum.

Ad hunc modum Ioseph quoque haud dubie gravissime commotus fuit secundum
carnem propter venditionem et pericula vitae et famae gravissima.
Audierat promissiones et conciones patris sui Iacob. Sed diversissima ab
illis experitur in tantis et tam variis calamitatibus, propterea caro
eius non potuit non trepidare et querulari de miserabili desertione et
ingenti mole calamitatum. Sed spiritus erigitur et sustentatur verbo Dei
magna patientia et expectatione.

⌊mo 78: ‘Tentaverunt Deum in cordibus suis, petendo escam animabus
suis. Et male loquuti sunt de Deo: Dixerunt enim: Nunquid poterit Deus
parare mensam in deserto?’ Illi murmurabant et fremebant contra Deum,
clamabant pereundum sibi fore siti et fame, non sustinebant consilium
Domini.

�, et sanguine et 

[Seite 603]

caedibus omnia misceantur. Quid ad me? Caro hanc constantiam praestare
non potest. Et tamen, si firmiter hanc fidem retinuerimus, tum revera
sentiemus Deum, in quem credimus, et cuius verbum habemus, esse
omnipotentem.

Quo consilio sinat saevire Turcam, et Papam furere in Christianos, ego
sane nescio. Facies eius est admodum terribilis, quando Turco, Pontifex
et Tyranni ense et caedibus: Haeretici vero erroribus, haeresibus,
scandalis grassantur. Quis hic ostendet nobis faciem Dei, quam sane [2.
Mose 33, 20 ff.] exoptamus intueri? Sed nihil fiet. ‘Posteriora mea
videbis’, ait Dominus. Adhaere verbo et crede, et mihi omnium rerum
administrationem et conservationem permitte. Laß mich machen. Tu vero
ne dubita uxorem, liberos et cuncta, quae possides potius in discrimen
adducere, quam verbum meum abiicias, aut abneges. Si non vides, quid
modo faciam, [vgl. Joh. 13, 7] Petre, scies autem postea.

Magna et mirabilis res est, quod in Aegypto posteritas Iacob sub
Principe Ioseph floruit pulcherrima pace, tranquillitate et dignitate.
Sed eo mortuo succedit Tyrannus, qui ignorat Ioseph, ibi duriter
exercentur et occiduntur infantes, et gravissima servitute premuntur.

Quare permittit Deus hoc fieri? cur sinit Aegyptios oblivisci
praeclarissimorum donorum et beneficiorum, quibus sunt cumulati a
Ioseph, et reddi mala pro bonis? Halt stille. Videtur equidem indignum
et intolerabile peccatum ingratitudinis. Sed aliquanto post venit Deus
per gloriam et miracula longe sublimiora, ac insigni liberatione educit
populum Israeliticum per Mosen submerso rege et omnibus copiis eius in
mari rubro.

Sic post vastationem Babilonicam non est restitutus populus pristinae
dignitati, quam habuit tempore Davidis et Salomonis, postquam cum
Prophetis et Regibus valde accisus et pene deletus est, atque ex eo
tempore variis calamitatibus et angustiis conflictatus. Sed post annos
quingentos venit Christus salvator mundi.

Hoc igitur unicum solatium est in summis angustiis, ut omnem curam
reiiciamus in dominum, ipsius arbitrio et voluntati nos permittentes,
sive publice, sive privatim nos exerceat. Laß nur gehn. Age gratias
Deo, quod habes verbum et promissionem. Huic attende ut animo excelso
omnem impetum Sathanae, mortis et Tyrannorum sustinere et vincere queas.

Sicut Petrus valde commendat studium illud et fidem verbi 2. Petr⌊i 1:
[2. Petr. 1, 19] ‘Habemus firmiorem propheticum sermonem, cui
benefacitis attendentes, quasi lucernae lucenti in loco caliginoso,
donec dies illucescat, et lucifer oriatur in cordibus vestris’. Iubet
nos oculorum et mentis aciem dirigere in solum verbum, in baptismum, in
caenam Domini et absolutionem, et caetera habere pro tenebris. Non
intelligo ego, nec curo, quae in hoc mundo geruntur a filiis huius
seculi, quia me crucifigunt. Illam horribilem 

[Seite 604]

larvam, quae abscondit faciem Dei, nec effugere, nec detrahere possum,
sed haerendum est mihi in tenebris et caligine obscurissima, donec nova
lux affulgeat.

Sic Iacob et Ioseph tristissimam speciem oculis suis et animis obiectam
habuerunt. At quanto gaudio Deus ipsis dorsum suum exhibet. Sic
posteritatis eius in Aegypto afflictio et interitus admodum miserabilis
fuit, sed exitus tentationis gloriosissimus. Praeclare enim a Paulo
dicitur: [1. Kor. 10, 13] ‘Fidelis autem Deus est, qui non patitur vos
tentari supra id, quod potestis, sed facit etiam cum tentatione eventum,
ut possitis sustinere’. Das man frolich wirt.

Videmus igitur, quam dulce et plenum consolationis sit responsum Ioseph,
qui adeo obliviscitur iniuriae illatae a fratribus, ut paucissimis
tantum meminerit venditionis, et iam effundat spiritum, et illud ipsum
delictum pulcherrima expositione interpretetur. Non irascor, inquit, nec
delector conturbatione, confusione et ignominia vestra, et quare
succenseam vobis, cum sciam haec omnia divino consilio gesta esse, sicut
infra ad eos dicet: Nolite timere. Num Dei possumus resistere voluntati?
Vos cogitastis de me malum, sed Deus vertit illud in bonum, etc. Et hoc
in loco Deus misit me ad vivificandum, ad salvandum vos, quod ipsi certe
non erant meriti. Et David in primis hoc verbo (Misit) delectatus
videtur. [Ps. 105, 17] Psalm⌊i 105. Misit ante eos virum: in servum
venundatus est Ioseph. Deus vocatur missor, et quidem ad salutem, cum
sinit vendi et occidi optimum iuvenem Ioseph, et patrem miserrime
perturbari et adfligi. Haec phrasis nec Graeca, nec Latina, nec Hebraea
est. Modus vero mittendi mirificus et inauditus. Videmus igitur quam
suavis, quam dulcis et blandus sit Spiritus sanctus, qui horribilem
illam avulsionem filii a patre et crucem tristissimam, qua uterque pene
enecatur, appellat missionem ad vitam. Ac verissima sane appellatio est,
et Deo gratissima. Itaque et nobis placeat, quia vox et doctrina est
salutis. Sic enim Ioseph resurgens a mortuis assuevit loqui, postquam
vidit consilium Domini et posteriora Dei, quid sibi voluerit tentatione
gravissima, et quod soleat adesse suis in summis calamitatibus, in odio,
fratricidio, venditione, carcere, ignominia, et omnibus malis.

Atque haec Ecclesiae Dei proponenda sunt, ut talibus exemplis ad fidem
et patientiam excitentur pii, et discant credere in Deum, patrem
omnipotentem, creatorem coeli et terrae. Apud Deum nihil possumus
amittere, dum credimus, sed omnis amissio est lucrum centuplum. Iacob
amisit filium, et ipse quoque suo et omnium hominum iudicio periit. Sed
Deus respondet: Non est amissus, nec perditus, sed utor eo legato in
Aegyptum ad salutem non solum patris, fratrum et domesticorum, sed et
totius regni et omnium terrarum, atque ita ut non tantum sit corporalis
salus, verum etiam spiritualis, ut erudiat Regem, principes, populos in
fide et agnitione Dei. Haec profecto insignis et amplissima legatio est.

[Seite 605]

Sic enim Ioseph interpretatur venditionem. Vos quidem me vendistis, sed
Deus emit, asseruit et vendicavit me sibi pastorem, principem et
salvatorem populorum eodem consilio, quo videbar amissus et perditus.

Docet igitur hoc exemplum, nos quoque, cum affligimur et crucifigimur,
non perdi, sed salvari, modo credamus. Fidem enim adesse oportet.
Incredulitas de istis rebus nihil cogitat, quia sunt haec
spiritualissima et perfectissimae fidei exempla, quae nec Iudaei, nec
Papistae intelligunt aut magnifaciunt. Nos vero diligenter meditemur, et
animis infigamus, quod sit missio et salvatio Ioseph, cum venditur in
Aegyptum.

⌊us 16: [Ps. 16, 10] ‘Non dabis sanctum tuum videre corruptionem,
sed notas facies vias vitae’, etc.

Opponenda igitur est nostrae infirmitati, inopiae, morti denique ipsi
virtus et benignitas Dei. Sicut Germani eleganti proverbio utuntur: Gott
hat noch mehr, denn er je vergab.1� Plus bonorum et salutis apud Deum
reliquum est, quam unquam distribuit. Quo dicto voluerunt significare
immensam et inexhaustam bonitatem Dei. Si enim morimur, non sane
perimus, sed vivimus, credentes eius promissioni. Et ut maxime sinat
vitam, bona, uxorem, liberos eripi a Papa aut Turca. Quid fit? Tollitur
praesens vita, ut restituatur alia et longe melior. Quia Deus potest
dare, et dabit haud dubie plura quam unquam largitus est.

Hoc vero tempore in primis necessaria est haec doctrina, quo videmus
Pontificem cum suis complicibus crudeliter fremere et saevire, multos
bonos et sanctos viros cum uxoribus et liberis in exilium agi, omnibus
bonis exui, et atrociter trucidari. Similiter et Turca grassatur
immaniter. Itaque in media morte versamur, et mundus ruinam minatur. Sed
Dominus vivit. Omnia sunt creatoris, qui est pater omnipotens. Non
igitur respiciamus magnitudinem calamitatum et potentiam eorum,
persequuntur nos, nec nostra aut coniugum et liberorum pericula nos
terreant. Sicut Ioseph non spectat carcerem, infamiam, mortem,
tristissima et horrenda obiecta, sed pendet ex verbo, et credit in
patrem omnipotentem. Quod si Turca aut Papa vivos nos deglutiunt: quid
faciunt? Mortem, miserias et aerumnas nostras absorbent, et commutant
hanc calamitosam vitam cum aeterna, si modo credimus in patrem
omnipotentem.

Sed interim destruitur religio, inquies. Quid tum postea? Was ligt
daran? Laß Gott walten und dafur sorgen. Domino id curae erit, ut
Ecclesia servetur et sanctum semen in terris. Certe Ioseph mittebatur ad
Aegyptios, 

[Seite 606]

barbaram et impiam gentem, et ignaram Dei, ubi ingens periculum erat, ne
pravis dogmatibus et superstitione animus tener imbutus seduceretur. Sed
exitus testatur illam ipsam missionem et periculum fuisse causam
plurimorum bonorum. Ita possibile est Deo, ut aliquos etiam ex nobis
servet, qui sint seminarium Ecclesiae, Turca et hostibus Dei
pessundatis. Non enim alio fine sinit eos furere et grassari, quam ut
destruantur et pereant. Interea tamen Euangelii lux paulatim magis et
magis propagatur. Nos modo pergamus credendo, docendo, patiendo,
moriendo. Nam et ipsis quoque pereundum erit.

Sed nihilo minus tu trucidaris, inquies. Quid tum? Scio mihi discedendum
esse ex hac vita, ideo nihil moror, sive a Papa, sive a Turca occidar.
Ego credo in Christum, hunc confiteor et invoco. Es zurne oder lache,
wer da wil.

Ad hunc modum sanctissimi patres omnem fiduciam et spem in Christo
positam habuerunt, et hac fide mortem, infernum, Sathanam vicerunt
ingenti robore animi, et adepti sunt aeternam gloriam, quae ipsis et
nobis reposita est in coelis. Si Ioseph mansisset in domo et familia
patris, vixisset ibi privatus, et paucis tantum profuisset. Postquam
vero granum in terram cecidit, fit salus multarum regionum corporalis et
spiritualis.

Et quid tandem de Turca et Pontifice futurum putabimus? Nam hoc, quod
cogitant in malum, potest Deus facilime in bonum vertere. Extat alicubi
Augustini praeclarum et sanctum dictum: Tam bonus est Deus, ut nullo
modo permittat malum, nisi inde norit elicere bonum. Sic ex captivitate,
servitute, exilio Ioseph perfecit salutem, vitam et gloriam totius
Aegypti. Sic et nobis mirabili consilio immittit pericula vitae, famae,
bonorum. Sed fides animae perrumpit, et resurgit ex morte in vitam.

Haec de phrasi ista notanda sunt, qua explicat Ioseph consilium Dei
mirificum. Misit me ante vos, inquit, ad vivificandum et conservandum,
alioqui periissetis. Sed vos non potuistis hactenus consilia Dei
perspicere [Joh. 13, 7] et intelligere. Sicut Christus ad Petrum ait:
‘Scies autem postea’. Et de [Mark. 9, 32; Luk. 18, 34] discipulis
dicitur: ‘Non intelligebant sermonem illum, quia Iesus nondum
surrexerat a mortuis’. Atque ideo hac facit Deus, ut exerceat fidem
nostram. Si enim ab anteriori ostenderet faciem suam, non haberet locum
fides. Sic vero a posteriori statuimus, tantum malorum nobis non posse
inferri, quin Deus longe maioribus bonis nos sit cumulaturus.

Haec igitur consolatio est fratrum Ioseph, qua non solum culpam et
poenam remittit, sed et iubet eos animo hilari esse, propterea quod
volente et iubente Deo ipsis traditoribus sit datus vivificator et
glorificator, atque ita mors Ioseph versa sit in vitam. Talis enim est
creator noster omnipotens, qui ex nihilo omnia facit, habens in manu sua
mortem, infernum et omnia mala, idque agit, ut electis omnia in bonum
cooperentur.

[Seite 607]

[45, 6] Ita enim duobus annis fames fuit in terra: Restant autem adhuc
quinque anni, in quibus neque agros colent, neque metent.

Disputant hoc in loco de causis huius famis, et sumunt eas ex Nili
inundatione, qua irrigabatur Aegyptus, cum non haberet coelum pluvium.
Ut enim Babilonem exundatione Euphratis et Tygridis foecundari scribunt:
Ita Nilus circa solstitium aestivum transeunte sole per tria signa,
Cancri, Leonis, Virginis exundari dicitur, et quando incrementum eius
est infra 12. aut supra 16. cubitos, famem portendere, sin 13. aut 14.
cubitorum est, summae fertilitatis caussam esse adfirmant, propterea
quod minores aquae terram non omnem irrigant, maiores vero tardius
recedendo cultum agrorum remorantur. Sicut in nostris regionibus alias a
siccitate, alias ab humiditate nimia fertilitas oritur, ac alterutrum
horum incommodorum propemodum singulis annis patimur. Plus vero ab hac
periculi est, quam ab illa.

Sed haec praedictio famis prophetica fuit, non responsuram fertilitatem
votis colonorum, quacunque de causa, quod per hyperbolen dicit: neque
agros colent, neque metent, cum esset aratio infaelix futura, et messis
tenuis, quia singulari iudicio et ira Dei haec plaga inflicta fuit, non
Aegyptiis tantum, sed et aliis vicinis regionibus.

[45, 7] Misit ergo me Deus ante vos, ut ponerem vobis reliquias in
terra, et ut vitam vestram servarem ereptione magna.

Repetit Ioseph hoc verbum (Misit me Deus) et valde copiosus est in
amplificando illo mirabili consilio Dei, ut securos et certos eos reddat
de remissione peccatorum et misericordia Divina, qua ipsorum venditio
plena invidiae et odii versa sit in saluberrimam missionem. Ac lucet in
singulis verbis maxima pietas et reverentia Dei. Non enim satis mirari
et praedicare potest magnitudinem huius mirandae et immensae gloriae,
quod ex tanto scelere, quo vix aliud atrocius cogitari poterat, tantum
cumulum bonorum, vitae et salutis suscitare et elicere potuerit. Non
enim ea natura et virtus peccati est, ut aliquid boni gignat, sed
effectus hic est bonitatis Divinae, quae potest malum in bonum
convertere, ut infra dicet.

Haec igitur doctrina tantum Christianorum est et filiorum Dei, qui
haurire et devorare possunt, quicquid malorum obiicitur, et expectare
cum fiducia pro uno incommodo aut detrimento mille commoda. Quia
credimus in illum Deum, qui est creator omnipotens, producens ex nihilo
omnia, [Röm. 4, 17] ex malis optima, ex desperatis et perditis salutem.
Sicut Rom⌊anorum 4. [2. Kor. 4, 6] hoc ei tribuitur, quod ‘vocet ea
quae non sunt, ut sint’. Et 2. Corinth⌊iorum 4: ‘Deus qui iussit
de tenebris lucem splendescere.’ Non ex carbone scintillam, sed ex
tenebris lucem, sicut ex morte vitam, ex peccato iustitiam, ex servitute
Diaboli et inferno regnum coelorum et libertatem filiorum Dei.

[Seite 608]

In hoc igitur admirando consilio Dei haeret et moratur Ioseph, id unum
urget et celebrat. Antea dixit: Nolite tristari eo, quod vendidistis me,
quoniam ad vivificandum me misit, absolute. Hic vero repetit, acuit et
applicat. Misit me, inquit, ante vos, in salutem vestram. Illa generalis
salus, quam operata est divina bonitas et misericordia ineffabili
consilio pro omnibus gentibus, etiam ad vos pertinet. Adeo peccatum
vestrum non nocuit, quantumvis magnum et horribile, ut etiam omnibus
gentibus, praecipue vero vobis salutem attulerit, quasi dicat: Deus alia
ratione potuisset vos servare, sed conclusum et definitum hoc apud ipsum
fuit, ut per me salveremini, alioqui fame et conscientia sceleris
periissetis, et pater noster sanctissimus moerore animi esset confectus.
Non igitur dubitetis de misericordia Dei ignoscentis et condonantis, et
sciatis me non positum esse ad vindicandum et puniendum delictum, neque
enim id agit aut vult Deus, sed quia poenitentiam egistis, iam remissa
sunt peccata omnia, adeo ut securi et prorsus absque omni metu poenarum,
certam salutem vobis polliceri possitis.

⌊anorum 5: ‘Lex subintravit, ut abundaret delictum, ubi autem
abundavit delictum, superabundavit [Röm. 3, 7] et gratia’. Et
Roman⌊orum 3: ‘Si veritas Dei in meo mendacio superabundavit in
gloriam ipsius, faciamus mala, ut veniant bona’.

Sed de illis, qui hac abundantia gratiae Dei abutuntur, inquit Paulus:
[Röm. 3, 8] ‘quorum damnatio iusta est’. Non enim praecepit, nec
promisit, quod ex tuo delicto mirabilia, gloriosa et salutaria velit
producere, aut si quando miseretur sceleratorum et flagitiosorum, ut
ostendat magnitudinem misericordiae suae, id singularis et divini
consilii est, et fit in consolationem peccatorum, qui lapsi sunt, ne
desperent, sed ut redeant ad misericordiam Dei, neque ruant in alia
graviora scelera, praesentia et futura. Quia novit Deus vim et
tyrannidem peccati, quod cum reviviscit, subito occidit hominem. Sic
Saul sibi ipsi violentas manus adfert. Sic Iudas laqueo vitam finit,
victus et superatus uterque terroribus peccati.

His igitur malis succurrendum est, et rursus erigendae sunt mentes
desperabundae, et consternatae vi legis et peccati, cum dicunt: Peccavi,
fateor, sed Deus est misericors, ad quem confugiam et petam, ut ignoscat
mihi.

Sed si quis praesumptione quadam sciens, prudens, volens delinquit, ac
contemnit minas et iram Dei, is mortaliter peccat, et parum abest a
peccato in Spiritum sanctum.

Caveant igitur sibi, atque illud animo omnes sedulo versent, quod [Sir.
5, 27 f.] inquit Syrach 5: ‘Ne sequaris in fortitudine tua
concupiscentiam cordis tui, 

[Seite 609]

et ne dixeris: Quis me propter facinora mea perdomabit? Dominus enim
vindex iniuriam abs te illatam ulciscetur. Ne dicas: peccavi, et quid
mihi accidit triste? Dominus enim patiens quidem est, sed impune te non
dimittet. Et de propitiato peccato noli esse sine metu, neque adiicias
peccatum super peccatum, et ne dicas: Miseratio Domini magna est,
multitudinis peccatorum meorum miserebitur. Tam enim ira, quam
misericordia festinat ab eo, et in peccatores furor eius incumbet’.

Ira et iudicium ostenduntur per legem, ne peccemus, cum vero fuerimus
lapsi, habemus verbum promissionis, quo praecipitur, ne desperemus, sed
cogitemus bonitatem et clementiam Dei immensam esse, qui dedit filium
pro nobis, ut esset nostra satisfactio, et ut sanguine eius absorberetur
et deleretur peccatum nostrum.

Non est tentandus Deus, aut praesumendum de misericordia eius, sed in
fide et humilitate poenitentiae remissio peccatorum petenda et
expectanda est. Sicut Ioseph mirabilem gubernationem Dei praedicans non
allegat merita aut scelera, et confidentiam fratrum, sed misericordiam
Dei, qui non vult perire peccatores, sed omnes salvos fieri.

Atque ideo se missum dicit, ut reliquis omnibus extinctis, reliquias
tamen Ecclesiae Dei servaret ex domo et familia Iacob, qui erat pastor,
Episcopus et custos promissionum, quas a Deo acceperat.

Et ostendit Deum velle servare hunc pusillum gregem, et propter eum dare
regna, politias, pacem, oeconomiam, pluviam et tempora fructifera,
quantumvis misere exerceatur Iacob. Si enim fuisset absque illa
Ecclesia, mundus statim periisset. Propter vos ergo, inquit Ioseph,
servatur terra Chanaan, Aegyptus, et aliae regiones, ut sint reliquiae
aliquae populi Dei, per quas multi convertantur.

Supra enim audivimus Sanctos Patriarchas eo tempore fuisse veluti
luminaria mundi, quod non solum sibi servirent docendo et propagando
verbo, sed et multi alii illis se adiungerent, qui non salvati sunt, ut
quidam impie adfirmant, in sua religione aut superstitione gentili, sed
quia audierunt Iacob et Ioseph docentes verbum Dei. Tales in scriptura
nominantur proselyti sive advenae, qui non fuerunt de linea et stirpe
Patriarcharum, sed ethnici, et tamen propinquitate aut affinitate illis
iuncti, ut ancillae et servi aggregati ad Ecclesiam patrum.

Sic Ioseph plurimum profuit toti regno Aegypti, converso rege cum
sacerdotibus et principibus. Ideo sic ait: ‘Deus misit me’, ut
ponerem vobis reliquias in terra, vos autem estis reliquiae et parvulus
ille grex, propter vos missus sum.

Sicut hodie Caesar, Papa et Mahometistae non aliam ob causam vivunt et
manent in hoc mundo, quam propter Ecclesiam , verbum et [Dan. 12, 7]
sacramenta, quibus ablatis statim peribunt, ut testatur Daniel 12:
‘Cum completa fuerit dispersio manus populi sancti, complebuntur
universa 

[Seite 610]

haec’: Interea vero manent politiae, manet generatio et educatio
liberorum, quia nondum completus est numerus electorum, quorum multi
nondum aediti sunt in luce. Wenn aber nu die zal erfullet ist, so sol
Papst und Turck wol sehen, wo sie pleiben.1�

�, sed propter reliquias Ecclesiae obruit eos coronis, opibus,
potentia, gloria, pro quibus hanc gratiam referunt Ecclesiae Dei, ut
persequantur reliquias, et prorsus deletas et perditas velint.

Addit vero amplius sanctissimus Patriarcha, ut exaggeret mirandum opus
Dei. Missus sum, inquit, ad conservationem omnium generaliter, sed ad
vos in primis spectat hoc beneficium, vestra salus potissimum agitur, et
propter vos etiam inimicis oportet bene esse.

Ad vivicandum vos huc sum deductus, ut servaremini in vita corporali, id
quod fit evasione magna. Ingens enim et inaestimabile Dei donum est,
quod Deus vos eripit a fame futura toto quinquennio, qua periret
universa Aegyptus, et vos Chananei, cum aliis vicinis gentibus, nisi
Deus immensa misericordia magnificaret liberationem suam, qua servantur
tot populi propter vos.

⌊iorum 15: ‘Secura mens quasi iuge convivium’, etc. adfirmat, non
esse maius gaudium, quam conscientiae gaudium, neque maiorem voluptatem,
quam quae est in spiritu. Ea enim, qua caro afficitur et delectatur,
neutiquam conferenda est ad illam, quin fere semper absinthio et felle
mixta est. At secura mens et animus hilaris quotidiani et delicatissimi
convivii instar est. Rursus dolorem et tristitiam sola mens sibi male
conscia novit. Sicut videre est in Iuda et Saule, quia peccatum agnitum
est os patens inferni.

Idem apparet in hisce fratribus, qui nondum possunt se colligere,
tametsi mitiget et extenuet delictum eorum, et vocet missionem consilio
Dei ordinatam, et factam in salutem ipsorum et aliorum. Adstant adhuc
pavidi, trementes, consternati, attoniti, et parum profecit erigendo et
sanando, utcunque peccatum ipsorum elevarit et texerit subinde ingerendo
hoc de divina ordinatione ac de eventu foelicissimo ac maxime salutari
tot 

[Seite 611]

gentibus, ut et ipsos confirmet, et postea parentem afflictum et
perturbatum per eos consoletur. Tantum difficultatis est in excitandis
et confirmandis animis oppressis metu irae et iudicii divini. Quin
Apostolos vide, cum quibus conversatur Christus quadraginta diebus
confirmans et docens eos de regno Dei, et accesserant etiam Angelorum
apparitiones, conciones, tamen non poterant satis firmiter acquiescere
illis omnibus. Adeo tristis et horribilis res est peccatum et mala
conscientia.

Caveamus igitur lapsus omni studio et pietate, aut si quid peccatum est,
quo angitur animus, ibi omnes omnia consilia et solatia conferant, ut
liberetur aegritudine et dolore, et exuscitetur ad fidem misericordiae
Dei. Sicut Ioseph concionatur hic fratribus suis diligentissime: Ne
quaeso moerore animi conficiamini, estote securi et certi de
condonatione peccati vestri, quod per se quidem magnum est, sed maior
est salus et liberatio corporalis et spiritualis. Hanc concionem tam
insignem audiunt ipsi, et tamen adhuc haesitant, nondum audent ne verbum
quidem proloqui.

[45, 8] Itaque vos non misistis me huc, sed Deus, qui et posuit me
patrem Pharaoni, et dominum totius domus ipsius, et dominatorem per
totam terram Aegypti.

Ioseph subinde hoc urget et inculcat. Venditio vestra non deduxit me in
hunc locum. Vestrum peccatum mihi obfuit, sed Deus illud appraehendit,
eoque usus est ad confundendum Sathanam, qui seduxit vos, ut ex tanto
malo ingens bonum eliceret. Immensa bonitate Deus arripuit oblatam
occasionem venditionis vestrae in salutem Pharaonis, Aegyptiorum et
aliorum populorum.

Atque ita summo studio id agit, ut fiat ipsis Euangelista et preco
gratiae, celebrans et magnificans misericordiam Dei. Ut enim vos
servaremini, inquit, posuit me Deus patrem Pharaonis, ut me audiat, mihi
obsequatur, sicut patri aut magistro filius vel discipulus obtemperat.
Magna vero gloria est, tantum regem et tot principes habere auditores.
Sed hoc neque ego, neque vos effecistis, sed Deus me hac dignitate
ornavit. Sunt opera divina. Vacate et videte, quoniam ipse facit
mirabilia solus. Ac profecto maiora miracula sunt, quam resuscitatio
mortuorum.

Omnia igitur soli Deo tribuit. Ego enim quid facerem, inquit, fui
venditus et redactus in servitutem, accusatus et damnatus adulterii,
coniectus in vincula, inde autem liberatus ad hanc dignitatem evectus
sum, ut essem pater, magister, doctor, gubernator omnium principum,
sacerdotum et totius regni. Video vos attonitos mirari haec, atque aegre
fidem verbis meis adhibere, quod sim pater et dominus huius terrae, sed
vera narro, et res ipsa loquitur.

Non mirum equidem est eos adhuc haesitare. Ego quoque non facile
credidissem, ideo non sine magno labore eis persuasit se esse Ioseph 

[Seite 612]

fratrem, praesertim cum principem ipsum esse Aegypti cernerent, quem rex
et reliqui proceres regni suspicerent, atque omnia ad nutum eius
administrarent. Propterea exaggerat et tot verbis praedicat
misericordiam Dei, ut fidem faciat verbis suis, et non hominum consiliis
aut arbitrio, sed divinae maiestatis administratione cuncta geri
statuant.

Hactenus igitur concio et sermo promissionis de gratia, misericordia,
remissione peccatorum, ac donatione omnium beneficiorum Dei, ut sint
certi de liberatione a periculo famis et de accumulatione donorum Dei,
quod nos vocamus Euangelium. Ea vero finita addit mandata, quid velit
fieri ab ipsis.

Sicut nos in doctrina Euangelii primum omnium audimus annunciari
remissionem peccatorum. Iustificamur enim fide propter misericordiam Dei
exhibitam in filio, postquam peccatum agnitum et conscientia territa
est. Sicut hi fratres trepidant et pavent, consternati agnitione sui
sceleris, ideo succedit Euangelium, ne desperent, ut Saul, aut Iudas,
sed credant erecti, iusti, consolati, postquam acceperunt remissionem
peccatorum et spiritum sanctum. Est insigne exemplum egregii doctoris in
praedicanda poenitentia sive cognitione peccati et Dei miserentis. Iam
sequuntur verba praecepti.

[54, 9 –11] Festinate ergo, et ascendite ad patrem meum, et sic
dicetis illi: Filius tuus Ioseph sic loquutus est: Constituit me Deus
dominum totius Aegypti: descende igitur ad me, ne differas. Habitabis in
terra Gosen, erisque penes me, tu et filii tui, et nepotes tui, et
armenta tua et quaecunque habes. Et cibabo te ibi, quoniam restant adhuc
quinque anni famis, ne forte inopia labores tu et domus tua, et cuncta
quae habes.

Iubet eos festinanter ascendere ad patrem, nam is quoque non minus [Vgl.
Matth. 10, 27] atque filii consolatione opus habebat. Vos, inquit,
cognovistis Deum et me. Ite ergo et exercete idem opus, quod audivistis,
vobis dixi in aurem, vestrum est praedicare eadem super tecta.

Narrate ergo patri atque universae familiae et vicinis eius. Sicut
[Matth. 28, 19] Christus mandat discipulis: ‘Ite in orbem
universum’, praedicate Euangelium, ita mittit Ioseph fratres suos:
Festinate, inquit, ne cessetis, sed sine mora spargite ea, quae
audivistis. Ubi enim cognovimus Deum in filio, apprehensa remissione
peccatorum et spiritu sancto, qui induit corda laetitia et securitate,
qua contemnimus peccatum et mortem, quid reliquum est? Vade et noli
tacere, ne solus salvus fias, sed et reliqua multitudo servetur.

Id unum igitur magna solicitudine mandat Ioseph fratribus, ut deferant
hoc verbum consolationis et liberationis ad patrem, et nuncient
constitutum esse filium eius dominum totius Aegypti. Id vero patri
quoque difficile creditu fore norat Ioseph. Cogitabat enim: Pater iam
viginti duobus annis 

[Seite 613]

me luget, et propemodum moerore animi confectus et exhaustus est, dudum
enim desperavit de vita et salute mea, cum nihil potuerit certi aut
laeti de me cognoscere. Ita igitur occupavit desperatio animum ipsius,
ut non possit sperare aut credere aliquam salutem, multo minus vero sic
me vivere, ut principem et dominum Aegypti. Ideo diligenter hoc inculcat
fratribus, ut patri accurate singula commemorent.

Ac fuit omnino difficilis et incredibilis narratio, qualis erat angeli
ad monumentum Christi. Quid quaeritis viventem cum mortuis? Et postea,
cum mulieres idem nunciant Apostolis, tamen non credunt, quia summa illa
et incomprehensibilia opera et consilia Dei non capiuntur subito, tam
ardua et magnifica sunt, ut non possimus statim credere.

⌊ri 1. de passionibus Christi et gloria consequutura.

�, anteriora Dei non videmus. Sed credamus, speremus, expectemus,
oremus, audiamus verbum, et in illo haereamus.

⌊ippensium 4. Last jn sorgen. Nos stolidiores et miseriores sumus,
quam ut possimus sustinere molem illam curarum et sollicitudinis de
rebus nostris vel uno momento.

Optimum igitur est confidere Deo, tametsi non possumus esse sine
lachrimis, tristitia et dolore. Wie sollen wir jm thun?2� Talis est
caro 

[Seite 614]

nostra, ut non possit non gemere, flere, dolere, queri. Quin et pecudes
cum mactantur, clamore dolorem ostendunt, et inanimata, ut ligna, non
sine fragore caeduntur et franguntur. Sed sustentemus nos verbo et fide,
nec dubitemus iam definitum esse apud Deum, quod velit hos dolores,
miserias et cruces momentaneas, quibus premunt nos Papa, Caesar et
Machomet, vertere in sempiternam et summam laetitiam, qua fiducia et
expectatione nostras aerumnas et curas facilime mitigabimus. ‘Er wirts
[Ps. 37, 5] wol machen.’

Iacob vero non facile potuit assentiri huic nuncio, propterea quod de
morte filii omnino desperarat totis viginti duobus annis, saepe enim uno
tantum anno memoria eorum quos luximus, intercidit. Ideo hoc gaudium
inopinatum et incredibile est. Ac propterea opus fuit repetitione illa,
quod missus, quod constitutus sit divinitus dominus Aegypti.

Neque vero venditionis eos meminisse iubet, alioqui narranda fuissent
patri, qua occasione et ordine singula essent gesta. Tanta enim
perversitas est mali illius originalis, ut non velit turpitudinem suam
conspici, sed ornat et tegit eam diligentissime. Ideo Ioseph non dat eis
mandata, ut dicant se vendidisse aut occidisse fratrem, sed obruit ipse
quoque foeditatem illius sceleris, nec iubet confiteri peccatum, sed hoc
tantum commemorare, quod sit princeps totius Aegypti et pater Pharaonis.
Haec magnifica et mirabilia opera Dei vult praedicari, quod filius
pastoris Hebraei ad tantum fastigium honorum et dignitatis sit evectus.

Cum vero sciret patrem aegre crediturum narrationi filiorum, sicut infra
apparebit, ideo addit signa et argumenta, quibus fidem suis dictis
faciant. Habitabis, inquit, in terra Gosen. Ea qualis sit ignoro. Alii
dicunt eandem esse, quam vocant Thebaidas. Certum est non procul a
Ioseph abfuisse, sicut habet Textus: Eris penes me. Non igitur
disputabimus de nomine loci, cum in hac et aliis regionibus saepius
mutatum esse nihil dubium sit. Hactenus vero mandatum, iam addit
confirmationem.

[45, 12.13] Ecce oculi vestri vident, simulque oculi fratris mei
Beniamin, quod os meum loquitur ad vos. Referetis ergo patri meo omnem
gloriam in Aegypto et omnia quae vidistis: Accelerate et adducite patrem
meum huc.

Fratrem Beniamin testem, et pignoris loco esse vult apud parentem, quo
credat facilius se adhuc vivere. Ipsos autem hoc signo confirmat, quod
lingua patria utitur, nec per interpretem, ut antea solebat, loquitur.
Neque vero inanem gloriam ostentat, cum iubet patri referri omnem
gloriam, quod homines arrogantes et iactabundi faciunt. Videtis enim
describi in eo summas et maxime heroicas virtutes, quales non fuerunt in
Achille, Scipione, Alexandro.

[Seite 615]

Ioseph cum in summis honoribus esset, tamen humiliter et submisse se
gerit erga fratres, ut non aspernetur eos, sed compellet blandissime, et
lachrimas fundat prae gaudio conspectus et agnitus ab illis, quin etiam
osculatur et complectitur eos. Non igitur ullum aliud exemplum invenias,
in quo maior humanitas et suavitas ingenii et morum sit, quam in Ioseph.
Non meminit caedis et flagitii fraterni, sed absorbentur omnia immenso
mari mansuetudinis, comitatis et charitatis.

Hae virtutes et opera excellentia lucent in eo, et scribuntur nobis [2.
Tim. 3, 16] in exemplum et emendationem, ut inquit Paul⌊us 2.
Tim⌊othei 3: ‘Omnis scriptura divinitus inspirata, utilis est ad
docendum, ad arguendum, ad corripiendum, ad erudiendum in iustitia, ut
perfectus sit homo Dei ad omne opus bonum instructus’. Abunde enim
testatur spiritus sanctus, qui haec mandavit literis, Deum magnopere
delectari leviculis et carnalibus istis, quae in speciem quidem exilia
et contempta, sed in oculis Dei preciosissima sunt, cum fiant in spiritu
et fide.

[45, 14.15] Et ruit in collum Beniamin, flevitque. Sed et Beniamin
flevit super collum illius. Et osculans omnes fratres suos flevit super
eos. Et postea loquuti sunt fratres eius cum eo.

Vide insignem humanitatem et mirabilem amorem fratrum: Non enim Beniamin
tantum osculatur, quem singulari benevolentia complectebatur, et in eo
quoque matrem Rahelem et parentem honorabat, sed et reliquos omnes
indifferenter. Ac miror quomodo fuerit adfectus, cum ad osculum et
fletum super Simeon et Levi ventum est. Illi enim duces sceleris
fuerunt, ut supra audivimus, et tamen amplectitur eos aeque atque alios.

Fuit sane mitissimus et humilimus spiritus in tanto principe, tam
sapiente et sancto. An non enim mirum est, quod cum lachrimis et ingenti
commiseratione osculatur hostem suum et parricidam Simeonem?

Non potuit autem fieri, quin insigniter commoveretur animus eius in
amplexu fratris uterini, huic enim, cum filius esset Rahelis, plus
debuit, quam illis, qui ex Lea nati erant. Relinquit enim Deus hoc
privilegium carni, et merito quidem, ut maior στοργὴ sit inter
eos, qui ex iisdem parentibus nati sunt, quam erga alienos. Sicut Ioseph
magis dilexit Beniamin, quam caeteros, et praesertim hostes, qui vitae
ipsius fuerant insidiati. Tamen nihil mali machinatur, nec cogitat, sed
suavissime amplectitur cos. Quae omnia voluit celebrare spiritus
sanctus, et obscuraret et obrueret prodigiosa opera monachorum. Haec
enim quia fiunt in verbo et spiritu sancto, sublimiora sunt omnibus
operibus et virtutibus summorum Heroum.

Simeon igitur, qui ipsum occiderat, charissimus et exoptatissimus est.
Pater vero duriorem se praebebit, nec condonabit et obliviscetur prorsus
[Vgl. 1. Mose 49, 5 ff.] sceleris illius, maledicet enim Simeoni et
Levi. Et Moses cum benedicit 

[Seite 616]

[Vgl. 5. Mose 33; 5. Mose 33, 8 ff.] filiis Israel nullam prorsus
mentionem facit Simeonis. Tribui Leviticae, unde ipse quoque oriundus
erat, large benedicit, et in aliis locis omnibus, ubi meminit duodecim
tribuum, nusquam omittitur Simeon. Sed in recensenda benedictione eius
obmutescit Moses.

Hieronymus sive suo iudicio, sive aliorum sententia, ideo dicit Mosen
non voluisse eius meminisse, quod ex ipso nascendus esset Iudas
proditor, et etiamnum inter feces istas Iudaeorum Simeonis tribus est
contemptissima. Sicut testatur Lyra super caput 49. cum ait: Sed addunt
Hebraei de dispersione Symeon, dicentes: Non est pauper scriptor, nec
paedagogus, nisi de Simeon. Hoc est dictum, quod illi de tribu Simeon
discurrebant per sortes aliorum ad quaerendum victum scribendo vel
pueros docendo, sicut Clerici apuperes faciunt apud Christianos. Haec
ille.

Deinde nihil unquam insigne ab illis gestum est in tota Historia sacra.
Das er fur Gott nit ist trefflich gehalten worden, sondern trollt1�
mit unter den andern zwelffen, als ein armer petler. Quia Iacob
maledixit, et Moses plane de eo tacet. Ioseph igitur multo mitior et
clementior est quam Iacob pater aut Moses frater, siquidem omnes
osculatur, et amplexus fratricidam illum plorat.

Arbitror autem non omnes eodem animo accepisse haec oscula. Simeon longe
aliter affectus fuit, quam Iuda aut Isaschar propter animum saucium
conscientia sceleris, cuius morsus et stimulos sensit haud dubie, neque
unquam memoriam flagitii perpetrati potuit abiicere. Sicut postea
defuncto et sepulto patre nequeunt acquiescere, praesertim Simeon. Cum
enim rediissent ex terra Chanaan, orant, ne velit meminisse iniuriae
illatae, et allegant authoritatem patris, cuius mandato id petant. Ibi
ostendunt vulnus conscientiae post tot signa exhibita certissimae et
summae benignitatis, misericordiae et beneficentiae, nondum prorsus
sanatum esse.

Iudae et Beniamin animus multo tranquillior fuit. Simeon vero et alii
trepidaverunt, ac suspicati sunt, ipsum propter patrem fortassis
hactenus humiliorem se praebuisse. Eo autem defuncto rediturum iam ad
ingenium, ut vindicaturum peccatum eorum. Adeo misera et suspicax est
conscientia rea, ac longe facilior est praevaricatio sive offensio, quam
sanatio eius. Peccatum geht susse ein, aber saur aus.2�

Vides igitur Ioseph excellere in remissione peccatorum ipsum patrem et
Mosen, cum non meminerit venditionis. Pater vero maledicet Ruben, Simeon
et Levi, et Moses Simeonem silentio praeterit. Solus Ioseph amanter eos
compellat et tractat suavissime. Ah mein lieber bruder, Simeon, Levi, ex
toto corde ignosco et condono vobis. Erant tum in potestate eius, ac
legibus contumeliam acceptam ulcisci potuisset, sed non 

[Seite 617]

�

� Iuda et Ruben dixerunt: Nos cupivimus te liberare et reducere ad
patrem, sed frustra: et tamen peccarunt, quod dederunt consilium de
vendendo fratre.

Saepe etiam ingeminarunt curas, solicitudinem, lachrimas parentis ac
reliquarum matrum Bilhae et Zilpae, etc. quae moerore animi interea
extinctae fuerunt. Addiderunt et alia de rebus domesticis. Breviter fuit
humilima confessio omnium et deprecatio culpae.

Ac videt ipse angustias eorum, das schentliche vulnus. Ideo in hoc
elaborandum duxit, ut erigeret et sanaret perturbatos, sicut dixit
supra: Deus misit me ad vivificandum, ad ponendas reliquias vobis, etc.
Ut enim [Spr. 15, 15] secura mens quasi iuge convivium est, iuxta
Salomonem, ita animus aeger ac sibi male conscius semper est iugis
infernus, qui nihil aliud erit, quam ipsa conscientia mala. Si Diabolus
non haberet ream conscientiam, esset in coelo. Ea vero accendit flammas
inferni et exuscitat horribiles cruciatus et erynnias in corde. Ab extra
Diabolus non metueret saxa, incendium, aut quaevis alia tormenta. Sed
intus excruciatur et torquetur in corde. Ira Dei est infernus Diaboli et
omnium damnatorum.

E contra quantum gaudium et robur sit animi tranquilli, in sanctis
Martyribus apparet, qui in media passione et morte riserunt et
laudaverunt Deum, quod impii non possunt facere propter conscientiam
ream, qua fiat ut blasphement, irascantur et oderint Deum toto pectore.

Discamus igitur vel poenarum metu, et immedicabilis illius mali, quod
est animus saucius, cavere lapsus, quia difficilima lucta est cum 

[Seite 618]

conscientia peccati. Der lapsus ist leicht geschehen, sed revocare
gradum, rursumque ad auram illa benignitatis et misericordiae divinae
aspirare, hoc opus, hic labor est.

Aliquoties iam discipulorum Christi exemplum proposuimus, qui conturbati
et confusi erant, non aliter, ac si manibus suis dominum suum
trucidassent, propterea quod defecerant ab eo. Sed quid agit Christus?
Totis quadraginta diebus colloquitur eum eis de regno Dei, de remissione
peccatorum, de misericordia Dei, item de passione sua. Vos non
occidistis, nec offendistis me, inquit. Sed hoc fuit consilium et
voluntas patris mei, ut paterer mortem et resurgerem, ut in nomine meo
praedicaretur remissio peccatorum. Et tamen non omnes erigit. Vehementer
doluerunt haud dubie de desertione illa. Ah, es ist uns leid, et
utcunque sermonibus Christi acquieverunt, sed animus non adeo
tranquillus ac serenus esse potuit, ac si nihil tale admisissent.

�, und zu hailen. Ita Ioseph aliquot diebus mederi studuit vulneri
fratrum, colloquiis suavissimis, convictu familiari et fraterno, ut per
eos etiam aegritudinem parenti adimeret, qui et suis malis, non quidem
peccati et scelerum, sed tristitiae et tribulationis conflictabatur.

Est igitur exemplum Ioseph vera et illustris imago resurrectionis
Christi. Ac talia quotidie fiunt in Ecclesia. Siquidem hoc peculiare
munus est Episcoporum et pastorum, docere, erigere et consolari, non
quidem duros et insensatos, qui verbis corrigi nequeunt, ac relinquendi
potius sunt tortori et carnifici, sed afflictis et laborantibus
applicare resinam [Matth. 9, 2] scripturae sanctae: Noli timere, etc.
‘Confide, fili, remissa tibi sunt peccata tua.’ Sed quam difficilis
sit haec applicatio, et mea et aliorum experientia testatur. Ego
circiter triginta annos legi Biblia summo studio et diligentia, tamen
nondum ita sanatus sum, ut plena fiducia acquiescere queam remediis
divinitus ostensis. Cuperem esse fortior et robustior in fide, et
superbior in Christo, sed non possum.

Vulnus igitur infuso oleo et vino sanatur in hospitio. Ecclesiae enim
nihil aliud sunt, quam huiusmodi diversoria, in quibus curatur populus 

[Seite 619]

⌊um 23. Is enim exigua saltem laesione cuticulae extinguitur.

Ac usitatus et bonus versiculus idem docet: Non patitur ludum fama,
fides, oculus.1� Ut enim fides, hoc est, conscientia levissimo momento
offenditur, ita oculus ac fama subtilissima res est, quae facilime
laeditur. Saepe ex uno verbulo imprudenter effuso aut perperam accepto,
infinitae calumniae et obtrectationes oriuntur. Sic igitur facta est
reconciliatio et curatio horum fratrum, quanquam nondum prorsus
restituti sunt. Et est illustre exemplum sanationis, quae solet fieri in
Ecclesia per ministros et doctores.

Suavissime autem pingit Moses amplexum Ioseph et Beniamin. Et ruit,
inquit, in collum Beniamin, flevitque, sed et Beniamin flevit super
collum eius. Sic etiam Gad, Naphthali, Zebulon, etc. ab eo pependerunt,
ac magna voluptate audivit singulorum narrationes de patre, de matribus
defunctis et aliis rebus. Reliqui maiores natu non ausi sunt tam prope
accedere, licet ipsi quoque de statu et solicitudine patris quaedam
commemorarunt.

Inde autem fama in totam aulam dimanavit de mutua agnitione et colloquio
horum fratrum, atque pastor ille Hebraeus et mendicus, qui vix
tuguriolum in terra Chanaan habebat, celebratus est per universam
Aegyptum, antea nemini notum fuit, quis esset Ioseph, aut quibus
parentibus natus esset.

Ac mirum sane est, quod in eo fastigio rerum et gubernationis
constitutus, non misit nuncios, qui statum totius familiae explorarent.
Sed reddit ipse rationem facti in nomine Manasse: Oblivisci me fecit
Deus domus patris mei. Cum enim viginti duo anni elapsi essent, ex eo
tempore, quo fuerat venditus, cogitavit interea patrem luctu et
aegritudine animi extinctum, Beniamin vero improbitate fratrum sublatum
esse, ut Simeon solus dominari posset, et totus ludus, quem lusit cum
fratribus, eo pertinuit, ut de vita et incolumitate patris et familiae
sciscitaretur accuratius. Ita omnem spem abiecit de vita parentum et
fratris, et totam domum miserabiliter perturbatam et confusam esse
cogitavit. Audivistis enim, quam solicite inquisierit de Beniamin, ac
vinculis et carcere extorquere veram de eo narrationem conatus sit,
donec coram ipsum intueri posset.

[Seite 620]

[45, 16] Et fama ipsa audita est in domo Pharaonis, ut dicerent:
Venerunt fratres Ioseph, et placuit Pharaoni et servis eius.

� eorum possidet, quae expectanda ipsi erant ex ditione Chanaan: Quin
etiam horribiliter ibi affligitur et excruciatur, Bilha et Dina
stuprata, Ioseph vendito et amisso, Rahele coniuge charissima extincta
in partu. Nulla prorsus gloria est, sed summa ignominia cum ingenti
dolore et tristitia.

Ac Ioseph quidem antea nihil potuit de sua familia et origine gloriari,
cum patrem iamdiu desiderio sui confectum esse statueret, ac propterea
primogenitum filium Manassen vocaret, ac tantum diceret se Hebraeum, ac
furto sublatum esse et translatum in Aegyptum. Iam vero agnitis et visis
fratribus, cumque pervasisset fama de illis aliquot diebus totum regnum,
extollitur et celebratur Iacob in terra aliena passim ab omnibus. Quin
etiam Pharao cum servis suis valde delectatur hoc nuncio.

Causam autem, ob quam regi tantopere id placuit, adfert Lyra, quod licet
diligeret Ioseph propter beneficia toti regno collata, tamen id sibi
turpe duxerit, quod servus emptitius et eductus e carcere dominaretur in
tanto regno. Videmus enim, ut Cicero inquit, quanta sit in invidia,
quantoque in odio apud quosdam homines nobiles novorum hominum virtus et
industria. Ideo regem sibi gratulatum esse, quod genus et originem eius
liceret cognoscere.

� nicht tod, et regnant in aula septem peccata mortalia multo magis,
quam in familiis privatorum. Et quanta sit ibi potentia Diaboli,
testatur locus Danielis 10. [Dan. 10, 20] Cap⌊ite ubi inquit angelus:
‘Nunquid scis quare venerim ad te? et nunc revertar, ut praelier
adversus principem Persarum, cum enim egrederer, apparuit princeps
Graecorum veniens’.

[Seite 621]

Sic in Aegypto quoque haud dubie Diabolus fuit: sed benedictio Dei
superavit eius furorem. Et Deus hunc peregrinum evexit, et dedit regem
miti et placido ingenio, et principes aliquot amantes virtutis et
pietatis, [Ps. 105, 17 ff.] qui ipsum amaverunt et coluerunt, ut patet
ex Psalmo 105. Alii vero aemulatione et invidia incensi saepe duriter
eum exercuerunt. Sicut Daniel in regno Babilonico vir sanctus et
innocens tamen calumniis aulicorum et iniustis criminationibus apud
regem tandem in foveam coniicitur.

Hoc usitatum est in omnibus aulis, ut boni sycophantarum technis et
fraudibus opprimantur. Supra tentatio, qua in carcerem missus est,
descripta est: quicquid vero postea in administratione adversi accidit,
non commemoratur.

Etsi igitur genus pastorum universum plerisque omnibus Aegyptiis
abominandum fuit, tamen tanta pietas et bonitas regis fuit, ut non
offenderetur obscura illa conditione. Last mir den schefer bezemen1�,
wirt er gesagt haben. Fuit ei charior aliis multis nobilibus et
proceribus regni. Haec nimirum est manus Dei suscitantis a terra inopem,
et de stercore erigentis pauperem, ut collocet eum cum principibus, cum
principibus populi sui.

Nihil vero dubium est, quin totam suam progeniem retro ad Thare et Noah
usque numerando recensuerit regi, adeoque demonstrarit se in nobilissima
familia summorum virorum natum esse.

Ac fuit id regi gratissimum. Nam quod Lyra addit adeo honesta et
splendida facie fuisse fratres Ioseph, ut ex forma nobilitas eorum
deprehendi facile posset, mihi non fit verisimile. Fuerunt enim
opiliones forma et cultu illi generi hominum usitato, quem non spectavit
rex, aut proceres eius, sed propter virtutem et sapientiam eximiam
dilexerunt Ioseph.

[45, 17.18] Dixitque ad Ioseph Pharao: Dic ad fratres tuos: Hoc facite,
onus imponite iumentis vestris, et euntes pergite in terram Chanaan, et
adducite patrem vestrum, et domos vestras, et venite ad me, et dabo
vobis bonum terrae Aegypti, ut comedatis medullam terrae.

Quanquam Ioseph supra propria autoritate mandata dedit fratribus, ut
adducerent patrem ex terra Chanaan, et promisit se velle ipsum cum tota
domo et familia alere, tamen hic clarius exprimitur, quod non velit hoc
facere sine consensu et autoritate regia. Non igitur superbit, nec
effert se immodice propter fastigium illud dignitatis et principatus in 

[Seite 622]

Aegypto, sed humiliter et submisse se gerit, honorat regem, et citra
eius voluntatem nihil suscipit. Rursus vero et Regis humanitas
praedicatur, qui statim adsentitur, et ex animo cupit Ioseph et patri
benefacere.

Non fuit ea confidentia et temeritas in Ioseph, qualis hodie in nostris
quaestoribus est, qui proprio ausu et malicia quidvis audent in
procurandis rebus principum et dominorum suorum, ipsis saepe aut insciis
aut invitis. Talis non fuit Ioseph, non enim inflatus est suis
honoribus, sed continuit se intra metas modestiae et humilitatis, et
agnovit se debere observantiam et honorem regi.

Talis animus profecto sui compos est, qui non effertur rebus secundis,
sed retinet aequabilitatem eandem, quam ante principatum et gloriam
praestitit. Ea vero valde rara et miraculosa virtus est. Sicut queruntur
Ethnici poëtae, et historici de imbecillitate et inconstantia humanarum
mentium: 

Nescia mens hominum fati, sortisque futurae, 

Et servare modum, rebus sublata secundis.1�

Animus hominis non potest non extolli rebus prosperis, et econtra
adversis deiici et desperare, sicut omnes historiae, etiam summorum
virorum testantur. Caium Caesarem, cum res non succederet ex animi
sententia, ferunt tristi vultu et capite summisso incessisse. Magnum
igitur est, sibi ipsi posse constare, sive adversa, sive secunda fortuna
sit, et requiritur cor, quod habet certam et plenam fiduciam in Deo
solo, nec obliviscitur Dei, quando succedunt omnia foeliciter, nec
deiicitur, cum sentit se destitui successu et exitu secundo, quin etiam
in adversis fortior [2. Kor. 12, 9] est fides, quam in secundis, iuxta
illud 2. Corinth⌊iorum 12: ‘Virtus mea in infirmitate tua
perficitur’.

Fuit igitur Ioseph magnus et admirabilis vir, qui eadem moderatione usus
est rebus florentibus, qua antea in carcere et servitute.

Pharao quoque inter pios reges merito refertur, cui haud dubie benedixit
Deus propter Ioseph et pietatem singularem, qua fuerat institutus ab eo
in religione et politia. Non enim fuit ociosus Ioseph in Aegypto, sed
summo studio et diligentia doctrinam de Deo propagavit, et tradidit
regi, proceribus et universo populo. Dominus dedit ei regem audientem et
obtemperantem, et multos principes, sacerdotes, magistratus cupidos
discendi.

Nec mirum est, si qui alii impii et increduli admixti fuerunt. Satis
fuit, quod substantia regni habuit verbum, perinde ut apud nos multi
mali et perversi sunt. Tamen Ecclesia et Schola est pia, quod ad
substantialia attinet, non docentur impia aut impudica, sed divina et
honesta traduntur. Si qui vero sunt, qui his beneficiis abutuntur,
illorum improbitate non 

[Seite 623]

movemur, quo minus secundum substantiam iudicemus. Sicut in corpore
humano plus excrementorum colligitur ex cibo et potu, quam carnis et
sanguinis, et tamen corpus sanum et mundum dicitur, quando substantia
eius integra manet. Neque enim secundum turpia, sed secundum substantiam
iudicamus. Sed quando conciones, iudicia, magistratus in Ecclesia et
politia corrupti et viciosi sunt, id longe pessimum est, et facile
confusio diabolica deprehenditur, tametsi magna specie sanctitatis
fulgeant omnia, sicut Haeretici gloria bonorum operum magnifice se
iactare solent.

Fuit igitur regnum Aegypti eo tempore pulcherrimum et florentissimum non
solum corporaliter, sed et spiritualiter, ac nunc magis augetur et
ornatur gloria Patriarchae et Prophetae Ioseph. Iamque adeo colligit
Deus universam Ecclesiam in hoc regnum, et accedit ea dignitas huic
regi, ut fiat hospes et nutritius totius Ecclesiae. Siquidem Iacob cum
filiis et filiabus, et omni familia ad se transferri iubet.

Neque enim pastor tantum fuit Iacob, aut oeconomus, quod Papistae in eo
solum considerant, ac aversantur coniugium, procreationem sobolis, curam
rei familiaris et similia, sed hoc potius nomine suspicere eum debemus,
quod fuit patriarcha, propheta et angelus Dei, qui ubicunque ageret,
habuit apud se verbum Dei, quod est Deum et angelos secum habere. Ubi
enim est Ecclesia, ibidem est et ministerium angelorum, ut [Ps. 34, 8]
testatur Psalmus 34: ‘Castra metatur angelus Domini in circuitu
timentium [Ps. 125, 2] eum, et eripiet eos’. Item 125: ‘Montes in
circuitu eius, et Dominus in circuitu populi sui, ex hoc nunc, et usque
in seculum’.

Proinde Pharao rex sanctus non excepta ignobilem et contemptum hospitem,
cum Iacob et filiis eius hospitium praebuit, sed recepit Ecclesiam Dei
et angelorum, quae profecto ingens gloria Aegypti fuit. Postea vero, ut
solet ingratus mundus, non meminit accepti beneficii, nec meritam
gratiam retulit hospitibus suis.

Itaque non tam in patribus spectandum est, quod fuerunt pastores ovium,
quod mulserunt capras, et alias operas domesticas obierunt, quam [1.
Mose 22, 18] quod principale est in Iacob et aliis, nimirum promissio
divina: ‘In semine tuo benedicentur omnes gentes’. Ex te salvator
mundi orietur. Praecipuum enim et summum pondus, precium ac ornamentum
Historiae patriarcharum est verbum Dei.

Monachi hac luce de voluntate et approbatione divina sui ordinis prorsus
carent. Non enim possunt gloriari vitae suae genus fundatum esse
promissione Dei. Ac si diligenter id inspexeris, videbis esse homines
carnalissimos et sine verbo. Itaque ex Diabolo esse nihil dubium est.
Atqui non dormio cum uxore, inquiunt, non sum occupatus curis et
negotiis domesticis, vaco orationi, lectioni, meditationi. Recte sane.
Sed non poteris certus esse, quod tuus ordo sit institutus a Deo, aut
per verbum promissionis confirmatus.

[Seite 624]

Quanto vero rectius faceretis Francisce, Dominice, atque omnes Papae et
Cardinales, si mulgeretis vaccas, purgaretis domum scopis, aut
quascunque operas in domestica administratione obiretis? Quia
paterfamilias habet promissiones etiam temporaliter, propterea quod
instituit Deus coniugium in quarto praecepto, cum inquit: ‘Honora
patrem et matrem’, etc. Ergo paternitas et tota obedientia cum omnibus
operibus domesticis sanctificata, ornata et instituta est divinitus, ac
praeter haec omnia singularis promissio illi adiuncta est, fore
longaevos liberos, qui parentes honore adficiunt, quorum nihil de
Canonicis, de Papa et Cardinalibus dici potest.

Tandem vero in extremo agone destituti omni luce et consolatione animum
despondent. Sicut ante haec tempora Canonicus quidam Erphurdiensis mihi
notus fuit, qui solus viginti duo beneficia habebat, cum vero in
extremis laboraret, et incertus esset, quonam ex hac vita ipsi
emigrandum foret, miserabili gemitu et eiulatu hanc vocem emisit plenam
desperationis: O utinam fuissem in vita mea opilionis aut subulci
alicuius famulus. Vivunt enim in diem dum valent, sine Deo, sine luce et
cruce, et sic etiam moriuntur.

⌊othei 4: ‘Pietas autem ad omnia utilis est, promissionem habens
vitae, quae nunc est, et futurae’. Sicut patres habuerunt promissionem
oeconomicam, politicam et Ecclesiasticam, sive aeternam.

Ideo Pharao non excepit hominem privatum, oeconomicum aut politicum, sed
ipsam Ecclesiam Dei, quam fovet, alit, defendit. Haec insignis gloria et
regia dignitas est, qua merito sanctissimi et pientissimi, ac a Deo
honorati nomen adeptus est, divinitus enim ad tantum munus excitatus
est, ut servaret Ecclesiam, praeberet locum, tempus, defensionem, ut
colligi, multiplicari et aedificari ea posset.

Pulcherrimus igitur hic locus est, quod tantopere delectatur Pharao fama
de patre et fratribus Ioseph, et quanquam essent abominabiles pastores
Aegyptiis, tamen hanc familiam Iacob et Ioseph magni facit. Si enim
patris domum specto, dixit, video eam valde speciosam, et praeclare
ornatam esse a Deo. Tu vero Ioseph plenus es spiritu sancto, excellis
sapientia, pietate et consilio omnes proceres regni, qui quidem
detestantur pastores, neque ego hoc Sanctum seculare, sive morem patrium
et mundanum possum corrigere, aut mutare. Verum ego cum voluptate patrem
et universam familiam tuam, etsi sunt opiliones, aspicere et recipere
cupio.

Utinam hodie quoque tales principes plures haberemus. Fuit enim haec
excellens et incomparabilis virtus in rege Pharaone, quae merito ab
omnibus praedicatur, ac plenum fuisse fide et Spiritu sancto inde
apparet, 

[Seite 625]

quod tanta benevolentia, et gratis sine ulla cupiditate fovet Ecclesiam.
Nam hoc tempore multos invenias, qui Euangelii doctrinam profitentur
tantisper, donec parochias, collegia et monasteria expilarint.
Paucissimi sunt, qui pietatis studio et ex animo favent doctoribus et
pastoribus Ecclesiarum. Si qui vero sunt tales, hi Pharaonis exemplum
recte sequuntur, sed profecto religiosissimum, sanctissimum et
Christianissimum est. Non enim privatis commodis inhiat, neque aliud
quicquam spectat in fovenda Ecclesia, quam pietatem et religionem, nihil
rapit ipse, quin potius omnia bona sua offert, et profundit ad tuendam
et alendam domum Iacob.

Id exemplum profecto dignissimum est, quod omnes Reges, Principes,
magistratus, nobiles in conspectu habeant, ac summo studio imitentur in
fovendis et sustentandis piis pastoribus, ministris Ecclesiae et
scholasticis. Sed contrarium hodie fit, non solum a Pontificiis, sed iis
etiam qui emendationem Ecclesiarum instituunt et eo praetextu spoliant
Ecclesias iis bonis, quae ad conservationem ministerii et scholarum
conferendae erant.

Caeterum domos Iacob intelligit non ligna et lapides, neque enim
habitavit ipse cum filiis in domibus, sed in tabernaculis, more pastorum
Arabum, aut Nomadum, qui non poterant uno certo loco consistere, sed
pascua in diversis locis sectari cogebantur. Itaque domos pro familia,
pro filiis et filiabus, nepotibus et neptibus, cognatis et affinibus,
qui una fuerunt, accipimus. Ac fuit haud dubie magnus numerus eorum, qui
[1. Mose 46, 27] descenderunt cum Iacob in Aegyptum. Infra dicitur:
Omnes animae domus Iacob, quae ingressae sunt in Aegyptum, fuere
septuaginta, Verum non numerantur uxores, filiae, neptes, servi,
ancillae, affines cum coniugibus, tantum substantiales personae
recensentur.

Promittit insuper Pharao medullam terrae, hoc est, fertilissimam et
optimam partem Aegypti. (Halab) significat lac, Heleb adipem, sive
pinguedinem. Habel obtulit de primogenitis gregis sui et de adipe
illarum, hoc est, de pinguissimis ovibus, delegit optima ex
primogenitis, das beste und niedlichste.1� Sic Pharao adeo largus et
munificus est, ut cupiat profundere optima et selectissima totius
terrae. Venite, inquit, honorabo Ecclesiam, Deum et Prophetas, ac
quicquid est optimarum rerum, vobis suppeditabo, deligetis pascua
fertilissima, et omnia necessaria ad curam pecorum. Man soll euch das
beste geben.

Est igitur exemplum excellentissimum, ad quod respexit Isaias, cum [Jes.
49, 23; 60, 16] inquit: ‘Reges erunt nutritii tui’. Tales fuerunt
olim Theodosius, Constantinus et alii multi. Nostri principes tantum
rapiunt et expilant Ecclesias, et quanquam multae abundant reditibus,
tamen pauci inde suppeditant, quod sufficiat in usus necessarios
ministrorum et pastorum. 

[Seite 626]

Man gibt gar zu wenig davon. Adipem vero monasteriorum et collegiorum
rapiunt ipsi: quod quidem in hac βουλιμία principum utcunque
toleramus, sed meminisse tamen debebant huius exempli, ut si non adipem
velint dare, ne tamen pro pane paleas praebeant.

Nos Dei beneficio optimum principem habemus, ac sunt alii quoque, qui
serio adficiuntur cura Ecclesiae, qui alunt ac defendunt pastores, sed
admodum rari sunt. Avaricia et superbia aulica radix est omnium malorum,
et in abundantia sacerdotes avariciae se dedunt, ut olim, nec incumbunt
studiis ea, qua debebant diligentia. Iam vero ad Ioseph se convertit
Pharao.

[45, 19.20] Praecipe etiam illis: Facite hoc, accipite vobiscum plaustra
e terra Aegypti, pro parvulis et uxoribus vestris, et advehite patrem
vestrum, et venite. Nec poeniteat vos si supellectilem vestram post vos
relinquatis, quia bonum universum terrae Aegypti vestrum erit.

Est repetitio prioris commissionis, qua tradidit Pharao annulum suum et
currum Ioseph, eumque constituit dominum et gubernatorem totius regni,
sicut paulo ante Ioseph ipse hanc potestatem praedicavit, se positum
esse patrem Regis, quanquam nihil ageret sine eius autoritate et
consensu.

Itaque hoc vult Pharao: Tu scis me omnia rata habere quaecunque in toto
regno geris, ideo haec quoque tibi curae erunt, tu es praeceptus, sive
iussus (est enim passivum), habes mandatum et potestatem omnium rerum,
iube igitur, ut currus accipiant, si forte paupertas aut aliae
difficultates obstant, quo minus possint venire, aut certe tardius
progrediendum sit cum parvulis et pecudibus, sicut supra Iacob excusabat
se fratri Esau, quod pedetentim incederet propter impedimenta familiae
et pecundum. Idem Pharao quoque hic cogitat, et considerat sua sponte,
quae possint remorari iter eorum. Habent, inquit, parvulos, coniuges, ac
forte infirmos ac languentes, qui non poterunt iter ingredi pedibus, ne
in promptu plaustra habent, nec facile a vicinis impetrabunt, tollite
igitur currus ex Aegypto, quo commodius hoc iter perficiatis. Ita Moses
admodum copiosus est in praedicanda liberalitate regis, ut accurate eam
pingat et ornet, nobis in exemplum.

Praeterea, inquit, novi vos habere variam et copiosam supellectilem,
qualis solet esse rusticorum aut opilionum, eam sine incommodo non omnem
poteritis huc transferre. Proinde oculi vestri non parcant vasis, sic
enim in Hebraeo est, hoc est, non poeniteat vos aliqua relinquere, bonum
enim totius Aegypti vestrum est. Hebraeis significat vas supellectilem,
utensilia [1. Mose 49, 5] et instrumenta, aut penum domesticam. Infra
Simeon et Levi dicentur vasa iniquitatis, et novum Testamentum corpora
nostra appellat 

[Seite 627]

⌊onicensium 4: ‘Sciat unusquisque vas suum possidere in
sanctificatione et honore, non in passione concupiscentiae’, hoc est,
corpus suum et uxoris. Ita hoc in loco universam supellectilem vasa
nominat, ac iubet ea quae non possint auferre aut vendere aliis illic
relinquere.

Iudaei et Rabini contrario sensu hanc particulam interpretantur: Ne
parcatis vasis vestris, hoc est, curate, ne quid relinquatis in terra
Chanaan. Sed nimis Iudaicum hoc est, nec congruit cum sequentibus. Ideo
rectius sic exponitur: Contemnite vestra utensilia, ne vos remorentur,
vel impediant. Quare? quia hic omnium rerum copia frui vobis licebit.
Habent igitur mandatum a Ioseph primum, deinde a rege, quod Moses
diligenter describit, ut commendet hospitalitatem, et mirabilem
clementiam Regis erga Ecclesiam. Insignis enim eius benevolentia fuit
erga peregrinos, quos norat in suo regno abominandos esse. Sed servit ea
in re Ecclesiae, propter verbum, cultum et gloriam Dei, ist ein rechter
heiliger Koenig.

[45, 21.22] Fecerunt autem sic filii Israel, deditque ei Ioseph currus
iuxta mandatum Pharaonis: Dedit etiam eis commeatum pro itinere. Dedit
insuper singulis vestes mutatorias: Ipsi autem Beniamin dedit trecentos
argenteos et quinque mutatorias vestes.

Supra curruum tantum mentio facta est in mandato Regis. Ioseph vero
addit insuper viaticum, sine dubio Regis iussu, quanquam id clare non
fuit expressum. (Zedah) a Zaid commeatus est pro itinere. Genesis 10.
[1. Mose 10, 9] de Nimroth dicitur: ‘Ipse fuit potens (Zaid)
venatione’. Et 27. Isaac inquit: [1. Mose 27, 25] ‘Comedam de
venatione tua’. Hic vero annonam vel alimoniam significat, ein zerung,
a venatione, cuius significationis nulla potest reddi ratio.

Id enim omnibus fere linguis usitatum est, ut vocabulis varie utantur,
[1. Mose 3, 7] nulla ratione Etymologiae habita. Sic Genesis 3:
‘Fecerunt sibi (Hagoroth)’ proprie campestria, vel castrensia, sed
nihil sonat eo in loco, nec ex Etymologia vis eius peti potest, sed usus
ostendit significare perizomata sive subligacula.

Eodem modo Latini per antiphrasin bellum dicunt quasi minime bonum, sive
quod inexpertis bellum et dulce sit. Die jungen krieger sind gar
toericht, die heissens bellum. Sic multa vocabula valent usu rerum,
tametsi etymologia non congruat. Sin autem venationibus victum
quaesiverunt, non admodum absurdum aut alienum est, si venatio pro
commeatu [Ps. 132, 15] accipiatur. Ut Psal⌊mo 132: ‘Venationem eius
benedicam’, hoc est, alimoniam eius: Ego regno Christi providebo
cibum, potum, vestimenta et omnia necessaria ad hanc vitam.

[Seite 628]

Iam vero et pietas Ioseph singularis erga patrem et fratres conspicitur,
qui iussu regis sufficiens viaticum et commeatum praebet, et addit
insuper pecuniam et pabulum pro pecudibus, omniaque quibus opus habebant
ad iter hoc conficiendum in terram Chanaan et reditum in Aegyptum, quin
etiam vestes addit singularis, ac fratri Beniamin numerat trecentos
argenteos, patri vero decem asinos mittit, qui ferant frumentum.
Memorabilis ergo hic locus est propter insigne exemplum excellentis
nutritii Ecclesiae Dei.

Vestes mutatorias (Heliphoth) nos reddidimus feir kleider, non vulgares
et quotidianas, quibus induimur in domesticis operis obeundis, sed
quietis et Sabathi ornatum festivalem, qui ad cultum corporis
elegantiorem pertinet.

⌊o 102. dicitur: ‘Initio tu Domine terram fundasti, et opera manuum
tuarum sunt coeli. Ipsi peribunt, tu autem permanes, et omnes sicut
vestimentum veterascent’. Coelum et terra paulatim mutantur et
veterascunt, ac tendunt ad corruptionem, postea vero induent novam
vestem. Deus enim non solum terram, sed et coelum ipsum longe pulchrius
faciet, ubi veteri indumento fuerit exutum. Das ist nur sein
werckelklait1�, hernach werden sie ein Osterrock, und Pfingstklaid
anziehen. Hodie non est tanta claritas et splendor luminis solaris,
quanta post hanc vitam erit, neque tantae sunt vires reliquarum
creaturarum, quantae initio creationis fuerunt. Sicut testantur rustici
naturam paulatim senescere, ac arbores sive in saltibus, sive in hortis
citius succrevisse ante triginta aut quadraginta annos, quam nunc, et
incrementa sex aut septem annorum in arboribus horum temporum vix
aequare annuum augmentum superioris seculi.

⌊ite 30. Sed et lux Lunae erit sicut lux Solis et lux Solis septies
clarior erit. Einen alten rock, der zureisset, muß man mit einem newen
flicken.2�

Ad eundem modum nos quoque purgat Deus a peccatis, et liberat a morte,
quod est opus sex dierum huius mundi, illis vero exactis, cum fuerimus
ingressi in requiem eius, tum mutabitur amictus noster lacer et sordidus
in vestimentum aeterni Sabathi.

Quanti vero fuerint aestimati tunc argentei, quos numeravit fratri
Beniamin, mihi non constat. Tempore Iudae proditoris utcunque colligi
potest valuisse argenteum unum Ioachimicum aut aureum Rhenanum. Ac
propterea hunc prae caeteris ornat hoc munere, quia est frater uterinus
ex eodem patre et matre natus, inter quos arctior solet esse coniunctio.
Germani appellant gantze bruder.3�

[Seite 629]

[45, 23] Patri autem suo misit decem asinos ferentes de bonis Aegypti,
et decem asinas ferentes frumentum, panem et cibum pro patre suo ad
iter.

(Homer) asinus, inde nomen mensurae, quae tantum continet, quantum
asinus potest ferre, ein schefel, oder malter. Sed foemininum (Ason)
asina apud Hebraeos non sequitur Etymologiam, a quo latini et Germani
suas appellationes mutuati sunt. Bona vero Aegypti qualia fuerint, non
satis scio, haud dubie de frugibus et terra nascentibus misit, quibus
honoraret parentem, et persuaderet ipsi se adhuc esse superstitem. Nec
mediocre onus fuit optimarum rerum ex Aegypto, quod decem asini ferre
potuerunt. Cogitavit Ioseph, id quod res erat, pater meus aegerrime sibi
persuaderi patietur me vivere, praesertim vero in tanto honore et
dignitate. Ideo magnificum et regale munus adornat, ut intelligat non
hominis privati, qui vix unum asinum misisset, hoc donum esset, sed
principis Aegypti. Deinde ut consolationem inde habeat, cum audiat eum
non solum vivere, sed et dominari in Aegypto, ideo non tantum cibaria et
vestes mittit, verum etiam optimos quosque et nobilissimos fructus
Aegypti.

⌊mo 131. Promptuaria eorum plena, significat penum domesticam, panes
carnes, potum, butyrum, caseum, ova, et similia, quorum usus est in
victu quotidiano.

Profert igitur promptuaria omnis generis pro parente et fratribus.
Habuerunt enim seiunctas familias, nec potuerunt omnes in eadem domo et
mensa cum Iacob vivere. Beniamin iam decem filiorum pater erat, sic
reliqui omnes fuerunt patresfamilias, quorum singuli peculiarem penum
habuerunt, cum coniugibus, liberis, pecudibus, etc. Iacob viduus habuit
etiam ancillas et servos seorsim.

Hactenus vero largitio et missio donorum, quam non dedignatus est
spiritus sanctus tot verbis describere, quantumvis tenuem et exilem,
quod ad res ipsas attinet. Quid enim nostra, aut totius Ecclesiae
magnopere interest, quod misit Ioseph patri Iacob caseos, butyrum et
penum omnem? Cur non potius de orationibus, tentationibus, et
mirabilibus operibus tantorum 

[Seite 630]

⌊ossensium 3. in nomine Domini nostri Iesu Christi. Ideo enim unius
servuli fidelis operae domesticae magis Deo placent, quam Monachorum
tetrici cultus et abstinentiae, quia sunt opera facta in spiritu et
fide. Et pondus ac precium operum non est in magnitudine aut
multitudine, sed in fide et spiritu.

Sic ancilla verrens pavimentum aut mulgens vaccas praestat Deo [Pred. 9,
7 f.] gratissimum cultum, ut testatur Salomon Eccl⌊esiastici 9:
‘Vade ergo et comede in laetitia panem tuum, et bibe cum gaudio vinum
tuum, quia Deo placent opera tua. Omni tempore vestimenta tua sint
candida, etc.’ De eo si fuerit certus animus, quod placeant Deo ea,
quae facis quocunque loco, nihil dubitabis ea esse et praestantissima et
sanctissima. Sic discipulus audiens praeceptorem in fide, sciat se
aureum opus facere. Rursus vero Monachus cum omnibus cultibus suis
abominabilis est Deo, quia incedit sine verbo et obedientia praecepta a
Deo.

[45, 24] Dimisit ergo fratres suos, et proficiscentibus ait: Ne rixemini
in via.

[Ps. 2, 1; Ps. 4, 5] (Ragasch) tumultuari, rixari, fremere. Psalm⌊i
21� et 4: Nolite commoveri in via, macht kein lermen. Fuit vir sapiens
Ioseph et scivit in fratribus esse carnem et sanguinem, perinde ac aliis
hominibus, ideo cogitavit levi momento posse inter eos offensiones et
rixas incidere, cum atrocitatem sceleris designati omnes intelligerent,
et multi inter eos essent innocentes, Beniamin et reliqui minores natu,
Isaschar, Sebulon, Naphthali. Itaque veritus est, ne in itinere
rixarentur, et mutuis exprobrationibus et accusationibus se
proscinderent. Sic enim solent insontes sese purgare et ornare, ac totam
culpam in authores sceleris reiicere. Ideo interponit regulam charitatis
et remissionis peccatorum. Agite, inquit, ego condonavi vobis peccatum,
et acquievi vestra humilitate et confessione, nec solum ignovi, verum
etiam cumulavi vos multis bonis, oro igitur, ut velitis hoc meo exemplo
pacifici esse, et abstinere a rixis et altercationibus.

Est salutare et valde necessarium praeceptum, quo praecidit omnes
occasiones rixarum, et vult omnia sepeliri et oblivione obrui. Erat
Simeon praecipuus autor sceleris, hunc videbat reliquos insectaturos.
Hortatur igitur, ut parcant ipsi, neque cicatricem obductam tristissimo
vulneri 

[Seite 631]

refricent, aut aliquid novae dissensionis commoveant, praesertim nunc,
cum ad patrem totum negocium referendum esset, qui rationem rei gestae
summa diligentia erat exploraturus, donec de vita et dignitate Ioseph
certior redderetur, ubi de eo quoque inquisiturus erat, quomodo et qua
occasione, quibus authoribus in Aegyptum pervenisset Ioseph. Videbat
igitur Simeonem et Levi prae caeteris traducendos et accusandos fore, et
futurum, ut incurrerent patris iustissimam indignationem. Itaque et hoc
cavet, ne rixis et contentionibus sibi ipsis et patri novae offensionis
et doloris authores existant.

Est profecto exemplum plenissimae et ardentissimae charitatis, ac cordis
purissimi, quod tam facile obliviscitur et delet ex animo omnem
amaritudinem et vindictae cupiditatem, idque unum summo studio agit, ut
placeat ipsos et patrem Iacob. Id vero monachi et Papistae, qui caseos
tantum et penum Iacob spectant, intueri et admirari debebant.

[45, 25.26] Ascenderunt itaque ex Aegypto, et venerunt in terram Chanaan
ad patrem suum, et nunciarunt ei, dicentes: Ioseph adhuc vivit, et
dominatur per totam terram Aegypti. Vacillabat autem cor eius, non enim
credebat illis.

Haud dubie cum magna laetitia omnes in hanc vocem eruperunt: IOSEPH
vivit. In primis vero innocentes uno ore cum lachrimis prae gaudio
manantibus exclamaverunt: Vivit Ioseph, et dominatur per totam Aegyptum,
neque aliud persuasum habuerunt, quam ipsum quoque patrem statim dictis
suis fidem adhibiturum. Sed addit Moses cor eius dubium fuisse et
vacillans.

Disputant autem Hebraei de his verbis: Va Japhag Libbo ac varie
exponunt. Alii dissolutum est cor eius, alii, ut Hieronymus, quasi de
gravi somno evigilans. Sed videor mihi veram eius vim et finem
assequutus ex observatione et collatione exemplorum Scripturae sanctae.
Puto enim significare gestum usitatum, quando capite moto aut oculis
renuentibus ostendimus rem incredibilem narrari, et cor nostrum
alienissimum esse ab iis, quae a fide abhorrere, et prorsus impossibilia
videntur, den kopff schuettlen, und humb sagen1�, Ey es ist
narrenteidung2�, es wirt nichts daraus. Hoc proprie sonat (Pug) aliena
cogitare et diversum statuere ab eo, quod narratur.

Rabi Salomon ad hanc explicationem admodum prope accedit. Sic enim
interpretatur: Cor eius abiit, et non credidit verbis filiorum, hoc est,
longe aliter sentiebat. Es gieng jm nicht ein. Ego libenter sic
redderem: 

[Seite 632]

� Id verbum nunc est verissimum, et iurisconsulti etiam dicunt:
Iudicium non venit ad victoriam. Lex quidem in libris scripta monet,
quid sit faciendum, sed nihilescit, annihilatur, aus dem rechten wirt
nichts.2�

[Ps. 38, 9] Et Psalm⌊o 38. Ubi habet vulgaris translatio: ‘Adflictus
sum, et humiliatus sum nimis’, eodem verbo significatur quaedam
mutatio prioris status, Ideo reddidimus: Es ist mit mir gar anders
worden, denn vor. Prorsus sum mutatus et attritus, cuiusmodi gemitus et
querelae solent aedi ab illis, qui luctantur cum diffidentia et
desperatione, nec possunt erigere animum, aut ullam spem salutis
concipere. Item Threnorum 2. et 3. Fleto et non des (Pugath) tibi, ne
cesses lachrimare, sed assiduo et sine intermissione plora.

Ita hoc in loco, ubi audit Iacob nuncium de filii vita, movet caput, et
ostendit sibi non videri id verisimile, propterea quod 22. annos
abfuerit, et nisi periisset interea, iamdudum eum parenti id
significaturum fuisse. Ideo diserte addit Moses: Non enim credebat
illis, habebat pro commento, cogitatio eius erat de nullitate rei, quia
non credebat, perinde ut Habacuc de lege dicit: Periit lex et iustitia,
quasi non sit in mundo. Gesetz ist nichts, das recht ist dahin.

Ita cor Iacob ad hanc rem propositam prorsus nihil est. Non autem
significat evigilare e somno, nec dissolutum aut debilitatum, aut
deploratum, ut alii interpretantur. Sed cor eius abiit et diversum
sensit.

[45, 27.28] Et loquuti sunt ad eum cuncta verba Ioseph, quae loquutus
fuerat ad ipsos. Cumque vidisset plaustra, quae miserat Ioseph ad
ferendum eum, revixit spiritus Iacob, patris eorum. Dixitque Israel: Sat
superque quod Ioseph filius meus adhuc vivit, ibo et videbo eum
priusquam moriar.

Ibi vero longa narratione opus fuit ad repetendam totam historiam ab
initio descensus in Aegyptum. Omnia enim aperuerunt patri, quae prius
nescivit, quomodo Ioseph cum ipsis luserit, bis in carcerem eos
coniecerit et auguratus sit in scypho et reliqua omnia. Nec potuerunt
prorsus delictum suum dissimulare, ideo rogaverunt patrem, ut condonaret


[Seite 633]

sibi peccatum, siquidem totum negocium de venditione innotuerat omnibus
fratribus, qui idem liberis et familiis suis recensuerunt cum
detestatione sceleris sui et humili confessione, et praedicatione
immensae misericordiae Dei.

Ad hunc modum pater de varia et mirabili fortuna filii certior redditur,
et simul evidens argumentum veritatis accedit, currus missi a Ioseph, ad
deferendum ipsum, item munera amplissima, qualia nemo alius, nisi
dominus Aegypti mittere posset.

Iam igitur revixit spiritus eius, et prae gaudio, quo affectus est
propter vitam et gloriam filii, libenter ignoscit et remittit peccatum,
posita indignatione placatusque illis recipit eos in gratiam propter
Ioseph. Sed tamen non obliviscitur prorsus perpetrati facinoris a
filiis, sicut infra apparebit, cum sontibus tristes poenas denunciabit.
Haec enim est regula divina: Remittendum est peccatum, ut remittat nobis
Deus. Sed poenam remittere non semper necesse est.

⌊i 118: ‘Castigans castigavit me Dominus, sed morti non tradidit
me’.

Sic Moses, vir sanctissimus, non ingreditur terram promissionis, et
cogitur ferre hanc virgam Dei dicentis: Non intrabis terram, quanquam
[5. Mose 3, 24 ff.] magna et mirabilia fecisti, sicut ipse commemorat
Deut⌊eronomii 4 [!]: ‘Precatusque sum Dominum in tempore illo
dicens: Domine Deus, tu coepisti ostendere servo tuo magnitudinem tuam,
etc. Transibo igitur, et videbo terram hanc optimam trans Iordanem. Sed
dixit mihi: Sufficit tibi, nequaquam ultra loquaris de hac re ad me’.
Ingens enim beneficium est, quod remittit Deus peccata, et adfirmat se
gratia et benevolentia sua me complecti velle. Jch wil dir kein leid
thun, non nocebo tibi, non perdam te, sed ut habeas monumentum
peccatorum tuorum ob oculos positum, et alii exemplo hoc erudiantur,
oportet ut te corripiam.

⌊iorum 12: qui queritur de stimulo carnis et angelo Sathanae
colaphizante ipsum, ‘propter quod, inquit, ter Dominum rogavi, ut
discederet a me, et dixit mihi: Sufficit tibi gratia mea. Cessa, desine
hoc a me petere, expedit tibi haec afflictio, quia virtus mea in
infirmitate tua perficitur’. Jch bin dir nicht ungnedig. Iam qui
potest hoc firmiter animo suo persuadere, quod habeat Deum faventem et
propicium, is facile omnem impetum Sathanae, ac totius mundi
indignationem et furorem contemnet.

Iacob igitur declarat animum paternum in condonando peccato, Aber sie
muessens dennoch nicht vergessen. Verum ne obliviscantur peccati, postea
irascitur et castigat eos, tametsi nunc eis parcit, mitigatus exemplo
Ioseph, 

[Seite 634]

cuius benignitatem et clementiam singularem experti fuerant. Iamque
convictus argumentis ipsorum prorsus acquiescit et ait: Sufficit. Sat
superque quod filius meus adhuc vivit, nihil amplius requiro in hac
vita, quam ut videam Ioseph, pro quo martyrisatus et crucifixus sum
totos viginti duos annos.

Sic enim mirandis modis exercet Deus sanctos suos, immittit quidem
tentationes et pericula omnis generis, sed ita, ut finitis tentationibus
reficiat et erigat eos uberrimis consolationibus. Sicut Iacob omnem spem
de filii vita abiecerat, ac amissa paulo ante Rahele, Lea item et Bilha
extinctis, viduus domi in perpetuo luctu vitam exegerat, ac alienorum
opera rem domesticam administraverat. Jst jm die 22. jar ye saur worden.

Sequitur ergo post tam diuturnam vexationem consolatio insignis, quod
Ioseph non solum vivat, sed etiam regnet. Das kan unser Herr Gott thun.
Haec Dei opera sunt, quae a priori non intelliguntur, propterea quod non
ostendit nobis initio, quam opulenter possit et velit nos consolari. [2.
Mose 33, 20] ‘Sed posteriora mea, inquit, videbis, non faciem: Non
enim videbit me homo et vivet.’

Caput XLVI.

[46, 1] Profectus itaque Israel cum omnibus, quae habebat, venit in Beer
Seba, et sacrificavit sacrificia Deo patris sui Isaac.

Hoc caput nihil aliud continet, quam genealogiam Iacob et profectionem
eius in Aegyptum, ideo parvi momenti esse videtur sapientibus huius
mundi, qui haec minuta nimis et pusilla iudicant, ac indigna quae per
spiritum sanctum scribantur, et legantur in Ecclesia coram Prophetis et
Apostolis. Pii vero qui scripta et opera Spiritus sancti altius
introspiciunt, hoc praecipue spectant et mirantur, quod tota vita
sanctorum agitur in fide Dei, qui promisit filium. Sic enim Iacob vixit
in fide Christi, ideo etiam abiecta et sordida eius opera placuerunt
Deo. Propterea quod promissio sanctificat omnia, et reddit preciosa in
conspectu Dei, neque quicquam tam minutum fieri potest in vocatione
divinitus ordinata, quin Deo placeat, ac si fit in fide et verbo,
excellit omnia omnium Pontificum et monachorum miracula.

Eadem et sanctorum Patriarcharum doctrina fuit, qui haec praeclare
intellexerunt, ac diligenter et saepe in Ecclesia sua tradiderunt. Sicut
initio huius capitis sacrificium Iacob describitur, cum quo fuit haud
dubie coniuncta concio et doctrina de promissionibus Dei et tota vita
sua. Caeterum ut oeconomica officia patrum Monachi et Papistae
contemnunt, ita et Ecclesiastica eorum exercitia prorsus ignorant. Cum
enim scribit Moses Iacob sacrificasse sacrificia Deo patris sui Isaac,
nihil aliud cogitant 

[Seite 635]

quam mactationes boum, ovium, et carnes crematas in altari, quia
contemnunt scripturam sanctam, ac propterea ipsi quoque reprobi facti
sunt, et indigni qui eam legere et intelligere possint.

Ex superioribus vero manifestum est, cuiusmodi fuerint altaria et
sacrificia patrum, Adae, Noah et sequentium, nimirum id quod nos scholas
et templa vocamus, ubi conveniebant ad docendum, orandum, agendas
gratias, ubi non tantum mactabant pecudes et sacrificabant, sicut sonant
verba, et profanus aliquis somniaret, accessisse eos veluti coquos et
lanios: Sed fuerunt patresfamilias, Prophetae et sacerdotes, quorum
ritus erat, ut in congressibus structo altari offerrent pecudes, sed non
sine doctrina. Simul enim concionabantur, et docebant familiam et
vicinos, qui audiebant verbum de promissione venturi Christi, de semine
Abrahae, ac prorsus easdem conciones habuerunt, quas hodie Ecclesiae
proponimus, nisi quod illi de futuro et exhibendo Christo docuerunt: Nos
vero in praeterito dicimus: Christus venit. Cum ipsi dicerent: Veniet.

[1. Mose 35, 2] Ideo Iacob supra 35. concionatus est familiae suae:
‘Abiicite Deos alienos, qui in medio vestri sunt, et mundemini, ac
mutate vestimenta’, etc. agite poenitentiam, seit frum, thut buß,
audite verbum, credite Deo, et invocate ipsum, agite gratias. Quia Iacob
erat summus sacerdos, plenus spiritu sancto, qui Ecclesiam suam
diligenter docuit, et festum celebravit pro familia, et vicinis sive
advenis, qui sacris interesse, et simul audire et orare voluerunt.

Cum igitur inquit Moses: Sacrificavit sacrificia Dei patris sui Isaac,
ita accipiendum est: quod praedicaverit Euangelium de filio Dei, et
hortatus sit auditores, ut timerent Deum, ut crederent et sperarent in
eum, ut sancte et honeste viverent, orarent, gratias agerent et
sperarent futuram vitam.

At cui Deo sic sacrificavit? Non idolo ab ipso sculpto aut invento, sed
Deo patris sui, hoc enim signanter additur a Mose, hoc est, Deo
promissori, quem coluit Isaac, Abraham, Sem, Noah. Is enim verus Deus
est, qui promisit benedictionem omnium gentium in semine benedicto, quod
contriturum est caput serpentis. Hunc Deum coluit, praedicavit,
invocavit. Fuit igitur hoc opus primae tabulae excellentissimum.

Sed cur tam anxie sacrificat et invocat Deum, cum nihil sit periculi?
Nam et Pharao et Ioseph vocant ipsum cum tota familia, et adsunt currus,
viaticum item, et frumentum copiosum in promptu est. Videtur sane
trepidatione aut difficultate quadam perculsus tam solicite orasse? Non
quidem dubitavit amplius de vita filii, aut clementia Regis Pharaonis,
et fuit paratissimus ad profectionem hanc. Sed coepit haud dubie secum
reputare, an etiam placeret hoc consilium Deo. Non enim satis erat, quod
vocabatur a filio et rege Aegypti, verum id quoque erat quaerendum, num
Deo approbante hoc iter ingrederetur, ibi certe magnam 

[Seite 636]

disputationem secum habuit, et forte cum filiis in Beer Seba ea de re
contulit: Videte, filii, quid faciamus. Terra Chanaan nobis est
promissa, quod velit in ea Deus nos benedicere. Quid si forte tentat me
Deus, quod migrandum mihi sit et moriendum in Aegypto? Proficiscor enim
sine verbo, imo contra verbum, proprio arbitrio et consilio, sine
vocatione. Video me agere contra promissionem, quae includit terram
Chanaan, non Aegyptum.

Hisce cogitationibus videtur animus ipsius et filiorum nonnihil fuisse
perturbatus, et dixisse: Paulisper hic morabimur, et ego invocabo Deum,
et dicam: O pater misericors, Deus mirabilis in consiliis tuis, cupio
videre filium meum, antequam ex hac vita discedam, sed incertus sum an
peccem, an vero sic tibi visum sit, rege et guberna consilia et actiones
meas, hilff, lieber Herr Gott.

Ita apparet habuisse eum conscientiam purissimam, sanctissimam et
observantissimam Dei, in cuius timore et reverentia incessit. Sed non
potest secum statuere, quid sit faciendum, ob ers wagen soll. Magna enim
res est deserere promissionem illius terrae, in qua Abraham et pater
Isaac habitaverat. Cogitavit igitur: En, terra haec data est Abrahae et
mihi, et ego eam desero cum tota familia: quid si in Aegypto occidar cum
universa posteritate?

Hae sunt tentationes sanctorum, ac nobis in exemplum haec scripta sunt,
quomodo sacrificaverint, et coniunctis votis et precibus pater et filii
oraverint: Domine Deus, tu nos rege, ne sequamur carnem et sanguinem
nostrum, eundo in terram peregrinam. O lieber Herr, das wir ja nicht
verderben, ne nimio desiderio et amore filii peccem et peream, haec enim
ex sequenti Textu possunt colligi.

(Beer Seba) sunt duo distincta vocabula. Ex Cosmographia autem patet
oportuisse Iacob ire ad Bethel profecturum in Aegyptum, sed nimium ad
septentrionem declinat, cum orientem versus eundum esset. Ideo arbitror
eum brevissima via ad Ierosolimam perrexisse per Ethan, qua noluit Deus
ducere populum Israëliticum egredientem Aegyptum propter Philistaeos,
sed circumduxit eos per desertum.

[46, 2 –4] Et dixit Deus ad Israel nocte in visione: Iacob, Iacob. Et
respondit: Ecce adsum. Et dixit: Ego sum Deus, Deus patris tui, ne
metuas descendere in Aegyptum, quoniam in gentem magnam faciam te ibi.
Ego descendam tecum in Aegyptum, et reducam te, et Ioseph ponet manum
suam super oculos tuos.

Hinc apparet, quae fuerit tentatio Iacob. Promissiones enim et
consolationes divinae non sunt absolutae, sed relativae, ac
preasupponunt 

[Seite 637]

universaliter et certissime tentationem nostram. Quia Deus loquitur de
rebus maximis, nec est vaniloquus, qui temere quidlibet pronunciet, sed
cum loquitor, res maximas proponit. Cum igitur dicat ad Iacob: Noli
timere descensurus in Aegyptum, necessario sequitur, quod Iacob
horribiliter trepidavit, et timuit, alioqui non fuisset opus hac
consolatione, qua iubet ipsum Deus confidere, et prohibet ne metuat.
Nihil dubium est timuisse eum, ne amitteret promissionem, quae fundata
erat super terra Chanaan, quam volebat relinquere, ac vehementer
commotum dixisse: Ah mei filii nos peccabimus, quin potius huc accersite
filium Ioseph. Et ea tentatione et metu perturbavit totam domum, ut
nihil certi amplius de profectione sua possent statuere: Ideo dixit:
Conveniamus, sacrificemus, oremus, invocemus, confirmemus nos verbo de
misericordia et promissione Dei, ac petamus ut gubernet hoc institutum.

Adest ergo Deus in visione, et ait: Noli pavere aut desperare, quasi
pecces contra meam promissionem, sed iubeo te pergere, et confirmo tuum
descensum. Benedicam tibi ut videas Ioseph, et manus eius claudent
oculos tuos.

Hinc vero colligi potest, quod Deus, etsi non fallit in promissionibus
suis, tamen earum exequutionem sibi reservat, atque ita administrat ea
quae promisit, ut videantur omnia contraria, et longe diversissima a
verbo. Ibi ergo requiritur cor sapiens et intelligens divinum sensum et
consilium. Deus enim servat promissa, neque unquam mutari potest, et
tamen opponit contrarium aliquod, quo nos tentat. Haec est miranda Dei
gubernatio, [Röm. 11, 33 f.] ad quam exclamat Paulus: ‘O altitudo
divitiarum sapientiae et scientiae Dei: quam incomprehensibilia sunt
iudicia eius, et impervestigabiles viae eius: Quis enim cognovit sensum
Domini, aut consiliarius eius fuit? etc.’ [Matth. 16, 19] Ego enim sum
baptisatus et absolutus a peccatis virtute divina: ‘Quicquid solveris
in terra, erit solutum in coelis’, habeo promissionem, quae me non
fallit, pastor me consolatur, et dicit: Tu es adoptatus a Deo in filium,
du solt ein kind des lebens sein, eris haeres vitae aeternae.
Nihilominus vero Deus coniicit me in tentationem, reddit me dubium,
perplexum, desperabundum, obiiciendo ea quae pugnant cum promissione.
Sicut praedicit in Prophetis: Ego suscitabo regem Babilonis contra vos.
Item Sathan oppugnat nos omnis generis telis et insidiis, ubi sentio et
video Deum me punire, et exponere gravissimis malis et periculis: tamen
miseretur mei, quia habeo promissionem eius.

Sed quis ista contraria et contradictoria intelliget, aut concordabit?
Expectanda mihi est vita aeterna, et tamen miserabiliter pereo. Num hoc
modo videtur Deus implere promissionem?

Diligenter igitur observandum est, aliam esse doctrinam de Deo iuxta
promissiones, quam de iustitia legis. Euangelium hoc modo concionatur:
Tu debes mori, et moriendo vivere, debes vivere, et vivendo mori. Haec 

[Seite 638]

est singularis sapientia, superans rationem et intellectum humanum, quam
Iuristae et Papistae non intelligunt. Sic Abrahae dat Deus cum
promissione semen Isaac, in quo benedicantur omnes gentes terrae. Mox
vero eidem mandat: Vade, macta filium tuum. Idem Deus est, qui dedit et
tollit filium.

⌊iorum 2. ‘Quis enim cognovit sensum Domini, aut quis instruxit eum?
Nos autem sensum Christi habemus.’

Ac consentaneum est Iacob in illo sacrificio et invocatione habuisse in
memoria et ob oculos exemplum patris Isaac, et in hunc modum orasse:
Domine Deus, sicut redemisti Isaac patrem meum ex cinere et holocausto,
ita me quoque rege et adiuva. En vado sine vocatione certa, in summa
trepidatione et angustia. Magnum enim et durum est contra promissionem
agere propria temeritate. Nec valuisset excusatio haec, si bona
intentione, pietate et zelo erga filium se hoc facere dixisset, siquidem
non habebat mandatum Dei. Apparet igitur Deus sacrificanti, et ait: Noli
timere. Cur metuis? Descende, liberabo et deducam te. Ad hunc modum
videmus consolationes divinas esse relatives, et hic certissima
consequentia potest colligi, fuisse Iacob contristatum usque ad mortem.
Deus enim non erigit aut confirmat, nisi tristitia absorptos, morituros
aut desperabundos. Quia verbum vitae et salutis pertinet ad eos, qui
sunt in angustia et desperatione, quibus recte dicitur: Tu times, et
conscientia tua exeruciat te, stimulus Diaboli et caro te exagitat,
confide, Deus non irascitur tibi, etc.

Ita enim hoc in loco Deus non solum hortatur Iacob ad descensum, eumque
consolatur et liberat ab angustia conscientiae: Sed obruit eum
largissima promissione, et addit glosam amplissimam promissioni
superiori. Quod promisi, inquit, terram Chanaan, non ita rigide
accipiendum tibi est, quasi necesse sit te semper in ea manere. Ego non
solum Iudaeorum, sed et gentium Deus sum, etiam ex Aegyptiis colligam
mihi Ecclesiam. Sicut postea dispersus fuit populus in Babilonem et
Assyrios, ut multos ad Euangelium vocarent. Ibi ergo, inquit Deus,
congregabo plurimos per te, et semen tuum, et dabo ut convertantur in
unam Ecclesiam, vobisque se adiungant. Promissio enim vobis quidem solis
data est, sed non solis est applicanda. Non enim valet hoc: Nos soli
sumus circumcisi, ergo soli sumus populus Dei. Vocabo gentes periter ac
Iudaeos. Non igitur peccas eundo in Aegyptum, sed perge, ut et Aegyptii,
et alii complures salventur, quoniam in gentem magnam te faciam.

[Seite 639]

Neque vero pugnant haec cum promissione superiore: Dabo tibi terram
hanc, quod tantum de terra Chanaan intelligi potest, quia Deus est
Dominus universae terrae. Ac fuit sane hoc mirabile consilium Dei, ut
per Iudaeos disiectos congregarentur gentes. Sic enim Daniel reges
Persarum convertit, sic Ioseph Aegyptum, Christus et Apostoli totum
mundum. Sicut inquit [Röm. 11, 12] Paulus Rom⌊anorum 11: ‘Illorum
delicto salus est gentibus, item diminutio eorum divitiae gentium’.
Quotiescunque Deus ipsos propter delicta castigavit, illa ipsa poena et
peccatum eorum fuit occasio salutis multarum gentium.

Iacob igitur cum putaret promissionem et vocationem suam tantum ad
terram Chanaan pertinere, audit a Domino: Faciam te in gentem magnam
[Matth. 28, 20] in Aegypto. Tecum ero, sicut promittit Christus
Ecclesiae: ‘Ero vobiscum usque ad consummationem seculi’: non tamen
sine tentatione. Neque est quod angaris de impletione promissionis, cum
in Aegyptum descendere iuberis ad filium unice desideratum a te tot
annis, quia reducam [Matth. 22, 32] te inde, et perinde erit, sive
mortuum, sive vivum reduxero. In ipsa enim Aegypto etiam mortuus vives,
siquidem Deus sum vivorum, non mortuorum. Denique Ioseph ponet manum
suam super oculos tuos: du solt einen schonen tod haben, morieris in
pace, morte placidissima.

Mira vero res est, quod iubet eum descendere in Aegyptum, ubi filius
clausurus sit mortuo oculos, et quod ipsum tamen defunctum velit
reducere cum posteris suis. Deus igitur est deus viventis patriarchae
Iacob iam defuncti. Et Iacob postquam excessit e vivis, non est mortuus.

Apparet autem ex magnifica hac et opulentissima promissione, varie
fuisse adfectum Iacob in hoc descensu, et horribiliter perturbatum. Ideo
promittit multiplicationem in Aegypto, praesentiam, auxilium et
gubernationem suam, et quod suavissime diem obiturus sit, ita ut Ioseph
manus super oculos eius ponat. Sic enim solent moribundi fractis et
apertis oculis animam exhalare, ibi tum qui adsunt ex amicis aut
cognatis, claudunt oculos palpebris, quod fuit officium praecipuorum
hominum in familiis patrum, non anicularum aut praeficarum, sed pater
aut mater clauserunt oculos filiis propter spem et gloriam futurae
resurrectionis. Fuitque laudabilis et venerabilis mos, ac pulcherrima
ceremonia, ut aut parentes liberorum, aut hi, praesertim vero
primogenitus, illorum oculos clauderent. Est singulare et summum
officium, quod potest praestari defunctis in novissima hora, et
consuetudo haec haud dubie a patribus orta fuit, et dignissimus ritus
est, qui retineatur etiamnum in Ecclesia propter spem promissae
immortalitatis et resurrectionis mortuorum. Sicut in Germania adhuc
alicubi mos est, ut propinqui in funeribus primam glebam in sepulchrum
coniiciant, atque eo signo testentur spem et expectationem
resurrectionis.

Ad hunc modum Moses diligentissime describit non solum domestica opera
Iacob, sed et cultus et exercitia spiritualia, orationes, laudes,
gratiarum actiones, quae longe excellunt miracula sanctorum
Pontificiorum.

[Seite 640]

Nos vero docemur hoc exemplo nihil suscipiendum et tentandum esse contra
aut sine verbo Dei. Sic igitur vitam nostram instituamus, ut simus certi
nos incedere secundum regulam verbi, sive vigilemus, sive dormiamus,
denique sciamus omnia, quae gerimus, esse mandantis, vocantis et
benedicentis Dei. Vita enim humana miserrima est, subiecta Diabolo,
morti et infinitis tentationibus, plena gravissimis aerumnis et
laboribus. Oportet igitur pios munitos esse verbo Dei contra Sathanam,
peccata et pericula. Quam doctrinam si observassent Papistae, haud
unquam inundasset mundus diluvio illo traditionum humanarum, neque
Ecclesia tot erroribus tam horribiliter esset conspurcata.

Ideo ingens donum Dei est vivere in luce verbi, et vocationis divinae.
Ea enim aurea et rotunda corona est, fulgens circa capita sanctorum,
sicut solent pingi vulgo, nimirum verbum, quod dirigit dies et noctes
cursum [Ps. 119, 105] vitae. Sicut inquit David Psalm⌊o 119: ‘Lucena
pedibus meis verbum [2. Petri 1, 19] tuum’. Et 1. [!] Pet⌊ri 2:
‘Benefacitis attendentes verbo, quasi lucernae lucenti in loco
caliginoso, donec dies illucescat, etc.’ Ratio est in tenebris, ideo
opus habet luce verbi, tanquam duce et gubernatrice. Sic enim Iacob, cum
timeret se ingredi hoc iter contra mandatum Dei, moratur in Beer Seba,
donec sacrificet, invocet, et audiat verbum Dei, quo audito iam laetus
exultat, scit enim profectionem hanc divina benedictione consecratam et
confirmatam esse.

Haec nobis diligenter observanda sunt, ut sciamus nihil temere
faciendum, consulendum, gerendum esse, nisi habeamus verbum Dei, sive
scriptum in libro, sive, si quid singulare suscipiendum sit, traditum
per parentes aut magistratum, ut contra obedientiam et reverentiam Dei
nihil quicquam agamus. Wan darff den Teufel nicht zu gaßt bitten.1�

[46, 5 –7] Et surrexit Iacob de Beer Seba. Tuleruntque filii Israel
Iacob patrem suum et parvulos suos, atque uxores suas in plaustris, quae
miserat Pharao ad ferendum eum. Et tollentes pecora sua, et omnem
substantiam suam, quam paraverant in terra Chanaan, venerunt in
Aegyptum, Iacob et universum semen eius cum eo. Filii eius et nepotes
eius cum ipso, sed et filias et neptes ex filiis, omne denique semen
suum duxit secum in Aegyptum.

Haec est exauditio orationis, et executio verbi divini. Sed occurrunt
hic quaestiones Grammaticae et Arithmeticae. Recitat enim Moses, venisse
Iacob in Aegyptum cum omni familia, rebus et substantia sua, quam
paraverat in terra Chanaan. Sicut supra de Abraham et Loth dicitur [1.
Mose 12, 5] Genesis 12: ‘Tulit Sarai uxorem suam, et Loth filium
fratris sui universamque 

[Seite 641]

substantiam, quam possederant, et animas, quas fecerant in Haran’. Hic
vero generaliter Moses appellat substantiam, non solum facultates, sed
etiam servos et servas, quas solebant tunc, ut hodie in Turcia, emere et
vendere, ac videtur sane non exiguus exercitus fuisse. Quia duodecim
patriarchae habuerunt filios et nepotes, servos, ancillas, et forte
etiam cognatos.

⌊ite: ‘Primogenitus meus Israel’. Item Ephraim peccat, et adorat
vitulos, quod de toto populo aut tribu Ephraim intelligendum est. Sic in
Latina lingua: Romanus prelio victor.

Alterum vero rarius est, videlicet plurali numero uti pro singulari. Ut
infra filii Dan, Husim, unicus tantum commemoratur, cum de pluribus
proposuerit. Et hoc in loco neptes eius, de sola Serah. Haec est
consuetudo et singulare privilegium scripturae sanctae, ut genealogiam
aut generationes appellet, si vel unus tantum numeretur.

Augustinus putat intelligendas esse nurus, sive uxores filiorum, sed est
aliena sententia a textu, qui expresse de filiabus et neptibus dicit.
Sequuntur nomina filiorum Iacob, quae breviter percurremus.

[46, 8 –15] Haec sunt nomina filiorum Israel, qui venerunt in
Aegyptum. Iacob cum filiis suis. Primogenitus Iacob, Ruben. Filii vero
Ruben, Hanoch, Pallu, Hezron et Charmi. Filii Simeon, Iamuel, Iamin,
Ohad, Ioachin, Zohar et Saul, filius Chananitidis. Filii Levi, Gerson,
Cahath et Merori. Filii Iuda Ger, Onan, Sela, Perez atque Serah. Mortuus
vero est Ger et Onan in terra Chanaan. Filii autem Perez fuerunt Hezron,
atque Hamul. Porro filii Isaschar, Thola, Phua, Iob et Simron. Filii
vero Sebulon, Sered, Elon et Iahleel. Hi sunt filii Leae, quos peperit
ipsi Iacob in Mesopotamia, una cum Dina filia sua. Omnes animae filiorum
eius, et filiarum eius, triginta tres.

Solus Saul singulariter hic appellatur filius Chananitidis, cuius rei
varias causas comminiscuntur Rabini, sed non habeo fidem ipsorum
figmentis, neque scio quid dicendum sit. Alii Chananitidem hanc dicunt
esse Dinam stupratam a Sichen, Hittaeo, et postea collocatam viro
Chananaeo, tandem vero adoptatam a Simeone in uxorem, ut praeesset domui
suae. Quod mihi etiam non est verisimile.

[Seite 642]

Sed si licet fingere, hoc potius dicam: Fuisse hanc honestam et formosam
matronam, dilectam a Simeone, quam duxit uxorem, sive viva, sive mortua
coniuge priore, cum iam antea ex alio viro haberet filium Saul, ita ut
is peregrinus sit in hoc stemmate, natus utroque parente Chananaeo.
Atque ea potissimum ratione moveor, quod Saul in hoc numero triginta
trium animarum abundat. Si enim ordine numeres, sunt 34. personae in
Textu.

Nec libet Lyram sequi, qui Dinam excludit, contra manifesta verba.
Praeterea Dina fuit Israelitis filia Iacob, non Chananitis. Sed si qua
persona segreganda est, Saulem potius excludendum puto, quanquam nihil
adfirmo. Non est enim alius locus in tota Genesi tam varie tortus ab
interpretibus, quam hic, in quo omnes vehementer sudarunt, Lyra,
Augustinus, Burgensis, Hieronymus.

[46, 16 –18] Filii autem Gad, Ziphion, Haggi, Suni et Ezbon, Eri,
Arodi, atque Areh. Filii Aser, Jemma, Jesua, Iesui, Baia, atque Serah,
soror eorum. Filii autem Bria, Heber et Malchiel. Isti filii Zilpa, quam
dedit Laban Leae filiae suae, peperitque istos Iacob: sedecim nempe
animas.

Serah est filia Aser. Duae tantum mulieres in hac genealogia numerantur,
et unaquaeque per se vocatur filiae plurali numero, more scripturae.
Superioribus vero 34. additi 16. ex altera uxore producunt 50. animas.
Sequuntur filii et nepotes ex primaria uxore Rahele.

[46, 19 –27] Filii Rahel uxoris Iacob erant Ioseph et Beniamin.
Natique sunt ipsi Ioseph in terra Aegypti Manasses et Ephraim, quos
peperit ei Asnath, filia Potipharis, sacerdotis in On. Filii Beniamin
Bela, Becher, Asbel, Gera, Naaman, Ehi, Ros, Mupim, Hupim et Ard. Hi
filii Rahel, quos peperit ipsi Iacob, omnes animae quatuordecim.

Filii Dan, Husim. Filii Napthali Iahzeel, Guni, Iezer et Sillem. Hi
filii Bilha, quam dedit Laban Raheli, filiae suae, peperitque istos ipsi
Iacob: Omnes animae septem.

Itaque omnes animae, quae venerunt cum Iacob in Aegyptum, egressae de
femoribus eius (praeter uxores filiorum Iacob) omnes, inquam, sunt
sexaginta sex. Filii vero Ioseph, qui nati sunt ei in Aegypto, duae
animae. Omnes itaque animae domus Iacob, quae venerunt in Aegyptum, sunt
septuaginta.

Vides quanto honore adficiat Spiritus sanctus Rahelem, ut vocet eam
uxorem, quod de Lea, Zilpa, Bilha non dixit, quia fuit domina, et primum


[Seite 643]

adamata, expetita, ac desponsata Iacob, sed Laban impia permutatione eum
decepit, ut supra audivimus.

Rursus vero filios Dan dicit, cum unum tantum Husin habuerit, propterea
quod generationes pluraliter appellantur in sacris literis, uno tantum
numerato.

Atque hactenus catalogus nominum, et supputatio eorum, qui descenderunt
in Aegyptum. Sed adeo confusa, ut nullus interpres eam potuerit
expedire. Lyra tamen proxime accedit, nisi quod Dinam excludit, quam
Textus diserte numerat. Si enim omnes in unum colligas, superat una
persona. Siquidem in Textu ponuntur 34. cum Moses tantum 33. recenseat.
Saulem vero potius omittendum puto, quam Dinam, ut ante dixi.

Sequitur iam alius numerus non minus intricatus, cum dicit 66. animas
ingressas esse cum Iacob in Aegyptum. Ad cuius explicationem
commodissimum videtur, ut hanc supputationem distinguamus, ita ut prior
catalogus sit eorum, qui ex Iacob nati sunt, in quo comprehenditur
Ioseph cum filiis. Alter vero sit ingredientium in Aegyptum, ubi
excluditur Ioseph cum filiis, item Er et Onan, et relinquuntur 65.
personae.

Ex Lea ingrediuntur 32. remoto Saule. Ex Zilpa 16. Ex Rahele 11. quia
Ioseph et duo filii iam erant in Aegypto. Ex Bilha 7. Hi numeri omnes
iuncti conficiunt 66. Sed ubi accipiemus reliquos, ut stet numerus
septuagenarius? Ioseph et duo filii additi faciunt 69. Ultimus vero
Iacob septuagesimum locum obtinet. Itaque textus et disiunctive et
copulative intelligendus est: Omnes animae egressae de foemore Iacob,
praeter ipsum, sunt 66. Iacob enim de suo femore non est egressus.
Ioseph vero et filii, quanquam ex ipso nati essent, tamen non
descenderunt in Aegyptum. Mortuis item Ger et Onan in Chanaan succedit
Saul, sed in priore supputatione omittitur, et illi duo numerantur eo,
quod ad posteritatem Iacob pertinent. Septuaginta interpretes
transtulerunt 75. et Stephanus [Apg. 7, 14] allegat ex eis eundem
numerum Act⌊orum 7. Sed is manifestus error, sive malicia est, quod
pro duabus animabus, quae natae sunt Ioseph [5. Mose 10, 22] in Aegypto,
ausi sunt ponere 9 et in Deut⌊eronomio 10. Cap⌊ite expresse 70
tantum animarum mentio fit. Augustinus conatur eos excusare, et sentit
subesse mysterium, sive arcanam quandam sapientiam. Ergo an interpretum
culpa, an vero librariorum inscitia aut corruptela error hic commissus
sit nescio. Textus clare dicit de animabus ingressis in Aegyptum, et ut
maxime Ephraim natus sit secundo anno fertilitatis, Iacob vero migrarit
ad filium secundo anno famis, tamen impossibile est puerum octo annorum
uxorem aut nepotes habere, ad quos ipsi respexerunt.

Videntur igitur septuaginta audentiores fuisse in transferendo, vel
nebulo aliquis librum ipsorum corrupit. Non enim dissimulandus hic error


[Seite 644]

est. Et sunt alii quoque loci, in quibus aut inscitia, aut improbitate
hallucinati sunt. Ideo autoritas eorum apud me parum valet.

Retineamus vero usitatum numerum, qui cum Deutronomio congruit, et quo
facilius nos expediamus ex hoc labyrintho, dixi duplicem supputationem
instituendam esse, unam nascentiae, ut sic dicam, ubi duo moriuntur, Ger
et Onan, et tamen recensentur, nec descendunt in Aegyptum, quanquam
egressi ex femore Iacob. Altera est 66. animarum, et 70. ubi additur
Iacob et Ioseph, cum duobus filiis.

Munsterus Rabinos sequutus dicit iungendam esse adhuc unam personam in
Aegypto natam, nempe Iochaebaed, filiam Levi, et matrem Mosi. Sed
Rabinorum audax et temerarium commentum est, quo non movemur prorsus.

At quorsum praecisione ista in hac genealogia opus fuit? aut quare Deus
voluit nos exerceri et occupari hoc numero, ut videtur, prorsus inutili?
Quid enim ad me sive 60. sive 70. animae descendant in Aegyptum.

Saepe dixi, et semper inculcandum est, quod voluit Deus huius populi
originem certam et illustrem esse propter Christum, qui ex eo nascendus
erat. Ideo diligentissime series patrum in tota sacra historia, in
libris Iudicum, Regum et Prophetarum recensetur, ut constet omnibus de
maioribus Christi, quod non obscuro et ignobili loco natus sit, sed
missus et vocatus divinitus, in hoc mundo doctrinam coelestem et
miracula divina aediderit. Non enim in familia hominum inhonestorum aut
erronum, sicut Papa et Mahumet, sed ex nobilissimo populo natus est.

Deinde propter nos haec scripta sunt, ut discamus Deum sanctorum suorum
tam anxie curam gerere, ut ne unam quidem personam omittat, quin eam
summa fide et diligentia numerari velit. Sicut Christus de [Matth. 10,
30] singulorum capillis testatur: ‘Omnes capili capitis vestri
numerati sunt’.

Principalis igitur causa est Christus. Altera vero est consolatio
piorum, quibus vult addere animum, ne timeant Papam, Turcam, Caesarem,
siquidem ita descripti sunt in manibus Dei, ut non solum nullus digitus,
nulla auricula, sed ne capitis quidem pilus defluere et perire debeat,
contra voluntatem patris coelestis.

[Jes. 49, 14 ff.] Sicut testatur dulcissima sententia apud Isaiam 49:
‘Et dixit Sion: Dereliquit me Dominus, et Dominus oblitus est mei’.
Non, respondet Deus. ‘Nunquid enim oblivisci potest mulier infantem
suum, ut non misereatur filio uteri sui? Certe non faciet. Natura hoc
non sinit, aut si etiam sit meretrix, et sit oblita filii, Ego tamen non
obliviscar tui. Ecce in manibus meis descripsi te, muri tui coram oculis
meis semper’, etc. Quasi dicat: Omnia quae ago in coelo et terra, huc
dirigo, ut tibi serviant. Es ist mir allein umb dich zuthun, Jch kan,
und wil eur nicht vergessen. Tanta cura et amore te prosequor, ut etiam
corrosis et sepultis ne capillus quidem 

[Seite 645]

� dahin gehn. Es ist alles in ein bundelein eingewickelt, das sie
nicht sollen umbkommen. Quin etiam ungulas pecudum colligit, non
capillos tantum piorum. Sicut dicitur Exod⌊i 10: [2. Mose 10, 26]
‘Non remaneat ex eis ungula’. Denique et lachrimas in numerato habet
[Ps. 56, 9] iuxta illud Psal⌊mi 55. Deus, vitam meam annunciavi tibi:
posuisti lachrimas in conspectu tuo, an non in ratiocinario tuo sunt?

An non igitur haec ingens gloria sanctorum est, quod omnia, quae facimus
et patimur in nomine Christi, velut in tabulas relata perpetuo oculis
Domini observantur? Sic enim progenies Iacob, quia habet Deum vocantem
et gubernantem, tam diligenter numeratur, ut etiamnum memoria eius
vigeat. Hanc doctrinam prodest retineri, et agitari in Ecclesia Dei ad
confirmandam et alendam fidem et spem futurae vitae et aeternae gloriae.

Prudens vero omitto quaestionem de septuaginta animabus egressis de
femore Iacob, quam Lyra et alii movent. Item quod plurali iungitur
singulare: Septuaginta anima. Id enim valde frequens est in sacris
literis, et Hebraea lingua, quae non habet rigidam regulam, quod
Adiectivum et Substantivum eodem numero coniungantur. Sicut supra
aliquot exempla habuimus: Vixit 70. annum et unum annos, et hic omnes
anima 66. Atque id fere semper in numeralibus servari solet. Haec sunt
Grammatica et plana.

Nephesch ubique in scriptura sancta significat animam, et totus homo sic
vocatur, quem nos dicimus constare ex corpore et anima, et sive animatum
corpus, sive animal appellamus.

Non autem disputabimus hic, an anima egrediatur de corpore, hoc est
semine paterno. Quae disputatio a sententiariis agitatur: Utrum anima
sit ex traduce, ut corpus, et varie se torquent. Quanquam non video, quo
fructu inter se rixentur. Differemus igitur quaestionem illam in alium
locum. Quidam sentiunt non propagari eam ex traduce, sed parato et
formato corpore, cum omnibus organis subito et in momento infundi, et
cum infunditur, etiam creari, ita ut semel et simul fiat utrunque.
Augustinus nihil adfirmat, et fatetur se nescire.

[Seite 646]

[46, 28] Misit autem Iacob Iudam ante se ad Ioseph, ut instrueret eum
ante se ad Gosen, veneruntque in Gosen.

Iuda a patre ad Ioseph praemittitur, qui honos potius tribus prioribus
filiis, Ruben, Simeon et Levi debebatur. Sed hunc praefert. Sicut supra
solus ipse causam reliquorum egit apud Ioseph. Apparet igitur ex
narratione hac, fuisse eum in summo precio et authoritate apud patrem,
qui singulari studio et spiritu ipsum complexus est, id quod infra etiam
in benedictione ipsius patebit, ubi vaticinabitur venturum ex eius
stirpe Christum.

Habuit tum Iuda circiter 42. annos, fuitque pater duorum nepotum ex
incoestu, et simul rex et sacerdos in domo Patriarchae Iacob contra
ordinem legitimum nativitatis, ac docuit et rexit Ecclesiam domesticam.
Mittit igitur Iacob honestiorem filium ad Ioseph ante se (Lehoroth) ad
instruendum, significat enim (Jarah) docere, instruere, unde Marah
doctor, et Thorah lex, ut doceat Iuda, et significet fratri Ioseph
adventare patrem, et hortetur eum, ut veniat in Gosen. Ubi velit parens
subsistere, et expectare filium. Ioseph enim monendus erat de adventu
patris, ut certa loca designaret et hospitia disponeret.

�, als wir tolle narren. Postquam igitur reliquit terram Chanaan cum
omni familia sua magno gaudio et alacritate, in itinere tamen subsistit
in Beerseba, perturbatus gravi cura et solicitudine, quod sine
promissione, sine mandato et testimonio divino eundum esset in terram
alienam. Ibi vero verbo Dei erectus et confirmatus, tamen nondum omni
metu prorsus liberatur, sed nova formidine et solicitudine afficitur
animus eius. Quare? Quia scriptum [Ps. 146, 3] est: ‘Nolite confidere
in principibus’. Nihil enim certi habebat in illo oraculo divino, de
voluntate Pharaonis et Aegyptiorum, quanquam de voluntate Dei nihil
amplius dubitaret, ac saepe fuerat expertus, quam mirabiliter soleret
Deus implere promissiones suas. Varie enim ab ineunte aetate, et eo
tempore, quo accepit benedictionem, exercitatus fuit. Reliquit domum
paternam metu irati fratris Esau, et exulavit totis viginti annis, et in
exilio durissimam servitutem sub impio et avaro socero Nabal sustinuit.
Huc accessit stuprum Bilhae coniugis, et Dinae filiae, item mors
Rahelis, denique filius unice dilectus venditus et abductus est in
Aegyptum.

[Seite 647]

�

Etsi igitur habet responsum Dei certissimum de profectione in Aegyptum,
quo simul promittitur reductio et multiplicatio, quae omnia vera, certa
et fidelia sunt: Tamen dubitat de Pharaone. Ideo cogitat: Quid de rege
et proceribus regni fiet? Quam varia et multiplicia impedimenta
obiicientur propter voluntates hominum varias et incertas in peregrina
terra et regno florentissimo? Ubi non facile ferent alienos et novos
homines, praesertim quos viderint crescere et regnare. Id enim omnium
temporum Historiae et experientia testatur.

Ioseph quidem hactenus fuit dominus et doctor principum, sacerdotum,
regis, etc. et haud dubie copiosum fructum tulit, constituit et
ordinavit multas Ecclesias. Sed totum regnum non potuit convertere,
semper enim maior pars est Diaboli et idololatrica. Sicut nihil dubium
est, quin Daniel et socii eius in Babilone. Mardocheus item et Ester
multos lucrifecerunt, sed integra regna non potuerunt corrigere. Sic
Ionas convertit regem et principes, sed non omnes, et maxima pars postea
relapsa est in priora flagitia.

Sufficitur igitur quod partem aliquam, et minorem quidem ad emendationem
et frugem perducimus. Deus interea mirabiliter regnat, et sinit manere
idololatriam, mittit vero suos piscatores, Danieles, Iosephos, Hester,
Mardocheos, qui sunt velut vermiculi, et tamen per hos quandoque reges
et monarchas colligit in suam Ecclesiam. Sed regnum mundi manet regnum
Sathanae. Cyrus non pervenit ad regnum per verbum Dei, sed ubi factus
est rex et monarcha, et dominus Babilonis, tum demum audivit Danielem et
socios, et eorum doctrinam amplexus est. Sicut inquit Dominus apud
Isaiam: Antequam me agnosceres, dedi tibi regnum et urbes.

Fuerunt igitur rex et principes Aegyptii boni per synechdochen, quia
minor pars est conversa per Ioseph, aut a Iacob et filiis eius.

Sic nos hodie habemus verbum Propheticum et Apostolicum, convertimus
multos principes, atque etiam regem unum et alterum. Maior vero pars
manet impia, et furit, donec veniat Deus et redigat omnia in [Jes. 55,
11] nihilum. Quia verbum emissum de ore Domini, non redit vacuum, quin
faciat voluntatem eius Isaiae 55. Papistae vero et reliqui adversarii et
contemptores peribunt. Sie werden darob zu grund gehn.

Sic igitur cogitavit Iacob: En ingredimur Aegyptum, ubi inveniemus 

[Seite 648]

aliquot bonos principes, qui audierunt hactenus Ioseph. Sed quid, si
rursus defecerunt a doctrina eius? Quis scit, an sit adhuc in gratia
apud regem et principes? Quid fiet post mortem eius? Quid, si reliqui
praesules, consiliarii aut sacerdotes subverterunt optimum regem? Ideo
vult omnia prius explorare, et propterea praemittit Iudam, et mandat, ut
instruat et paret diligentissime omnia apud Ioseph, et incolas Aegypti.

Quanquam enim habet promissionem, tamen non statuit, propterea
perrumpendum esse sine ulla deliberatione. Sic nos, tametsi certi sumus
de providentia et cura Dei de nobis, tamen sciamus utendum esse rebus et
mediis subministratis divinitus, ne tentemus Deum. Wir sollen nicht
hinein plumpen, ey es muß wol geschehen1�, quia habeo promissionem
Dei, [Vgl. Ps. 91, 13] ergo in medium leonum et luporum me ingeram,
siquidem promisit Deus, quod me velit servare. Non comedam, quia Deus me
pascet. Imo vult nos uti adminiculis ad conservandam et regendam vitam
hanc conditis, quibus ubi nihil proficimus, non tamen desperandum, sed
firmiter nitendum est auxilio divino.

Sic enim patres, cum haberent certam promissionem, tamen non neglexerunt
media, sed sua industria et ingenio usi sunt in cavendis periculis et
totius vitae gubernatione. Simul autem ob oculos habuerunt verbum, quo
confidebant, cum labor et conscientia eorum non sufficerent. Deus enim
ita regit nos, ut non velit esse ociosos, praebet nobis victum et
amictum, sed ita, ut aremus, seramus, metamus, coquamus. Dat praeterea
sobolem, quae nascitur et crescit Dei benedictione, et tamen a
parentibus fovenda, curanda, educanda et instituenda est. Ubi autem
fecerimus ea, quae in nobis sunt, tum reliqua Deo permittamus, et
iactemus curam nostram super Dominum, quoniam ipse faciet.

Sic posset Deus Ecclesiam regere per Spiritum sanctum sine ministerio,
[Joh. 21, 17] sed non vult hoc immediate facere. Ideo inquit ad Petrum:
‘Pasce oves meas’. Vade, praedica, baptisa, absolve. In politia
dicit magistratui: vigila, defende, utere gladio, etc. Ideo Paulus
appellat Apostolos cooperatores Dei. Solus quidem operatur ipse, sed per
nos.

� von einander hauen, sonder soll ein axt, oder segen nemen. Arbor non
est caedenda stipula aut culmo, sed securi. Deus dedit propterea
rationem homini, dedit sensus et vires. His utere tanquam mediis et
donis Dei.

[Seite 649]

Haec semper repetenda et agitanda sunt in Ecclesia Dei, ut regia via1�
incedamus, neque ad dextram, neque ad sinistram declinemus, neque enim
dubitandum est de promissione, nec tentandus est Deus posthabitis aut
neglectis mediis ordinatis divinitus.

Ad hunc modum Iacob, cum animus regis parum ipsi cognitus et perspectus
esset, significat filio suum adventum, ut obviam veniat ad terram Gosen,
ubi iusserat eum cum familia subsistere. Et audivit haud dubie ipsum non
habere communem mensam cum superbis Aegyptiis, quos audivimus valde
insolentes fuisse propter regnum florentissimum omnis generis opibus et
potentia et innumeris donis Dei. Fuerunt idololatrae, et superbissimi
omnium, qui alios prae se contempserunt, et Graecos et Israelitas
habuerunt pro Barbaris, perinde ut fex illa Italorum insolentia et malo
haereditario Germanos, Hispanos et alias nationes barbaras appellat.

Qui vero conversi sunt ex Aegyptiis, haud dubie excellenter boni et pii
fuerunt, ut solet fieri in conversione insigniter malorum.

Caeterum mira et difficilis administratio fuit, cum homo peregrinus et
abominandus superbissimo populo regnaret in Aegypto. Sed conciliavit ei
authoritatem et gratiam virtus et sapientia prophetica, ac successus et
foelicitas in consiliis et actionibus, ideo tulerunt eius gubernationem,
et honoraverunt eum propter singularia et eximia dona, quibus videbant
eum esse praeditum, quanquam nihilo submissius se gererent, sed
retinerent mores patrios. Locus Gosen ubi fuerit, mihi non constat, et
Cosmographi quoque de eo disputant. Videtur fuisse in confinio terrae
Chanaan. Hieronymus scribit suo tempore fuisse appellatum Ptolemaidem,
quod relinquo Cosmographis. Certum est non procul abfuisse a Chanaan
citra Nilum, nondum enim ingressi sunt Aegyptum, sed substiterunt in
ipso aditu, eo in loco, ubi postea aedificata est Raemses, ubi fuit
aditus ad palestinam per mare rubrum et desertum.

Interea ergo haerent in Gosen, donec Iudas perveniat in Aegyptum. Atque
ita singulari providentia cavet Iacob, ne tentet Deum, cum timeret, ne
forte aliquid incuria et negligentia committeretur, quod ipsi posset
incommodare. Vult igitur singula diligentissime disponi et ordinari a
Ioseph. Hoc consilium, sicut sanctorum opera omnia, pium et sanctum est.
Quando enim in fide ambulant, etiam industria et sapientia rationis Deo
placet. Econtra impiorum actiones etiam in speciem sanctissimas
abominatur. Uterque autem pater et filius cupidissime hunc congressum
haud dubie expectavit. Wie wirt jn beiden das hertz gepocht haben. Sicut
desiderium illud et immensa laetitia ex sequentibus patebit.

[Seite 650]

[46, 29.30] Et apparans Ioseph currum suum, ascendit obviam Israeli
patri suo in Gosen: Vidensque eum, ruit in collum eius, et flevit super
collum eius vehementer. Et dixit Israel ad Ioseph: Iam laetus moriar,
posteaquam vidi faciem tuam, et quod tu adhuc vivis.

Verisimile est Iacob vix agnovisse Ioseph, cum venit in conspectum eius.
Fuit enim facies eius nonnihil mutata hisce 22 annis, praesertim cum
accederet habitus et ornatus regius. Pingitur autem magnitudo adfectus
in amplexu mutuo, cum ruit Ioseph in collum patris, et pendet ab eo,
totus perfusus gaudio, ita ut non statim a complexu et osculis grandaevi
parentis se avelli patiatur. Et pater, qui hactenus in summa tristitia
et dolore vitam egit, nunc quasi ab inferis et morte in vitam
resuscitatur.

Fuit igitur gaudium et laetitia corporalis, sed plena veris et
dulcissimis στοργαῖς, et Deo mirum in modum placentibus. Neque
quispiam est, qui adfectus illius magnitudinem verbis possit assequi,
aut intelligere, nisi experientia aliquando didicerit. Pater inquit: Iam
laetus moriar, ut noster interpres reddidit: Jch will nu gern sterben.
Hac ipsa hora et momento moriar, si sic fuerit Domino visum. Sunt valde
pathetica verba: Iam nunc ad oppetendam mortem sum paratus. Nam hactenus
totis viginti duobus annis miserabili luctu, moerore et desperatione de
vita tua animus meus misere excruciatus est. Nunc igitur cum vivum et
incolumem aspicere te liceat, ex morte in vitam revocatus, omnibusque
aerumnis et difficultatibus videor defunctus.

Neque vero gloria et dignitate Ioseph adhuc movetur, tanto enim adfectu
rapitur ad conspectum filii superstitis, ut splendore illo et potestate
regia nihil afficiatur, atque eo tantum acquiescat, quod vivit. Quin
etiam, si omnium hominum miserrimus et desertissimus esses, cogitat,
satis superque mihi foret, te vivere et valere, nihil moror gloriam aut
opes non solum Aegypti, sed et totius mundi, quo relicto libens nunc et
laetus ex hac vita discedam.

Talia haud dubie fuerunt verba adfectuum paternorum, quae Moses breviter
tantum attingit. Sicut reliqua omnia tacet, quae in illo congressu dicta
et gesta sunt. Sed fuit certe longa disputatio, et colloquium de variis
casibus et mutationibus. Ioseph prolixe commemoravit patri omnium rerum
suarum statum et fortunam admirabilem, manseruntque ea nocte in Gosen,
et simul coenati sunt. Tota denique domus et familia Iacob exhilarata
fuit, variosque sermones habuerunt de omnibus rebus anteactis, de
fratribus, uxoribus, in primis vero de luctu patris. Ista utcunque
significantur a Mose: nec potuit aliter fieri, suavissima enim
recordatio est aerumnarum et laborum praeteritorum. Sicut inquit poeta: 

[Seite 651]

�

Quaesitum est de matre Bilha, Zilpa, Lea, etc. Ioseph vero altero aut
secundo die dixit ad patrem et fratres: Ascendam ad regem, etc.

[46, 31 –34] Dixitque Ioseph ad fratres suos, et ad domum patris sui:
Ascendam et indicabo Pharaoni, dicamque ei: Fratres mei et domus patris
mei, qui fuerunt in terra Chanaan, venerunt ad me, et sunt pastores
gregum. Quia sunt homines pecuarii, adduxeruntque greges suos, armenta
sua, et omnia, quae habent. Cumque vocaverit vos Pharao, et dixerit:
Quod est opus vestrum? Respondebitis: Viri pecuarii sunt servi tui a
pueritia nostra usque in praesens, non solum nos, sed et patres nostri.
Ut scilicet habitare possitis in terra Gosen, quoniam abominandi sunt
Aegyptiis cuncti pastores ovium.

Novit Ioseph mores superbissimos Aegyptiorum, quod soleant fastidire
Hebraeos, non tantum, quod peregrini sunt, sed etiam propter conditionem
et genus vitae. Cum autem agnoscat summam potestatem esse penes
Pharaonem, iterum utitur industria humana, et declarat reverentiam suam
erga superiorem, sicut antea nihil unquam gessit sine nutu et autoritate
regis. Atque ea sane opus fuit propter varias difficultates et
molestias, quae obiiciuntur gubernatoribus in tantis imperiis.

Ideo ait ad fratres et familiam patris: Ascendam, et audiam, quid animi
habeat rex. Venitis enim in regnum amplissimum, ubi abominandi estis
toti populo, propter rem pecuariam, ideo necesse est, ut faciam vobis
aditum ad regem. Praeterea hoc monendi estis, ut summo studio
accommodetis vos ad ingenia hospitum Aegyptiorum, ne offendatur incultis
et agrestibus moribus, sed ad humanitatem et civilitatem quandam vos
componatis. Assuescendum enim erit ingeniis et moribus superbae
nationis, ne initio statim inveniant, quod carpant et reprehendant.

Stabitis coram rege et principibus regni, ibi dabitis operam, ut modeste
et summisse vos geratis. Et sic dicetis: Viri pastor (sic enim est in
Hebraeo, ubi non curatur congruentia numerorum) exercemus pecuariam. Hoc
verbo offendentur quidem Aegyptii, sed melius est aperte et ingenue
rationem vestri loci atque ordinis reddere, quam quicquam simulare aut
dissimulare. So kumpt jr am besten hin durch.

Praeterea dicam adduxisse vos greges et armenta vestra. Idque praemoneo,
ut certam formam responsionis habeatis, ubi vocaverit vos rex. Nihil
enim dissimulabitis, sed dicetis: Viri pecuarii sumus a iuventute
nostra, bekennet gleich zu.2� Et simul etiam, ut hunc locum Gosen 

[Seite 652]

obtinere possitis, qui non est in medio regni, sed in confinio terrae
Chanaan. Si enim aut ego, aut rex propter me vellet vos meliore et
honestiore loco collocare, futurum id esset invidiosum principibus et
subditis regni. Ego vero id ago, ut in loco pascuo subsistatis, neque
etiam metuatis offensionem et invidiam Aegyptiorum, qui abominantur
pastores, non quod iis prorsus careant, sed quia contemnunt eos. Sicut
apud nos quoque bubulci et opiliones infimo loco habentur, aut ut
lictores, lanii, carnifices nostris moribus non admittuntur ad honores
aut honesta sodalicia. Ita ex omnibus ordinibus regni illius pastores
fuerunt abiectissimi.

Caput XLVII.

[47, 1] Venit itaque Ioseph, et indicavit Pharaoni dixitque: Pater meus
et fratres mei, greges eorum atque armenta eorum, una cum omnibus, quae
habent, venerunt e terra Chanaan, et en sunt in terra Gosen.

Vide perseverantiam Ioseph in observando et honorando rege. Adeo enim
reverenter eum colit, ut nihil suscipiendum cogitet proprio et temerario
ausu, quin omnia ad regem referat, absque eius nutu nihil prorsus
facturus. Ea vero praestantissima et rarissima virtus est in omnibus
praefectis et quaestoribus, qui hodie non imitantur exemplum Ioseph, sed
metas officii et mandatorum temere et impudenter transiliunt. Wenn einer
einer handt brait befelh hat vom Fuersten, so nimpt er ein gantze elen
lang.1� Inde adeo tot confusiones in Rebuspub⌊licis et earum
eversiones sequi necesse est. Debebant enim fidem et diligentiam
praestare in exequendis mandatis principum, neque quicquam sine eorum
autoritate tentare. Id si facerent, minus esset calamitatum et
aerumnarum in imperiis.

Sicut haud dubie Aegyptus fuit florentissimum regnum non tantum
opulentia, quod minimum fuit, sed et ordine et iustitia. Et Ioseph fuit
praestantissimus vir, qui hoc regnum pulcherrime ordinavit, et
illustrissimis exemplis virtutum et obedientiae praeluxit aliis
proceribus et subditis, cum nihil faceret sine iussu et arbitrio regis.

Hodie fere in omnibus aulis plures querelae sunt de rapacitate et
inuriis quaestorum, quam civium aut rusticorum inter se. Neque tamen
omnes controversiae inter praefectos et inferiores ad principes referri
possunt, quibus satis magnum onus incumbit in dandis mandatis, verum
insuper etiam querelas audire coguntur de perfidia eorum, quos
praeficiunt aliis. Non sunt tales Ioseph in nostris Rebuspub⌊licis.
Sicut etiam in Ecclesia desunt Pauli et Petri, vel saltem valde rari et
pauci sunt.

[Seite 653]

Significat igitur Moses, cum hoc exemplum Ioseph tantopere praedicat,
eum non solum docuisse, sed etiam doctrinae et obedientiae erga regem,
quem videbat virtute et probitate praeditum esse, aliis specimen
dedisse.

Ac sane memorabilis imago est optimi principis, qui praefuit et profuit
per se, et exemplo per alios, ita ut reliqui consiliarii aut praefecti
excitarentur ad fidem et modestiam in obeunda vocatione praestandam. Sic
enim ordinat omnia, postquam advenerunt pater et fratres, ne sine
consensu regis possideant terram Gosen, quanquam illic collocare ipsos
singulari consilio constituerat, tamen non vult eam praeoccupare, nec
praeiudicare autoritati regiae. Sed iubet eos ibi morari, donec de
voluntate Pharaonis fiant certiores. Non abutitur nec potestate sua,
quae quidem a rege ei data fuerat, nec gratia et clementia eius, sed
supplex accedit ad Pharaonem, et ait: Pater et fratres mei iam venerunt
ex terra Chanaan, id tibi significo, ut quem locum ipsis velis
attribuere, nobis ostendas.

Haec pulcherrima modestia et obedientia est, qua subiicit Ioseph se et
totam domum patris Pharaoni, quae si hodie quoque in imperiis et
politiis servaretur, profecto plus esset foelicitatis et benedictionis
in omnibus ordinibus huius vitae.

[47, 2] Accipiens autem minores natu e fratribus suis, nempe quinque
viros, statuit eos coram Pharaone.

In Hebraeo est: Accepit a fine, sive de extremitate fratrum suorum, et
est aequivocum, de quo fine intelligendum sit, de superiore vel
inferiore, hoc est, de prioribus aut posterioribus quinque fratribus.
Volo autem cuilibet suum iudicium hic liberum esse, neque enim
periclitatur ea in re fides et religio Christiana, nec de haeresi
agitur.

Ego in ea sententia sum, quod Ioseph fratres minores natu statuerit
coram Pharaone, quia finis in Hebraea lingua extremitatem aut postremum
in qualibet re significat. Sicut inter hosce fratres Dan, Naphthali,
Isaschar, Zebulon fuerunt postremi. Sed alii aliud sine periculo sequi
possunt.

Rursus vero quaeritur, quam habuerit Ioseph causam huius facti. Rabini
nugantur eum delegisse illos, qui abiectiori aspectu et persona essent,
ne si robustiores adduceret, a Pharaone in militiam traherentur. Sed si
singulorum aetatem consideres, nullus eorum est infra triginta aut
quadraginta annos. Et exigua distantia est decem annoru, mquo alter
alterum potuit superare, quod tempus non facit magnam et manifestam
differentiam inter fratres. Solus Beniamin natu minimus est, in reliquis
difficulter potuit deprehendi discrimen ex aspectu aut collatione
personarum. Quia fere decennio omnes ordine in lucem aediti sunt, et
praesertim in adultis parum momenti habet horum annorum intervallum.
Beniamin vero iam decem liberorum pater erat.

[Seite 654]

Arbitror igitur eum extremos accepisse, et honorasse fratrem Beniamin,
quem praecipue regi commendatum voluit. Et huic adiunxit minores quatuor
ex Bilha et Lea natos.

Quod autem Iudaei somniant Ioseph metu impulsum id consilii caepisse,
nimis frivolum est. Cur enim metueret, ne ad militiam eos raperet rex,
cum toties iam dictum sit, omnes pastores abominandos fuisse Aegyptiis.
Nihil igitur periculi erat, ne ad rem militarem adhiberentur, cum et
nobiles Aegyptios, et duces militiae pastores omnes aversari sciret. Et
infra dicet rex: Quod si nosti in eis esse viros industrios, constitue
illos magistros pecorum meorum. Scit eos esse despectos apud suos
subditos, iubet ergo greges suos et armenta pascere.

Atque hinc apparet abominationem intelligendam esse relative ad alios
ordines hominum, et per Synechdochen, nimirum quod ad dignitates
attinebat et officia nobiliora. Sicut etiamnum nobiles et cives
dedignantur commercia rusticorum, et rustici etiam opiliones et subulcos
prae se contemnunt. Idem fit in diversis nationibus. Galli efferunt se
supra Germanos, et in primis Itali reliquos omnes ex alto despiciunt et
detestantur.

Caeterum possunt ac debent esse gradus civilis vitae et ordinum inter
homines, alia enim conditio est ducis, alia militis, alia civis, alia
opilionis. Sic Aegyptii nisi peccassent superbia, potuerunt sine peccato
inferiore loco habere pastores, quam duces belli, aut alios dignitate et
nobilitate illos praestantes. Et Ioseph exemptus erat ab hac
abominatione, tametsi origo et genus eius esset abominabile. Abstinebant
quidem Aegyptii a convictu eius, tamen in conspectu et praesentia
illorum cibum capiebat, et ipse propter virtutem et pietatem insignem ad
principatum hunc evectus fuerat. Sicut Iustinus imperator ex bubulco dux
factus, et tandem imperium adeptus est. Et Sfortia, dux Mediolanensis,
rustici filius et lixa fuit, sed cum corpus et animum haberet et robore
militari praestantem, pervenit ad ducatum, et duxit uxorem filiam
prioris ducis. Sic Mathias Rex Hungariae [Pred. 4, 14] ex carcere ad
regnum traductus est. Et Salomon inquit: ‘De carcere catenisque
interdum quis egreditur ad regnum’.

⌊o 113: [Ps. 113, 5 ff.] ‘Quis sicut Dominus, Deus noster, qui in
altis habitat, et humilia respicit in coelo et in terra? Erigens de
pulvere inopem, et de stercore extollens pauperem’. Das hat Gott woll
macht. Et tamen servat differentiam statuum et ordinum huius vitae,
civium, rusticorum, principum, nobilium, etc. Quamvis hodie quoque ut in
veteri versiculo est: 

Et genus et formam regina pecunia donat.1�

[Seite 655]

Sed manent nihilominus communes gradus societatis civilis, ut quilibet
suum locum teneat, qui divinitus ei attributus est, sive sit princeps,
sive rusticus. Haec dico contra Iudaeorum nugas et commenta.

Ioseph enim voluit ostendere regi, se et suos esse honesto, licet humili
et obscuro loco natos. Ideo quanquam essent pastores, tamen honestos et
bonos viros esse, quorum opera tuto posset uti in regno. Nam haec quoque
cura ad gubernatores pertinet, ut diligenter videant cuiusmodi hospites
recipiant. Hosce igitur advenas statuit Ioseph coram rege, ut videat
sibi aut regno suo ab ipsis nihil esse periculi, et quod maius est, ut
declaret tales eos esse, qui sunt Deo grati, Ecclesiae utiles, et toti
regno salutares.

Ac videtur Iacob hoc consilium dedisse, ne adduceret in conspectum
Pharaonis maiores fratres, Ruben, Simeon, Levi, quibus paulo erat
iniquior, quanquam de Iuda nescio quid statuerit, nisi sic exponas
particulam illam: A fine fratrum, hoc est, aliquos de maioribus, et
aliquos de posterioribus, sed nihil possum adfirmare. Et nihil hic est
periculi, quoquo modo exponatur, ut supra dixi. Etsi enim maioribus natu
condonata erant peccata, tamen poena eos adhuc manebat, sicut infra
audiemus.

Haud dubie vero multo plura colloquia inter regem et fratres Ioseph
habita sunt, quam hic describuntur. Interrogavit eos rex de Ioseph,
quomodo et qua occasione avulsus esset a domo paterna, et traductus in
Aegyptum. Sed principalis quaestio tantum hoc in loco recitatur.

[47, 3.4] Dixit autem Pharao ad fratres Ioseph: Quod est opus vestrum?
Et responderunt Pharaoni. Pastores ovium sunt servi tui, et nos et
patres nostri. Dixeruntque ad Pharaonem: Ut incolamus hanc regionem,
venimus, non enim sunt pascua gregibus, quos habent servi tui, quoniam
grassatur fames in terra Chanaan. Liceat igitur quaesumus servis tuis,
ut habitent in terra.

⌊uasi D⌊icant non sumus novi homines, sed tota nostra progenies,
omnes maiores nostri fuerunt pastores. Ideo nihil aliud promittimus de
nobis, quam quod possimus pascere oves.

Ita vero significant se non inhiare dignitati et honoribus Aegyptiorum.
Frustra igitur nugantur Iudaei eos metu quodam sic loquutos esse, ne
raperentur ad militiam. Sed hoc volunt dicere: Quanquam frater noster
principem locum tenet in regno tuo, tamen nos nequaquam ambimus eandem,
aut similem aliquam dominationem. Plus satis enim honoris nobis accedit
ex dignitate et gloria fratris nostri.

[Seite 656]

Nec dubito Ioseph ad hunc modum ipsos instruxisse, non tantum
humilitatis, sed et utilitatis causa. Nam qui potest fugere et vitare
aulas, profecto beatus est, non solum nostro seculo, sed et omnibus
temporibus. Est quidem magnus splendor, et dignitas aulica pulchra est
et necessaria, ac cupiditas humana magis rapitur pulchritudine, quam
utilitate aut necessitate, siquidem tantum opes et commoda sua, ac
suavitatem cum gloria coniunctam appetit, sed officia et labores nemo
quaerit, quin potius oderunt et defugiunt omnes. Idque omnes Principes,
Reges et Imperatores semper questi sunt. Sicut ferunt Imperatorem
Maximilianum nobilibus suis expostulantibus cum eo, quod in omnibus
officiis et actionibus potissimum opera hominis plebei et sacerdotis
uteretur, qui postea Episcopus et Cardinalis Salispurgensis factus est,
respondisse: Cur vos non facitis, quos decebat has partes suscipere et
tueri? Mihi opus est homine industrio et sedulo, per quem negocia mea
expediam, at vos defugitis haec officia, ideo scriba hic mihi deligendus
fuit, qui labores aulicos sustineat. Wenns der adel nicht thun will, so
muß der schreiber oder der pfaff thun. Equites ego facile possum
facere. Sed viros idoneos ad gubernationem, et tolerantes laborum et
onerum imperii, non possum creare. Difficilima enim profecto res est
gubernatio.

⌊licae. Ac qui potest ea vitare, vitet sane, sed non eo modo, quo
Diocletianus et alii multi reges, ac Turcicus Tyrannus Mahumeth, ut
fugerent difficultates et curas regni, abdiderunt se in sola loca,
monachorum instar. Non enim recte faciunt hi, qui ad gubernacula rerum
adhibiti et vocati sunt et ea deserunt, fracti magnitudine et mole
curarum. Quin potius maneant in statione sua, in quam divinitus
collocati sunt, et praebeant se viros strenuos et fortes, qui non
frangantur animis propter pericula et procellas, quibus saepe duriter
quassantur politiae. Imperia enim et gubernatio necessaria est huic
vitae, et requirit homines industrios et laboriosos. Ac pertinent quoque
dignitates, honores et opes ad quamlibet administrationem, sive
politicam, sive etiam Ecclesiasticam. Aber es will nicht faule leut
haben.1�

Noster princeps IOANNES FRIDERICUS, DUX SAXONIAE ELECTOR in tanta mole
negociorum tantum laborat, ut vere de eo dici [Vgl. 1. Mose 49, 14 f.]
posset: Isaschar asinus fortis, sive osseus ad ferendum et sustinendum
immensum illud onus laborum. Regna enim omnino opus habent
administratione. Causae et lites in iudiciis et foro cognoscendae et
dirimendae sunt, quod non potest fieri sine magna molestia et
difficultate. Recte igitur et praeclare dixit Maximilianus se facilius
multo homines equestris 

[Seite 657]

� Nostri nobiles et centauri domi militiaeque ad res regendas inutiles
sunt, dedunt se aut avariciae inexhaustae, aut helluationibus, pericula
vero et onera Reipub⌊licae fugiunt, et in acie cavent sibi loco.

Ac supra quidem diximus difficile esse gerere Rempub⌊licam sicut
homines exercitati et edocti experientia norunt, et ab omni ambitione et
cupiditate honorum alienissimi sunt, ac quoquo modo eos vitare conantur.

� in rebus honestis, accedat enim oportet studium pietatis et
virtutis, ac timor Dei ad quamlibet gubernationem.

Quare Ioseph fortiter et prudenter consulit fratribus, ut maneant in
vocatione, et eo in loco, quo hactenus fuerunt, non ambiant magnos
honores in regno alieno, sed sua sorte et conditione sint contenti,
neque id animum inducant suum, quod propter fastigium illud honorum, in
quo vident constitutum fratrem, sibi quoque ad dignitatem et gloriam
similem aspirandum sit. Idque etiam a nostris moribus et exemplis
alienum est. Multos enim videas ex aulicis, qui ad quemcunque gradum
dignitatis evecti statim cognatos et propinquos extollere et locupletare
student. Ioseph vero iubet fratres acquiescere suo statu, tametsi
habeant promissionem de terra Chanaan, non tamen anticipandum esse
tempus a Deo praevisum, sicut postea in Paralipomenis narratur de filiis
Ephraim, qui, cum ante tempus occupare vellent terram Chanaan, deleti
sunt.

Sic igitur loquuti sunt filii Iacob cum Rege, ut ostenderent se ab omni
sublimitate abhorrere, et necessitate eo adactos, ut peterent sibi vel
infimo loco pastorum licere in regno hoc consistere. Non venimus,
inquiunt, ad regnandum, aut aliquid moliendum, ne quid de nobis mali
suspiceris, 

[Seite 658]

sed cupimus hic ad tempus haerere, cum desint pascua et alimenta in
nostra terra quam reliquimus, eiecti fame et omnium rerum necessariarum
penuria. Der hunger hat uns auß getrieben. Sumus inopes et extorres.
Ideo petimus ut liceat nobis aliqua parte regni tui, saltem in terra
Gosen aliquandiu morari. Haec omnia paucis tantum perstrinxit Moses, sed
haud dubie multo plura dicta fuerunt, et responderunt aliquanto
copiosius ad quaesita regis, aut aliorum procerum.

Vides autem rursus celebrari virtutem Ioseph, qui summa prudentia et
fide administravit omnia. Hae enim vere Heroicae virtutes sunt dignae
tanto principe, ac maius omnino exemplum est, quam ullorum Heroum in
quacunque administratione politica unquam fuit. Quam sapienter, quanto
animi robore et virtute singula gessit? Et in his omnibus quanta pietas
et cognitio doctrinae coelestis enituit? adeo ut vere politicus et
theologus excellens dici queat.

Sed hic alia quaestio nascitur, cuiusmodi pascua fuerint in Aegypto, cum
nulla essent reliqua in terra Chanaan et vicinis locis, neque etiam in
ipsa Aegypto propter annos sterilitatis. Respondeo: Non puto totam
Aegyptum ita prorsus exaruisse, quin aliqui agri et prata superessent,
quae irrigata inundatione quantumvis parva Nili, adhuc fuerint pascua,
sicut supra de differentiis exundationum dictum est: Quanquam parum
admodum huc videntur facere, neque certo scire possumus, quomodo toto
illo tempore paverint pecudes. Terra autem Gosen forte fuit vicina Nilo
in loco declivi, ubi magis et diutius potuit irrigari. Ac magnum est,
quod ipsi habuerunt ibi pascua, quibus alioqui fere universa Aegyptus
caruit, ut infra dicetur habuisse subditos regni adhuc pecora, quae
dederunt pro frumento, quo videtur significari, fuisse tum adhuc reliqua
pascua pro pecudibus, sterilitatem vero tantum ad penuriam frumenti, aut
pastus armentorum referendam esse.

⌊o 107. dicitur de paenis divinis et mutationibus regionum: ‘Posuit
flumina in desertum, et exitus aquarum in sitim. Terram fructiferam in
salsuginem a malicia inhabitantium in ea’. Quando enim punit Deus
aliquam notionem, non tantum aufert homines, sed etiam ipsum succum
terrae. Sicut hodie Italiae fertilitas, et nostrae quoque Thuringiae,
quae in tota Germania fuit feracissima, decrescit. Ferunt enim proventus
septem annorum vix aequare reditus triennii ante haec tempora. Haec
fiunt propter maliciam hominum, praecipue vero propter usuras, et
indomitam avariciam, quae nihil non audet, atque exhaurit et exugit has
regiones miserrime.

Gosen autem, ut supra dixi, videtur hic locus fuisse, ubi postea Raemses
aedificaverunt, unde etiam egressi sunt. Fuit in extremis finibus
Aegypti versus Chanaan et Arabiam, ad primum ostium Nili orientale, quod
vocatur Pelusinum. Apparet fuisse solum admodum foecundum et fertile.

[Seite 659]

[47, 5.6] Et dixit Pharao ad Ioseph: Pater tuus et fratres tui venerunt
ad te. Terra Aegypti tibi patet, cura, ut pater tuus et fratres tui
habitent in melioribus locis terrae. Habitent inquam in terra Gosen.
Quod si nosti inter eos esse viros industrios, praefice eos pecori meo.

Respondet Rex clementer et munifice: Sunt fratres tui, inquit, de quibus
licebit tibi quicquid libuerit statuere. Si sunt eis viri virtutis, viri
fortes et industrii, constitue eos pastores pecorum meorum. Etsi enim
subditi mei ipsos aversantur, tamen non abiiciam eos, postquam te eodem
loco natum ad hoc fastigium dignitatis evexi. Ipsi vero, ut petunt,
maneant privati. Tu privilegium tuum retinebis, qui personali exemptione
ex pastore princeps factus es. Nam dona Dei habent exceptionem, quam
Deus sibi soli reservat, Es gehoert fur unsern Herr Gott. Quilibit
igitur suum locum teneat, donec sors eximat, quos vult ex communi
ordine.

Requirit vero rex pastores industrios et diligentes. Ein feinen hirten,
der mit seinem ampt woll wuste umb zu gehn, et qui non tantum norit,
quae sit muneris sui ratio, sed etiam vigilanter et sedulo imperata
faciat, talem vult sibi seligi.

Atque hic vides pastores etiam vocari viros virtutis, hoc est,
laboriosos, diligentes, operosos, industrios, die eins dings warten.
Sicut mulier [Spr. 31, 10 ff.] quoque appellatur Proverbiorum ultimo:
Mulierem fortitudinis, virtutis quis inveniet? die jr frewlich ampt
außricht, endelich1� ist, ein feine domina, materfamilias, curans
domum, educans liberos, diligenter et strenue faciens [Ruth 2, 1]
officium honestae et piae matronae. Sic Boas Ruth 1. vocatur vir
virtutis. Et quisque in suo officio et suo loco talem se debet praebere.

Eiusmodi vero pastores optant etiam hodie reges, principes et
patresfamilias, et queruntur plerique omnes, non inveniri bonum et
fidelem quenquam. Et haec forte Pharaoni causa fuit desiderandi pastorem
industrium, quod eo quoque tempore, rege adeo foelici et regno
florentissimo rarissimi tamen et paucissimi boni essent.

[47, 7] Adduxit quoque Ioseph patrem suum Iacob, et statuit eum coram
Pharaone, et Iacob benedicebat Pharaoni.

⌊ite 15 Gen⌊esis: ‘Scias, quod peregrinum 

[Seite 660]

futurum sit semen tuum in terra aliena, et subiicient eos servituti, et
affligent quadraginta annis. Veruntamen gentem, cui servituri sunt, ego
iudicabo’. Sic autem fides quoque excellit memoria, quia fides et
promissio sunt correlativae, et, ut ita dicam, commemorativae. Ideo
proficiscitur quidem ex terra Chanaan, sed cum tremore, donec accipiat
consolationem in Beerseba, quae, nisi accessisset, nunquam perrexisset.

Ingrediens autem in Aegyptum, servit tempori et necessitati praesenti,
sic cogitans: En venio in terram peregrinam, in qua vexabor et [1. Mose
15, 16] ego et semen meum. Cum enim dicit Textus: In generatione quarta
revertentur, sic ratiocinatus est: Abrahae seculum primum est, alterum
Isaac, tertium meum. Quartum filii Ioseph. Vado igitur ad purgatorium et
infernum, incertus de salute et reditu meo. Honorat quidem regem, et
tamen non dubitat ipsum futurum persequutorem seminis sui, vel certe
successorum eius.

Sed quid faciat? Deus iussit eum descendere, et promisit Ioseph
clausurum defuncto ipsi oculos, eo acquiescit, et meditatur, quomodo
quam celerrime ex Aegypto reducatur etiam mortuus, si vivo tantum
facultatis non concedatur.

Postquam igitur statuit Ioseph fratres ante Pharaonem, iam etiam patrem
introducit, haud dubie sic volente et mandante rege, quia bonus erat et
pius, qui intelligebat et agnoscebat dona Dei in Ioseph, postquam
conversus fuerat, et doctrinam ac sapientiam coelestem ab eo didicerat.
Alter vero, qui post hunc regnabit, non cognoscet Ioseph, et duriter
exercebit posteritatem eius. Sed cum iam vidit fratres, cupit etiam
patrem grandaevum intueri et alloqui, qui haberet talem filium, tantis
donis a Deo ornatum, summum prophetam, et plenum spiritu sancto. Nam quo
quis est intelligentior et sapientior, hoc magis videre cupit patrem tam
sancti filii. Iacob igitur sequitur Ioseph et venit ad regem, sed nihil
loquitur, neque petit, tantum benedicit ei, et honorat maiestatem illam
politicam et regiam, quam scit ordinationem divinam esse. Haud dubie
multa alia cum eo loquutus est rex per interpretem, quaesivit de variis
rebus, qui fuerit avus, qui pater, quid singuli gesserint, quas aerumnas
et labores sustinuerint, quae non commemorantur a Mose, quid id solum
scribit, eum benedixisse regi, hoc est, beneprecatum ei esse, invocando
Deum pro salute et conservatione ipsius et universi regni.

Alias vero benedicere est maioris erga minorem, sicut dicitur in [Hebr.
7, 7] Epistola ad Hebraeos 7: ‘Sine ulla autem contradictione quod
minus est a maiore benedicitur’. Ut Melchisedech benedicit Abrahae,
sed de benedictione divina id est accipiendum. Alias significat optare
et imprecari [Ps. 146, 1] benedictionem. Alias gratias agere, laudare:
Ut in Psalmis: ‘Benedic [Ps. 66, 8] anima mea Domino’. ‘Benedicite
gentes Domino’, hoc est, gratias agite, laudate.

[Seite 661]

Iacob igitur benedicit regi, tanquam minor maiori, habet orationem, in
qua praedicat clementiam eius, et agit gratias pro acceptis beneficiis,
quod Ioseph filium exaltarit, se vero et filios tam clementer exceperit,
dederitque locum, ubi habitarent, miserit etiam frumentum et viaticum in
terram Chanaan, etc. Ea certe gravis et diserta oratio fuit, non enim
putabimus fuisse Iacob infantem aut rusticum, sed fuit Propheta,
episcopus, et doctus in spiritu. Valuit igitur dicendo in suo argumento,
et egregia et prolixa oratione regi gratias egit pro omnibus bonis,
quibus ab ipso fuerat cumulatus addita precatione, ut in posterum quoque
hanc clementiam retinere vellet erga se et universam posteritatem.

[47, 8 –10] Dixit autem Pharao ad Iacob: Quot sunt dies annorum vitae
tuae? Iacob respondit Pharaoni: Dies peregrinationis meae centum
triginta annorum sunt. Pauci quidem et mali fuerunt dies annorum vitae
meae, nec attigerunt dies annorum vitae patrum meorum, quibus fuerunt
peregrini. Et benedicens rursus Iacob Pharaoni egressus est a conspectu
eius.

Haec altera oratio regis est ad Iacob, qua interrogat de aetate ipsius.
Haud dubie vero alii quoque sermones intercesserunt, ut solet fieri in
colloquiis familiaribus. Et vidit fortassis rex canos eius et rugas
seniles, quae ostendebant aetatem longe provectiorem, quam ex filiis
ante audierat, aut ipse ratiocinari potuerat. Quaerit igitur: Video te
esse senem decrepitum, quot annos habes? Respondet Iacob: Non sum adeo
grandis natu, ut in facie apparet: annos 130. habeo, non amplius. Patres
mei longiore tempore vixerunt, Isaac pervenit ad 180. Abraham ad 175.
annos, quos ego non attigi, tametsi iam tristis et decrepitus senex sum.

Inde enim occasionem interrogandi videtur accepisse Pharao, cum videret
incultam caniciem, faciem squalidam et rugosam. Sed duplex est canicies,
quaedam aetatis, quaedam tribulationis. Homines curis et aegritudine
animi canescere dicuntur Germanica phrasi. Jch mochte graw werden.1�
[Ps. 6, 8] Et Psalm⌊o 6: ‘Turbata est sive corrosa facies mea prae
indignatione, inveteravi inter omnes inimicos meos’. Q⌊uasi D⌊icat
ita sum circundatus inimicis et vexationibus, ut subinde una finita tres
aliae longe graviores succedant. Nulla enim calamitas2� sola, ut dici
solet.

Hae autem tribulationes et aerumnae accelerant caniciem, rugas, et ipsam
denique mortem. Hinc illae querelae afflictorum: Du wirst mich graw
machen, wirst mich todten. Graves enim tentationes certe mortificant
[Sir. 11, 9] et occidunt. Ideo monet Salomon Eccl⌊esiastici 11:
‘Laetare ergo iuvenis in adolescentia tua, et laetum sit cor tuum per
tempus iuventutis tuae’. Ein iunger mensch soll frolich sein. Iuvenis
non debet seipsum excruciare 

[Seite 662]

anxiis et mordacibus curis, quae vires absumunt, et exhauriunt succum
vitae. Heb nicht frue an dich zu plagen. Postea accedente aetate,
occupationibus et negociis quibuscunque, etiam curae et aerumnae omnis
generis sequentur. In negociis wirt es sich selbs wol lernen.

Ait ergo Iacob: Senex sum, non annorum, sed malorum multitudine, quae
multo magis enecat, quam annorum numerus. Et si nostrum seculum videmus,
quotusquisque hodie est, qui perveniat ad sexaginta annos? quot milia
hominum absumuntur gladio, peste, tristitia, tribulationibus ante id
tempus? Ac grandis aetas iam est 60. aut 50. annorum.

[Spr. 17, 22] De tristitia vero inquit Salomon Proverb⌊iorum 17:
‘Spiritus tristis exiccat ossa’. Aegritudine enim animi tabescit
etiam corpus, cordis anxietas exhaurit succum vitalem. Idem hic queritur
Iacob: Dies mei non tam multi, quam mali. Multis enim et gravissimis
aerumnis conflictatus sum, et tota mea vita nihil aliud fuit quam
peregrinatio, sicut patet ex Historia ipsius, fuisse eum admodum
infoelicem et adflictum, usque ad 74. annum. Adhuc iuvenis eiicitur e
domo paterna per Esau, cum antea contemptus et despectus semper fuisset,
ac propterea abstineret a coniugio et oeconomia usque ad 45. annum.
Accepta autem benedictione servit 20. annis in Mesopotamia, ibi vero
quam indigna a socero perpessus est? Postea ab eo digressus in Sichem,
excipitur longe gravioribus calamitatibus, stupratur Dina filia, Simeon
et Levi occidunt Hemor et Sichimitas, moritur Rahel et Debora, taceo
luctam cum angelo, quae omnia eiusmodi sunt, ut vel singula possint
caniciem inducere ante dies senectutis. Denique Ruben stuprat uxorem
patris, et venditur Ioseph, quo sublato non aliud novit quam periisse
charissimum filium. Ea profecto una omnium maxima miseria fuit. Hi
nimirum dies mali sunt, qui abbreviant vitam, et efficiunt squalorem,
caniciem et rugas seniles. Ibi enim malicia supplet multitudinem
annorum.

Quod vero appellat annos sive dies peregrinationis suae, verba sunt
spiritus et fidei cogitantis de alia vita. Non enim hanc vitam
miserrimam, ac infinitis crucibus et aerumnis plenissimam appellatione
vitae vult dignari, sed vocat eam tantum peregrinationem, conversationem
adflictissimam, cui tamen serviendum est propter mandatum et voluntatem
Dei, qui singulis suam stationem in ea attribuit, ut conservari et
gubernari queat, quam diu ipsi visum fuerit. Caeturum horribiliter
misera, difficilis et perturbata est propter varias tribulationes et
vexationes omnium Diabolorum et totius mundi. Nec dubium est Iacob
quoque compluribus aliis adflictionibus, quae hic non omnes scriptae
sunt, fuisse exercitatum. Ergo haec vita non vita est, sed mortificatio
et vexatio vitae. Sed haec spes servat et alit nos, quod scimus eam esse
peregrinationem nostram.

Sicut Epistola ad Hebraeos et hunc et alios similes locos pulcherrime
[Hebr. 11, 8 ff.] exponit Cap⌊ite 11: ‘Fide qui vocatur Abraham
obedivit in locum exire, 

[Seite 663]

quem accepturus erat in haereditatem: et exiit nesciens, quo iret. Fide
demoratus est in terra promissionis, tanquam in aliena, in casulis
habitando cum Isaac et Iacob cohaeredibus promissionis eiusdem.
Expectabat enim fundamenta habentem civitatem, cuius artifex et conditor
Deus’.

⌊o 39: ‘Sum peregrinus et advena, sicut omnes patres mei’. Quia
haec vita est illis, qui credunt, et habent promissionem divinam,
peregrinatio, in qua sustentantur spe futurae et melioris vitae. Ac
videtur David ex his verbis Iacob: Nec attigerunt dies annorum vitae
patrum meorum, illud Psalmi sumpsisse: Sicut omnes patres mei. Coram Deo
igitur omnes sumus cives in spe, coram mundo vero peregrini in re.

Haec diligenter meminisse oportet pios, et ad eam rationem vitam suam
instituere: Pauci enim id considerant, plurimi vero sequuntur commoda et
voluptates mundi, quem pro paradyso, proque regno suo et coelo habent,
abiecta expectatione alterius vitae.

⌊ae 21. ostendit Deus tempus appropinquantis iudicii.

Postremo discedit Iacob a rege cum gratiarum actione, sicut initio eum
salutavit, et animum gratum pro munificentia regia declaravit. Benedicit
ei non more maioris, sed minoris. Tales non sunt precationes
indicativae, aut promissiones, sed optativae, oramus enim, ut det
Dominus benedictionem, sed non statuimus, nec decernimus: id enim solius
Dei est, ut infra Iacob affirmativa, indicativa et reali benedictione
filios suos benedicit.

[47, 11] Assignavit itaque Ioseph patri suo et fratribus suis, ubi
habitarent, et dedit eis possessiones in terra Aegypti, in optimis locis
regionis, nempe in terra Raemses, quemadmodum mandaverat Pharao.

Concludit Moses descensum in Aegyptum, rediturus ad famem, quae adhuc
grassabatur in toto regno. Ioseph enim exequitur mandatum Pharaonis, et
collocat patrem et fratres in terra fructifera, nempe Raemses, quam
Cosmographi dicunt esse in Gosen, unde postea egressi sunt, ut patet [2.
Mose 8, 18] in Exodo, ubi primum Pascha comederunt. Ibi vixerunt Iacob
et filii cum pecudibus suis liberalitate regis et Ioseph.

[Seite 664]

[42, 12] Et praebuit Ioseph cibum patri suo et fratribus suis, et toti
domui patris sui ad os parvuli.

Hebraismus est (ad os parvuli), de quo divinandum est nobis, quae sit
eius propria significatio. Primum Enallage numeri est parvuli pro
parvulorum, et hoc vult, pavisse eum patrem et fratres secundum rationem
et modum parvulorum, sicut in oeconomia parvuli fruuntur laboribus
parentum, comedunt panem, sed non laborant, erwerben das brot nicht,
sonder helffens essen, non colunt agrum, neque ullas alias operas
faciunt, sed vescuntur iis, quae aliorum laboribus et industria parta
sunt. Et cum Paulus [2. Thess. 3, 10] inquit ‘Qui non laborat, non
manducet’, excipiuntur parvuli, qui comedunt, tametsi non laborant,
imo etiam pro fideli et laboriosa educatione rependunt omnis generis
molestias.

Perinde igitur est more parvulorum alere, ac si dicas, pascere absque
labore. Iacob enim et filii cum universa familia non habuerunt agros,
quos colerent, tantum fuerunt pastores, sumentes frumentum a Ioseph
gratis, iussu et munificentia regis. Ita aluit patrem et fratres sicut
parvulos, ut nihil operis faciendum ipsis esset.

Iam vero ductus est Iacob in Aegyptum, quanquam eam non amat, et invitus
ingressus est, coactus fame et desiderio videndi filii, quia est memor
promissionis, quod filii Israel in Aegypto duriter exercendi et
affligendi sint, iamque adeo novit instare quartam generationem.
Excipitur quidem cum gaudio, sicut Christus Hierosolimis in die
Palmarum, sed postea tractatur ut Christus die Parasceues. Ideo non
cupit cum suis diu in Aegypto morari, sed optat, ut quam primum in
terram promissam redire liceat.

[47, 13.14] Non erat autem panis per universam terram Aegypti, quoniam
grassabatur fames, adeo, ut non solum Aegyptus, sed et regio Chanaan
propter famem contabesceret. Ioseph igitur collegit omnem pecuniam, quae
inveniebatur in terra Aegypti et in terra Chanaan pro frumento, quod
illi coemebant, et intulit Ioseph illam pecuniam in domum Pharaonis.

Redit Moses ad descriptionem famis. Saepe autem dictum est in hoc toto
libro celebrari mirabilem administrationem Dei, quod fere semper
summorum patrum et prophetarum tempore maximae difficultates annonae
fuerint. Sicut apparet in Historia Abrahae, Isaac, Iacob, propterea quod
florente verbo et Ecclesia Deus punit mundum fame, ita tamen, ut [Ps.
146, 7] suos alat iuxta sententiam Psalmi: ‘In diebus famis
saturabuntur’, idque praesens etiam exemplum ostendit. Sic et Heliae
et Helisaei, item Davidis tempore horribilis fames grassata est.

Mira igitur res est, quod Deus, cum summam misericordiam erga homines
declarat mittendo verbum, quo hic mundus nihil habet preciosius, 

[Seite 665]

tamen sub ista luce verbi immittit famem, pestem et alias infinitas
plagas.

Sic vero exercet sanctos, et confirmat fidem eorum, simulque
ingratitudinem mundi punit. Nos hodie opulente donamur ministerio verbi,
sed quomodo accipiatur ab auditoribus ingratis, videmus, Grassatur enim
in Ecclesiam tyrannis principum, usurae, fraudes, rapinae privatim et
publice, quae exhauriunt universam Germaniam. Ac si pergent ita homines
laxare frenum omnis generis cupiditatibus, sequetur haud dubie
horribilis mutatio. Es wirt Germania viel ein ander gestalt gewinnen,
sols lange also stehn. Erit enim aliquando, cum auferentur nundinationes
et luxus aedificiorum, vestium, ciborum, pomparum, sed non sine magno
malo Germaniae.

� Et sequitur Germania regnum Israel et Iuda, in quo quantumvis clare
et sedulo urgerent verbum Dei Prophetae, tamen nihil prorsus
proficiebant, es halff alles nicht. Sicut [Jer. 2, 23 f.] exprobrat eis
Dominus horribilem vesaniam Hierem⌊iae 2: ‘Inspice viam tuam in
valle, cognosce, quid feceris, discurris, ut camela tempore
concupiscentiae, et ut fera in deserto, cum ardet suis flammis, quam
nemo a cursu avertere potest’, leuffst dahin, wie ein doller hund.2�
Deus subinde hoc ingeminabat: Revertere, noli peccare, audi verbum meum,
sed non audiebant illi, donec veniret Rex Assyrius, qui inhibebat cursum
eorum. Sic hodie Germani non cessabunt peccare, donec aliquis externus
hostis reprimat furorem eorum.

Nos, qui habemus et amamus verbum, oremus et gemamus, ut Deus misereatur
nostri, vel saltem colligat triticum in horreum suum, nec perdat nos cum
paleis igni aeterno. Iamque adeo caepit trituratio Dei, qui vero
palearum et stipularum exitus sit futurus, sentient illi tandem, qui
nullam admonitionem ferunt, nos sumus excusati.

Sic regnum Aegypti eo tempore habuit excellentissimum Prophetam, qui
pulcherrime omnia ordinavit, quo ad sacerdotium et officia politica 

[Seite 666]

attinebat, docuit universum regnum invocationem Dei, et leges
disciplinae et bonorum morum tradidit. Sed doctrinam illam amplexi et
tutati sunt haud dubie, sicut mundus solet, id quod exitus ostendit
grassante fame gravissima.

Mira vero haec descriptio est, quam non satis intelligo, quia non sumus
in re praesenti, nec formam aut constitutionem regni illius perspectam
habemus. Nec possum cogitare, quomodo in Germania tale regnum et
administratio posset constitui. Primum enim universa pecunia colligitur,
post pecora, tertio corpora rediguntur in servitutem a rege. Necesse est
igitur fuisse regnum florentissimum, cum pecunia, pecudes, terra et
personae venditae sint tempore famis. Ac sane magna servitus fuit, et,
ut dixi, non video, quomodo in Germania eadem ratio iniri posset, sine
motu et seditione vulgi.

Apparet Ioseph singulari studio et gravitate disciplinam et obedientiam
retinuisse, ac per ministerium sacerdotum et doctorum continuisse
populum doctrina et timore Dei, quia magna exactio est.

Variant autem Hebraei in expositione verbi (Thelah) alii ‘enim
insaniebat’, alii ‘affligebat’ vertunt. Nos tabescere aut
defatigari rectissime exponi posse putamus. Ac videtur in reliquis
regionibus non adeo atrociter grassata esse fames, ut in Aegypto et
Chanaan, quae habuerunt verbum traditum a Iacob et Ioseph. Cum igitur
deesset frumentum in toto regno, colligebat Ioseph omnem pecuniam, quae
inveniebatur in terra Aegypti, conferebant enim eam subditi ad frumentum
emendum et redimendam vitam. Nam fames integri septennii absumit
quantumvis magnam et cumulatam copiam frumenti. Hi, qui privatim
congregaverant in hordea sua, tum forte ea exhauserant, ideo coacti sunt
emere a Ioseph, ita post tres aut quatuor annos etiam pecunia privatorum
in Aegypto et Chanaan ad famem pellendam expensa fuit, quam corrogavit
Ioseph non foenore, non rapinis et expilationibus iniustis, sed quia
annis superioribus in tota Aegypto collegerat frumentum in promptuaria
regni, non solum ex agris regis, sed etiam privatorum, qui vendebant ea,
quibus non habebant opus pro sua familia: in eos usus Ioseph pecuniam
regis erogaverat, quam nunc recipiebat vendito frumento.

Magna profecto et mirabilis difficultas fuit, qua cum frugibus terrae
etiam pecuniae privatorum exhaustae sunt. Nostra et maiorum nostrorum
aetas nihil simile vidit. Ac fuerunt ibi tamen homines frugales parce ac
duriter viventes, non fuerunt helluones, comedones, bibones, sicut nos
Germani, quorum unus aliquis una die tantum cibi et potus absumit,
quantum suffecisset ad victum centum Aegyptiorum.

Vide enim, quid fiat in hoc nostro oppidulo, ubi cives confectis
rationibus invenerunt, quotannis amplius quater milibus aureorum expendi


[Seite 667]

pro hordeo. Quae, malum, ista profusio est? Dies noctesque ingurgitamus
et replemus ventrem cerevisia. Quod si parsimonia, frugalitate,
temperantia, perinde ut profusionibus delectaremur, singulis annis
possemus comparcere et retinere bis vel ter mille aureos. Quantum vero
vini praeter cerevisiam liguriunt helluones? Quantum absumit luxus
vestium et aliarum rerum inutilium, quae importantur a mercatoribus in
nostras regiones? Quantae denique voragines pecuniarum sunt nundinae
Francofordienses, quarum singulis ferunt tricies centena millia aureorum
exportari ex Germania, taceo Lypsicas et alias, et tamen haec non
videntur conferenda ad luxum illum immensum vestium, vini, cerevisiae,
et aliarum rerum, quas sine ulla fruge turpissime perdimus.

Usurarii certe duram admodum reformationem instituerunt, ac si sic
perrexerit Deus nobis irasci, ita nos exhaurient, ut vix aqua reliqua
futura sit ad victum quotidianum. Accedunt postea exactiones politicae.
Ideo Germania graviter hoc tempore premitur et exhauritur, quae hactenus
quidem liberior fuit reliquis regnis Galliae, Hispaniae, Italiae, etc.
Sed iam exactio et servitus tota vi eam invadit, quia peccata non volunt
coerceri, quibus libere grassantibus impossibile est poenam cohiberi.
Sustineamus ergo afflictiones et calamitates, cum peccata emendari et
tolli nolimus.

⌊mi 84. Iusticia et pax osculatae sunt se. Fac iusticiam, et habebis
pacem: ut osculentur se iustitia et pax. Si enim non amaveris iustitiam,
pacem non habebis. Amant enim se duo ista, iustitia et pax osculantur
se, ut, qui fecerit pacem, inveniat iusticiam osculantem pacem. Duae
amicae sunt: tu forte unam vis, et alteram non facis. Nemo enim est, qui
non vult pacem: sed non omnes volunt operari iustitiam.

�, ideo venient poenae. Ibi tum clamabimus, sed Deus non audiet
clamantes in poenis, quia ipsum non audivimus clamantem in peccatis per
ministros, Wir wollen peccata hinauß furen, so mussen wir poenas auch
hinauß haben.

Magna igitur miseria fuit, quod paulatim omnem pecuniam privatorum
corrogavit, non quidem per exactionem, sed vendito frumento, quod ipsi
frumentabant, frangebant, emebant. Et fuit iusta collectio Ioseph, quia 

[Seite 668]

� Sed successu temporis paulatim exhaustae sunt facultates privatorum,
nec potuit aliter fieri, hic enim inopiae subditorum subveniendum fuit,
ne fame perirent.

[47, 15 –17] Cumque deficeret pecunia in terra Aegypti, et in terra
Chanaan, venerunt omnes Aegyptii ad Ioseph, et dixerunt: Da nobis panem.
Cur morimur ante te, cum pecunia defecerit? Respondit Ioseph: Date
pecora vestra, et quandoquidem defecit pecunia, dabo vobis pro pecoribus
vestris. Adduxerunt igitur pecora sua ad Ioseph, et dedit Iosephillis
frumentum pro equis, pro ovibus, pro armentis et pro asinis, et
sustentavit illos cibo illo anno pro omnibus pecoribus suis.

Rex iam confecta pecunia ex frumento vendito Chananaeis et Aegyptiis,
egregium thesaurum possidet. An vero eis aliquid reliquum fuerit,
nescio: non enim possum cogitare, ita omni pecunia prorsus exhaustos
esse subditos, ut nihil eis restaret amplius, unde mercenariis,
artificibus et aliis, quorum opera uterentur, debitam mercedem
solverent. Aut per Synechdochen forte accipienda sunt, quod corrogaverit
omne argentum, praeter id, quo ad quotidianos usus, ad parandas vestes,
calceos et alias res necessarias opus erat. Aut forte emptum frumentum
mercedis loco dederunt colonis et mercenariis. Iam igitur adducuntur
pecora, pro quibus suppeditat eis Ioseph cibum sufficientem in unum
annum.

Neque exprimit, quotus annus fuerit, sed postquam superiore anno
consumpta est pecunia, nunc etiam pecudes adducunt, non quod rex armenta
et greges eorum in unum locum congregarit, sed de precio pecorum
loquitur, quae ipsi retinuerunt et paverunt, quod et in nostris
contractibus fieri solet, ut cum venditur reditus in aliquo certo fundo
fructificante, retenta possessione. Illo igitur anno consumpserunt
pecudes, et arbitror fuisse sextum et penultimum, postquam quinto anno
pecunia absumpta est. Primis duobus habuerunt forte, unde viverent ex
privatis horreis, tertio similiter, sed aliquanto tenuius: quarto coepit
venditio et emptio.

[Seite 669]

Fuit profecto horribilis fames, et mirabilis administratio Ioseph, qua
omnes facultates et personae regni redactae sunt in potestatem et
servitutem regis, ita ut nihil proprii haberent nec domi, nec ruri, nec
in re pecuaria. Et tamen non diu videtur durasse haec inopia omnium
rerum. Quia postea ita crescent rursus et augebuntur, ut in exitu
Israelitici populi de Aegypto magna vis auri et argenti suppetat, quo
spoliantur a filiis Israel. Ideo non fuit perpetua haec fames, nisi quod
quintatio mansit in Aegypto.

[47, 18 –20] Exacto illo anno venerunt ad eum secundo anno,
dixeruntque ad illum: Non caelabimus hoc dominum meum, exhaustam esse
pecuniam, deinde et possessiones pecorum esse apud dominum meum: nec
reliquum est coram domino meo, nisi corpora nostra et humus nostra. Cur
morimur te id cernente, non solum autem nos, sed et agri nostri? Eme nos
et terram nostram pro cibo, erimusque et nos et terra nostra servientes
Pharaoni: modo da semen, ut vivamus, et non moriamur, neve terra in
solitudinem redigatur. Emit ergo Ioseph totam humum Aegypti Pharaoni,
quoniam vendiderunt Aegyptii quisque agrum suum, eo quod fames gravis
erat super eos. Factaque est humus Pharaonis.

�, quod queruntur nihil sibi restare praeter corpora et agros. Ea
quoque aufert Ioseph, et tamen non est rapina, sed venditio et legitimus
contractus. Neque fundorum usum amiserunt, sed quinta pars regi de
fructibus pendenda fuit. Quanquam apparet terram simpliciter esse
venditam, et Regem colonorum, tanquam servorum, opera usum in colendis
agris.

Satis dura administratio fuit, sed iusta, sine violentia et iniuria. Ac
fuit ira Dei, et poena peccatorum, qua Deus punivit hunc populum fame,
et redegit eum in servitutem, quam coacti sunt ferre propter delicta. Si
enim peccamus, etiam poenam ferendam esse sciamus. Nunc igitur nihil
amplius habent proprii, nec pecuniam, nec pecora, nec agros, nec etiam
corpora sua, rex omnia occupavit, non rapiendo, sed vendendo frumentum
subditis: atque hic penultimus et ultimus annus fuit.

[47, 21] Populum vero ipsum transtulit in civitates ab extremis finibus
Aegypti usque ad novissimos terminos eius.

Hoc novum et singulare quiddam est, quod Ioseph ad confirmationem
emptionis et venditionis hoc veluti sigillum addit, translationem
subditorum 

[Seite 670]

regni, ut norint omnia sua bona esse regis iure emptionis. Transfert
autem populum de una civitate in aliam, in testimonium et signum
publicum, quo obsignat servitutem populi. Ut si hodie civibus
Wittenbergensibus in Thuringiam, aut Thuringis in Saxoniam transeundum
esset. Ibi tradidit eis agros et pecora, quae erant Regis, ita tamen ut
penderent quintam partem redituum regi, tanquam de fundis ipsius.

Ea sane mirabilis et gravis obsignatio fuit, qua admoniti sunt se omnium
rerum suarum dominium et proprietatem amisisse, non Ioseph aut regis
culpa, sed iure emptionis. Atque id quidem ingens beneficium et
singularis clementia fuit, quod cum servi essent, tamen eos non
occideret, sed foveret, aleret et collocaret in fundos et possessiones
regias. Talis ergo tum status fuit huius regni, quod sustinuit poenam et
castigationem divinam propter peccatum, quam multo ante praedixit eis
Ioseph, ac tunc quoque erudiri ac moneri curavit per sacerdotes et
principes, ut patienter ferrent hanc servitutem.

[47, 22] Attamen terram Sacerdotum non emit, quoniam demensum erat
certum a Pharaone constitutum, ut comederent demensum, quod largitus
erat eis Pharao, et ideo non vendiderunt terram suam.

⌊iorum 9: ‘Nescitis, quoniam, qui in sacrario operantur, quae de
sacrario sunt, edunt? et qui altari deserviunt, cum altari participant?
Ita et Dominus ordinavit iis, qui Euangelium annunciant, de Euangelio
vivere’. Et hoc loco magna diligentia scriptum, et secundo repetitum
est ordinatum fuisse demensum sacerdotibus, ne cogerentur vendere suam
terram.

�, so wirt mans wol sehn.

[Seite 671]

Pharao, rex Aegypti, consurget in iudicio proximo, et condemnabit
principes et magistratus Germaniae, propterea quod ille suos sacerdotes
coluit, aluit, et abstinuit a bonis eorum, cum quidem iustissimo
contractu ea in suam potestatem redigere potuisset. Sed donat eos
libertate, et certum demensum frumenti constituit, unde vivunt sine ullo
suo dispendio. Quem igitur similem Pharaoni ex omnibus regibus et
principibus Germaniae mihi dabitis?

Noster princeps non alit nos de suo, sed de spoliis Aegypti, nec posset
nos de suo alere. At vero sacerdotibus alimoniam deberi, nihil dubium
est. Et si non contribuimus, damnabit nos hic Textus magna nostra
ignominia. Deus vult, ut communicet is, qui catechisatur verbo, [Gal. 6,
6 f.] ei, qui se catechisat in omnibus bonis. Gal⌊atarum 6. Et addit
Paulus: [Luk. 10, 7] ‘Nolite errare, Deus non irridetur’. Item
Christus Luc⌊ae 10: ‘In eadem domo manete edentes et bibentes, quae
apud illos sunt. Dignus est enim operarius mercede sua’. Sed quid
faciamus? Inviti nos ferunt et audiunt, etiamsi stipendia et pecuniam
auditoribus nostris numeremus,

Man will uns nicht gern horen, noch leiden, wenn wir jnen gleich gelt
zu1� geben.

Maturescunt igitur peccata Germaniae, et non tardabunt poenae. Iam enim
principes exhauriuntur ab usurariis, et crescunt indies expilationes
variae. Ita fit, ut, quod Deo non est datum, Diabolo pendendum sit. Was
man unserm Herr Gott nicht gibt, das geb man den Teufel, quod non tollit
Christus, tollit fiscus.2� Wiltu dem schuler nicht geben, so gib dem
bruder Veiten3� und scharrhansen4�, die es mit hauffen verschwenden
und nemen, 10. 30. 50. sold auff ein mal. Ubi in gloriam Dei, et salutem
nostram scholastico aut ministro verbi non libet unicum grossum
praebere, postea impio militi et Sathanae mille aureos cogeris solvere.

Diligenter igitur notandus est hic locus, quod optimus rex in summa
difficultate tamen honorat verbum, et cultum Dei conservat, liberando
sacerdotes a necessitate et gravissimo onere famis ac servitutis. Servat
liberos et familiam ipsorum, neque solum immunitatem eis concedit, sed
et dimensum ordinat singulis, quo alantur. Est omnino pius rex, cuius
similem hodie non habemus. Imo nostri principes rapiunt et compilant
omnia, quae inveniunt in monasteriis et parochiis. Paucissimi conferunt
aliquid ad conservationem mysterii, aut unum saltem scholasticum
sustentandum. Fiet igitur, ut ipsi quoque tandem egeant. Es wirt da hin
kummen, du wirst auch zu wenig haben.

[Seite 672]

[47, 23 –25] Et dixit Ioseph ad populum: Ecce emi vos hodie, simulque
terram vestram Pharaoni. En vobis semen, ut seminetis terram. Ex
proventu vero eius quintam dabitis Pharaoni: quatuor partes vestrae
erunt pro semine agri, et in cibum familiis et liberis vestris. Qui
responderunt: Tu servasti nos in vita, nos erimus servi Pharaonis, modo
inveniamus gratiam in oculis domini mei.

Hinc apparet finito sexennio factam esse remissionem aliquam, redditis
agris, ea conditione, ut quintam partem fructuum regi darent. Quod in
nostris regionibus facile tolerari posset, praesertim si fundi ad regem
pertinerent. Nos hodie agros nostros elocamus aliis pro media parte
fructuum, sic tamen, ut coloni pendant sumptus et impensas laborum. Id
aliquanto gravius est, dimidium bonorum exigere, ita ut possessio
haereditaria maneat colono. Quidam plus quam dimidiam et tertiam partem
accipiunt.

Etsi igitur Ioseph agros subditorum iusto titulo acquisivit regi, tamen
locat eos Aegyptiis, ita ut non amplius quinta parte redituum solvant
Regi. Fuit sane ingens beneficium, et clementia singularis, quae etiam a
Lyra praedicatur, quia fundi erant regis, in quos non cadebat alia
exactio praeter quintationem, quae exigua fuit, praesertim in terra
admodum fertili. Haud dubie ea ratione redemerunt suos agros, et
creverunt rursus, praesertim hi, qui aliquanto fuerunt frugaliores,
neque absumpserunt bona sua profusionibus aut helluationibus, sicut nos
Germani solemus, ac propterea in exactionibus quoque sumus immodici,
faciendo quintationes et quartationes, etc.

Nam ante aliquot annos usitata fuit vicesimatio, cum de viginti aureis
aut grossis unus penderetur. Iudaei habuerunt decimationem, Romani
centesimam hoc est decimationem. Sacerdotibus Iudaeorum datae sunt
decimae, ac propemodum ad nonationem sive octationem venerunt.
Vicesimatio apud nos fuit tolerabilis, utinam adhuc eam possemus
retinere, praesertim cum possessiones propriae sunt. Et in Aegypto
quoque non iniqua pensio fuit quintae partis, in hac praecipue
servitute. Iam singularis prudentia et clementia Ioseph fuit, qui sic
distribuit et restituit fundos subditis, et quatuor partes retinerent,
quintam vero regi darent.

Hoc nullus regum aut principum nostrorum faceret. Iam enim ad
vicesimationem multae aliae exactiones accedunt, ita ut nesciam, an
dimidiemur, aut tertiemur, an vero, ut ita dicam, totemur. Die
biersteuer hat lang gestanden1�, ist des schindens kein ende.

[Seite 673]

Et usurae in immensum crescunt, sicut nuper audivi de foeneratore
quodam, qui 80. accipit de centum aureis. Hoc fere plus est quam totare.
Lipsiae regulare est, ut a decem aureis quatuor exigantur. Sic necesse
est exhauriri Germaniam. Principes enim et nobiles et cives paulatim
exuguntur usurariorum expilationibus. Deinde familia rapax, furax et
vorax propemodum tertiam partem, si non secundam absumit. Longe igitur
beatiores et locupletiores essemus, si quintatio in Germania, sicut in
Aegypto servaretur.

Nec tantum de familia, quae est calamitas et pestis oeconomiae querimur,
sed etiam de aliis furtis innumerabilibus et manifestis, quales sunt
fraudes et imposturae negociationum, et contractuum inter cives,
rusticos et vicinos. Hae sunt horribiles poenae Germaniae, propterea
quia ea, quae debemus Deo, non conferuntur ad conservationem ministerii
verbi.

Magnam vero Ioseph apud subditos regni init gratiam. Respondent enim:
Vivificasti nos his septem annis, tu nos servasti ne moreremur tua
prudentia et benignitate. Ita confirmata fuit autoritas eius supra
modum, ac uno ore omnes honorem et nomen patris patriae ipsi detulerunt,
eo quod aluisset et conservasset vitam tantae et tam afflictae
multitudinis. Quod enim adhuc vivimus, dixerunt, hoc totum tibi debemus,
tantum sic pergas, et inveniamus nos gratiam in oculis domini nostri,
libenter serviemus Pharaoni, dabimus quintam partem summa voluntate. Ac
potuerunt id quidem sine omni difficultate facere in solo fertilissimo,
sicut dictum est antea. Sic igitur agnoverunt et coluerunt Ioseph pro
salvatore et conservatore Aegypti, quam laudem et gloriam obtinuit per
universum regnum propter hoc beneficium.

[47, 26] Fecit autem Ioseph hoc in statutum super terram Aegypti, usque
in hunc diem, ut quinta pars esset Pharaonis: Nisi quod terra
sacerdotum, atque ea sola, non facta est Pharaonis.

Narrat Moses duravisse legem illam usque in hunc diem, hoc est, ad
tempus illud, quo scripsit hanc historiam, an vero postea mutata sit,
nobis non constat, verisimile est eos redemisse agros, et rursus auctos
et ditatos esse.

Supra autem diximus sacerdotes fuisse tum in maximo precio et honore, et
decreto regio exemptos esse a publica servitute totius regni. Fuerunt
enim etiam apud Ethnicos in magna autoritate et dignitate, audiverunt
reges et principes eorum consilia et sapientiam, atque eos perpetuo sibi
adiunctos habuerunt, sicut testantur historiae gentilium. Docuerunt
etiam subditos de religione et cultu Dei, qui non fuit tam impurus
initio, ut posterioribus temporibus.

[Seite 674]

Quaeri igitur posset hoc loco: An recte fecerit Ioseph, quod etiam
idololatris et impiis sacerdotibus impetravit hoc privilegium
immunitatis. Videntur enim fuisse in regno adhuc multi idololatrae ex
sacerdotibus et plebe. Sed saepe iam dictum est, Davidem egregio encomio
ornare [Ps. 105, 20 ff.] Ioseph. Psalm⌊i 105: ‘Misit rex, et solvit
eum princeps populorum, et dimisit eum, constituit eum Dominum domus
suae, et principem omnis possessionis suae, ut erudiret principes eius,
sicut semetipsum, et senes eius prudentiam doceret’.

Ad hunc modum David plenus Spiritu sancto praedicat Ioseph, et creat
ipsum doctorem, sacerdotem et principem principum, estque gravissimum
testimonium de Ioseph, qui gratia et favore valuit apud populum, eo quod
liberavit tantam multitudinem a praesentissimo exitio. Sed longe maior
gloria est, quod fuit doctor principum, seniorum et sacerdotum.

Neque vero astronomiam aut astrologiam docuit, ut somniant Iudaei, sed
rationem agnoscendi et colendi verum Deum tradidit. Et habuit praeclaram
occasionem ex illustrissimo miraculo, quod Deus per ipsum operatus
fuerat septem annis famis, accessit enim experientia ad doctrinam, et
incurrit in oculos hominum miranda haec conservatio totius regni, et
aliquot vicinorum populorum. Omnes mirati sunt, unde haberet tantam
sapientiam, ut tam exacte famem praediceret, et ea, quae ad victum
necessarium pertinerent, tanta industria praepararet.

His addidit Ioseph multas insignes conciones, quas audiverunt ab eo
sacerdotes, et doctrinam de Deo amplexi sunt, ac per totum orbem
sparserunt. Docuit enim veram religionem et sapientiam Dei, neque tamen
coegit eos ad ceremonias, ad circumcisionem aut observantiam aliorum
rituum. Sed hoc diligenter inculcavit, ut crederent in Deum promissorem
futuri seminis. Ac tulit forte etiam ceremonias aliquas ipsorum, quae
non prorsus fuerunt impiae, quas non damnavit, sed adhibuit ad verum
usum et cultum Dei.

Fuit igitur magnus vir praesertim in spiritualibus, quanquam in
politicis nihilo esset inferior, sicut utrunque celebrat David. Nec fuit
ociosus, sed ubicunque potuit per occasiones, docuit et exhortatus est
populum ad sinceram doctrinam amplectendam. Nec dubium est plurimos
Aegyptios per ipsum ad veram notitiam Dei perductos et salvatos esse.

Docuit vero de Deo, qui promissionem initio statim in paradyso edidit,
et eandem postea saepius repetivit, et loquutus est ad patres suos
Abraham, Isaac, Iacob. Tantum enim ipse scivit, et nihil habuit de
Bibliis, praeter Historiam Abrahae, quae incipit 12. Cap⌊ite
Gen⌊esis et priora 10. Cap⌊ita de creatione, quorum cognitionem
traditam habuit per manus patrum. Fuit tum exiguus liber Bibliorum, sed
omnium maximas et gravissimas res continens.

Neque tamen cogitabimus eum totam Aegyptum, et singulos principes 

[Seite 675]

aut cives convertisse. Nullum enim usquam exemplum extat, ubi unum
aliquod regnum cum omnibus subditis ita emendatum et constitutum sit, ut
nulla superessent vestigia hominum impiorum, et idololatriae. Vide
regnum Iuda et Israel, etiam sub Davide et optimis regibus et Prophetis,
quibus regnantibus et docentibus multi mali et impii admixti fuerunt, et
tamen fuit sanctum et pium regnum, propter Ecclesiam, quae erat eo
tempore in populo Israelitico.

⌊ite 57: ‘Super quem lusistis? super quem dilatastis os, et
eiecistis linguam?’ Et David saepe ingeminat miserabilem querelam de
impiis doctoribus et cultibus. [5. Mose 29, 18] Moses vero
Deut⌊ronomii 29. inquit: ‘Ne forte sit inter vos vir aut mulier,
familia aut tribus, cuius cor aversum est hodie a Domino, Deo nostro, ut
vadat et serviat Diis illarum gentium, et sit inter vos radix germinans
fel [5. Mose 32, 17] et amaritudinem’. Et 32. Cap⌊ite graviter cum
Populo expostulat: ‘Sacrificaverunt, inquit, cacodaemonibus, non Deo,
Diis, quos non noverunt, etc.’ [Apg. 7, 43] Item Stephan⌊us
Act⌊orum 7: ‘Et suscepistis tabernaculum Moloh, et sydus Dei vestri
Rempham, figuras, quas fecistis ad adorandum eas’.

Non igitur cogitandum est, non esse malos inter bonos, siquidem Sathan
inter filios Dei est etiam in domo Hiob. Ac sufficit aliquam vel exiguam
partem corrigi, et ad veram lucem perduci. Sic enim Ioseph regem ipsum
et principes quosdam, et multos de sacerdotibus erudiit, ac per eos
propagavit cognitionem Dei, qui promisit Christum. Reliqui vero
contempserunt.

Sic igitur respondebimus ad hanc quaestionem: an recte fecerit Ioseph,
quod hoc beneficium contulit etiam in ingratos et impios sacerdotes? Non
fecit id propter idololatras, sed propter bonos, quos converterat.
Quanquam facile crediderim minus abominationum et prodigiosorum cultuum
fuisse tum in Aegypto, quam posterioribus temporibus, quorum monstra et
portenta in religione ex Graecis et Latinis Poetis possunt colligi, quae
tamen non fuerunt recepta, aut approbata docente Ioseph.

Hoc enim solet fieri, ut testatur experientia omnium temporum, quod
finita generatione pia et agnoscente Deum, succedit alia longe deterior
et [Richt. 2, 10] magis impia. Sicut 2. capite Iudicum dicitur:
‘Omnisque illa generatio congregata est ad patres suos, et surrexerunt
alii, qui non noverunt Dominum, et opera, quae fecerat cum Israel.’

Posteri vero quando degenerant, horribilia monstra cultuum excogitant,
sublatis illis, qui fideliter Deo servierant, retinent quidem externa
opera patrum, sed augent ea novis cultibus, et miscent falsa veris,
atque 

[Seite 676]

ita in foedam idolomaniam prolabuntur, sicut videre est in exemplis
populi Israelitici, qui Astaroth et Moloh sacrificarunt, non alio fine,
quam quod vellent devotius et religiosius Deum colere, quam patres
eorum.

Sic in Ecclesia novi testamenti statim sequuti sunt Apostolos Haeretici.
Item Episcopi, qui non norant Dominum, postea Monachi, et tandem totus
Papatus, et universa abominatio stans in loco sancto. Atque omnes hi
clamaverunt: Serviamus Deo aliquanto ardentius et maiore pietate. Multa
enim reliquerunt Apostoli addenda Ecclesiae, patres parum devotionis et
ceremoniarum habuerunt, accumulemus non plures ritus et cultus. Ad hunc
modum auctae sunt ceremoniae in Ecclesia, miscente Diabolo vera falsis,
et ruentibus posteris paulatim in deterius.

Sic Aegyptii mortuo Ioseph obtulerunt vitulos, et alia sacrificia patrum
retinuerunt. Sed posteri augere illa voluerunt, et addiderunt horrenda
monstra, quae passim in historiis recensentur. Amisso enim Deo
promissore et fide, non manet nisi infoelix imitatio operum. Sicut filii
Israel, cum amisissent promissionem et verbum, quo iussit Deus Abrahamum
offerre Isaac, tandem ad imitationem et speciem huius operis et
oblationem humanarum victimarum prolapsi sunt. Abraham hoc fecit,
dixerunt, ergo nos quoque id faciamus. Et in Pontificia Ecclesia nihil
aliud videmus, nisi imitationem externam operum, quae fecerunt sancti.
Illi ieiunaverunt, abstinuerunt hoc vel illo tempore, eos profecto decet
nos sequi.

Sed hoc potius et ante omnia tenendum est, quod in Epistola ad [Hebr.
13, 7] Hebraeos dicitur 13: ‘Mementote praepositorum vestrorum, qui
vobis loquuti sunt verbum Dei, quorum intuentes exitum conversationis,
imitemini fidem’. Nam in sanctis praecipue spectanda est fides.
Videndum est, quid crediderint, speraverint, quale verbum habuerint. Ibi
imitare eos, et postea sacrificia.

Sed haec illi contemnunt, quasi nihil ad ipsos pertineant, et fiunt
simiae sanctorum, qui externam speciem sine verbo et fide imitantur. Sic
Aegyptii amisso verbo retinuerunt quidem ceremonias acceptas a Ioseph,
sed postea adiecerunt adorationem Apis et quadrupedum reptilium, etc.

Hi scilicet fructus sunt ceremoniarum et traditionum humanarum, quibus
delectantur homines posthabito verbo et fide. Was noch unser ketzer und
Schwermer thun werden, da wirt man wunder ansehen.1� Olim vero
apparebit, quid nostri fanatici et haeretici ausuri sint. Nam et
Anabaptistae et Sacramentarii hodie verbum contemnunt, doctrinam fidei
negligunt, et interim prae se ferunt maximam speciem religionis et
honestatis. Apud Helvetios audio disciplinam esse severissimam, non
ludunt, non helluantur, non dedunt se luxui in vestitu, in conviviis,
etc. Haec est religio eorum, qua magnifice se efferunt, et gloriantur
longe se nos antecellere. 

[Seite 677]

At ubi est verbum? Corpus Christi, inquiunt, est in coelo, panis vero
est panis, vinum est vinum. Nihil credunt, sed exciderunt verbo et fide.

Ita posteri nostri amissa doctrina verbi, monstra et portenta opinionum
fingent, sicut Aegyptii, atque ita puniet Deus ingratitudinem et
contemptum verbi horribilibus poenis.

Nos iam docemus Deum, non tantum Iudaeorum. Abraham, Isaac et Iacob Deum
esse, quamvis soli Abrahae et semini eius dedit verbum [Röm. 3, 2] et
circumcisionem. ‘Ipsis enim, ut Paulus ait, sunt credita eloquia
Dei’. [Ps. 147, 19] Et Psalm⌊o 147: ‘Qui annunciat verbum suum
Iacob’. Ministerium quidem ordinavit Deus in hoc semine et populo
Israelitico. Sed eo gaudent et fruuntur non solum Iudaei, sed etiam
gentes, ut supra diximus de Abimelech et Chananaeis. Et extant alia
plura exempla Hiob, Bileam, Iethro, sacerdotis Midian, et soceri Mosi,
quibus non fuit creditum eloquium et ministerium, et tamen de eo
participarunt audientes idem verbum.

Sic nos quoque dicimus plurimas gentes salvatas esse, etiam ex linea,
seu stirpe Cain. Multi enim conversi sunt fortuita misericordia, quod
aggregaverunt se ad Ecclesiam, quae habebat eloquia Dei, quanquam ipsis
non fuerat data promissio de Christo, tamen fructus eius in gentes
manabat, cum audirent conciones et doctrinam patrum.

Idem de Aegyptiis sentiendum est carentibus promissione et usu
circumcisionis. Cum enim Iacob aut Ioseph docerent verbum apud eos,
audiverunt ipsos, et connubiis etiam affinitatem contraxerunt, ut fieret
una Ecclesia ex Israelitis et Aegyptiis. Hoc fecit Deus ante natum
Christum, multo magis post adventum eius in carnem sparso Euangelio in
omnes gentes eandem rationem colligendae Ecclesiae servat.

Sed Iudaei haec non credunt, et fanatici nostri hac doctrina abusi,
foedissime lapsi sunt. Sicut Zuinglius nuper scripsit Numam Pompilium,
Hectorem, Scipionem, Herculem frui aeterna beatitudine in Paradiso cum
Petro et Paulo et aliis sanctis. Quod nihil aliud est, quam aperte
fateri, quod sentiant nullam esse fidem, nullum Christianismum. Si enim
Scipio et Numa Pompilius, qui fuerunt idololatrae, salvati sunt, cur
oportuit Christum pati et mori, aut quorsum opus est baptizari
Christianos, aut doceri Christum? Adeo horribiliter ruunt neglecto et
omisso verbo, neque quicquam sciunt de fide, sed illud ipsum statuunt et
docent: Homo faciens, quod in se est, salvatur.

Itaque valde perniciosus error est, quem nos neutiquam probare aut tueri
possumus. Et tamen audio Zuinglium allegare Commentarium meum in
Genesin, ubi dixi aliquos de generatione Cainica salvatos esse, idque
etiamnum doceo, sed non dico, quod salvati sint, ut Cainitae aut
Aegyptii, sed ut incorporati et coniuncti Ecclesiae piorum.

[Seite 678]

Supra enim audivimus quoties narravit Moses excitata fuisse altaria ab
Abrahamo et aliis patribus, docuisse eos familiam suam, et ad eam alios
quoque accessisse, audivisse conciones, et verbum traditum a patribus
amplexos esse, adiunxisse etiam vota et preces suas ad invocationem
piorum. Non hoc dixi, esse gentes per se, aut ex se ipsis, aut per suos
ritus salvatas, sed per verbum patrum, id quod tantopere praedicat [Ps.
105, 22] Psalmus 105. de Ioseph: ‘Erudivit regem, principes, et senes
Aegypti’, etc.

At quae haec Theologia est, non discernere inter verbum, et non verbum,
inter lucem et tenebras? Ubi enim est verbum, ibi et lux est, ubi non
est verbum, ibi sunt tenebrae. Num igitur hi, qui lucem et verbum
habent, coniungendi videntur cum iis, qui in tenebris sunt? Ita fit
nimirum, quando ab uno articulo aberratur, ut nullus modus nec finis sit
errandi. Sic enim Aegyptii subinde ad turpiorem idolomaniam prolapsi
sunt, ut tandem non sint veriti cattos et mures adorare, quae insania
etiam a Iuvenale ethnico Poeta ridetur: 

Foelices, quibus haec nascuntur numina in hortis.1�

Coluerunt enim allia quoque, et caepe.2� Qui igitur semel a recta via
deflexerunt, illi paulatim a Sathana ad alios et graviores lapsus
impelluntur. Et Zuingliani adhuc multo foedius labentur, propterea quod
pergunt defendere errores.

Non igitur hoc adfirmo cum Zuinglio, Cainicam Ecclesiam aut Numam
Pompilium et similes servatos, et factos esse heredes regni coelorum,
sed aliquos bonos viros et mulieres ex genere et familia Chain audivisse
verbum et doctrinam patrum, et ea fide pervenisse ad societatem regni
coelestis cum Ecclesia Patriarcharum.

Semper enim solitus est Deus ex gentibus etiam sibi Ecclesiam colligere.
Sicut Ruth fuit Moabitis, Raab fuit Chanaanitis, quae recensentur in
Genealogia Christi. Neque hae solae adiunxerunt se piis, sed et multi
alii Chananaei cum illis. Non quod Ruth aut Raab suo errore facta sit
particeps remissionis peccatorum, sed conversa accepit verbum ad
Israelitis. Id nimirum est ex gentili et infideli fieri fidelem.
Postquam enim credidit verbo, quod audivit, non iam amplius gentilis,
sed membrum Ecclesiae fuit. Sic et Naaman conversus fuit per Prophetae
Helisaei verbum et doctrinam.

Scio multos in ea fuisse opinione ante quindecim annos, quod quilibet
homo in sua fide salvaretur. Hoc quid aliud est, quam ex omnibus
inimicis Christi unam facere Ecclessiam? Unde mox sequetur, frustra
missum esse 

[Seite 679]

verbum, et filium Dei, Dominum nostrum Iesum Christum: Nec iam ulla erit
differentia inter Turcas, Papistas, Iudaeos et nos, qui habemus verbum.

Non excludo quidem gentes, sed dico eas nulla alia ratione servari, quam
per verbum Christi. Iethro, sacerdos Midian, vel per Mosen, vel per
Ioseph notitiam Dei adeptus est, quia Ioseph non fuit ociosus, sed
diligenter et sedulo docuit, et multas familias, cum quibus vixit, ad
agnitionem Dei perduxit. Verbum non est ex gentibus, sed ut Christus
inquit: [Joh. 4, 22] ‘Salus ex Iudaeis est’. Veruntamen non solum
apud Iudaeos mansit, sed propagatum est ad gentes, quae a Iudaeis
acceperunt.

⌊o in hac historia aliquoties repetivi, principes Aegypti eruditos
esse a Ioseph, qui, cum essent gentiles, nequaquam salvati sunt suis
impiis sacrificiis, sed sapientiam et veram Dei agnitionem hauserunt ex
concionibus Ioseph.

Ad eundem modum convertit maximam partem populi, et verbum eius
commodissimum locum habuit, aucta et confirmata ipsius authoritate per
mirandam administrationem toto illo tempore famis et fertilitatis. Huc
accessit Iacob cum filiis et familia sua, fuitque pulcherrima Ecclesia,
rex fidelis, principes pii, et populus recte sentiens de Deo, sine
circumcisione tamen et aliis ritibus: quinetiam quibusdam ceremoniis
Aegyptiorum et mactatione pecorum concessa.

Quanquam postea abiecta vera et simplici doctrina externa tantum opera
et sacrificia retinuerunt, quae etiam sanctorum patrum posteritas secuta
est, ut in cultu vituli aurei, et saepe alias. Sacrificia habuerunt a
patribus, sed his abusi, deinde in horribilem Idolomaniam prolapsi sunt.
Sic enim solet Diabolus ex Ecclesia facere infernum. Atque idem nobis
Germanis timendum est, qui tanta luce Eungelii fruimur, pro qua ut simus
grati et summo studio verbum retinere conemur, quotidie monemur, et
minatur Deus gravissimas poenas et tenebras contemptoribus. Sed facilime
poterit fieri, ut aliquanto post omnia repleantur deliriis et sectis
hominum fanaticorum, qui nobis viventibus iam non obscure petulantiam
suam exerere, et corruptelas doctrinae spargere audent. Simus igitur
grati, et insidias eorum cavere discamus.

Hactenus vero Historia de fame et fertilitate. Iam redibit Moses ad
filios Israel et ipsum Iacob patrem. Et ab hoc loco usque ad finem
Genesis ea describentur, quae gesta sunt inter eos, qui fuerunt Ecclesia
Dei, et habuerunt verbum.

[Seite 680]

[47, 27.28] Habitavit itaque Israel in terra Aegypti, nempe in Gosen, et
possederunt eam, et creverunt atque multiplicati sunt vehementer.
Vixitque Iacob in terra Aegypti decem et septem annis. Fueruntque dies
Iacob, et anni vitae eius, centum et quadgraginta septem anni.

Habitant iam in terra Raemses, ubi haud dubie duxerunt uxores Aegyptias,
cum non possent alias habere ex sua familia: et reliqui Aegyptii etiam
audierunt verbum, et charitatis officia hisce hospitibus praestiterunt.
Omnino credo admodum pulchram et bene constitutam fuisse Ecclesiam.
Annotatur et tempus, quo vixit Iacob in Aegypto, anni 17. quibus multis
profuit. Cum enim Ioseph 14. annis fertilitatis et famis tam copiosum
fructum tulerit, multo magis pater cum reliquis filiis, et universa
familia plurimum profecit docendis et corrigendis Aegyptiis, ut recte
Deum agnoscere et invocare possent. Anni vero aetatis 147. Quae porro
sequuntur ad finem usque, ultimo anno Iacob gesta sunt.

[47, 29.30a] Appropinquarunt autem dies Israel ut moreretur, et vocavit
filium suum Ioseph, dixitque ei: Si inveni gratiam in conspectu tuo,
pone manum tuam subter femur meum, et facies mihi misericordiam et
veritatem, ut non sepelias me in Aegypto, sed dormiam cum patribus meis.
Transferas ergo me ex Aegypto, atque sepelias me in sepulchro illorum.

Agnoscit sanctissimus Patriarcha instare tempus, quo ex hac vita
discedendum ipsi sit, sive ex Prophetia, sive ex sensu quodam
imbecillitatis senilis. Ac pulcherrima haec descriptio est mortis eius.
Non enim turpis, nec obscura, nec subita aut violenta mors ipsum
occupat, sed animo aequabili et praesenti suavissime obdormit, migrans
ex hoc seculo, in quo acerbissimam et plenam gravissimis aerumnis vita
egit.

Vide autem quomodo cum filio loquatur, et ut revereatur maiestatem eius.
Poterat ei imperare autoritate patria, sed agnoscit eum honorandum esse,
propterea quod erat Princeps Aegypti, absque cuius imperio non potuisset
transferri in Chanaan. Ideo reveretur et colit maiestatem regiam in
filio, nec mandat ei, sed obsecrat. Si inveni, inquit, gratiam in
conspectu tuo: Subiicit se filio in modum supplicantis aut deprecantis,
quia scit eum divinitus exaltatum esse supra parentem et fratres.

Atque ita impletur somnium illud, cum vidit se adorari ab undecim
stellis et a sole et luna. Mater enim Rahel iam excesserat e vivis. Sed
pater adorat filium et confitetur se ipso esse inferiorem. Id enim est
adorare, non tantum genua flectere, sed etiam reverenter sentire de
aliquo, 

[Seite 681]

tanquam maiore et superiore. Sic Ioseph superior erat patre potestate et
regno, tametsi sub eo esset obedientia et reverentia filiali. Et
quanquam videtur hoc esse paternae autoritatis, cum accipit iuramentum a
filio, tamen id quoque precarium est.

Misericordia et veritas proprie significant wolthat und trewe, facito
bonitatem et serva, halt daruber, das trew und glaub sey.

⌊ronomii 6: ‘Dominum Deum timebis, et illi soli servies, ac per
nomen illius iurabis’. Nam hic Deus, sive filius Dei, producendus et
incarnandus erat ex lumbis Iacob.

Sic supra, cum luctaretur cum Angelo, debilitatum est femur Iacob.
Christus enim venit ex carne, et non ex carne, descendit per lumbos
patrum ab Abraham usque ad mariam, ubi desinit tradux et propagatio
carnalis, quanquam ex stirpe et sanguine patrum esset Maria, tamen non
habet semen ex propagine, sed concipit ex spiritu sancto. Ita sancti
Patriarchae agnoverunt Christum, et crediderunt in Christum, Dominum
Deum, qui quidem nasciturus erat ex carne, non tamen secundum carnem,
sed secundum spiritum [Joh. 3, 6] sanctum, ita ut de eo non posset dici:
‘Quod natum est ex carne, caro est’.

Ad hunc modum honorat Iacob pater filium Ioseph, et accipit ab eo
iuramentum, in nomine filii Domini nostri, Iesu Christi, et ipse iurat
ad femur in fide et confessione venturi seminis. Unde colligi facile
potest patres diligenter docuisse, et firmiter tradidisse Christum
venturum in carnem, verum Deum et hominem. Moses quidem breviter haec
narrat, sed a patribus copiose et haud dubie graviter dicta et agitata
sunt.

Ioseph vero hic est figura Christi, qui, cum sit filius Iacob, tamen
[vgl. Matth. 22, 44 f.] adoratur a patre. Sicut David vocat Christum
Dominum, cum esset filius eius. Ad eundem modum Abraham, Isaac, Iacob et
omnes Patriarchae fuerunt patres Christi, quem coluerunt et
invocaverunt.

[Seite 682]

[47, 30b.31a] Et respondit Ioseph: Ego faciam iuxta mandatum tuum. Et
ille ait: Iura mihi. Et iuravit ei.

Verisimile est Patriarcham Iacob voluisse requiescere in sepulchro
patrum propter spem resurrectionis. Non enim dubitarunt sanctissimi illi
Heroes Ecclesiae Dei de immortalitate animae. Ideo tam solliciti fuerunt
de sepultura. Nisi enim spiritus sanctus in eis firmiter hoc docuisset,
supervacanea fuisset tam anxia cura de humando corpore, vilissima parte
hominis. Quanquam gentes etiam honorifice et splendide monumenta
defunctorum adornarunt. Sed sumpserunt id a patribus, et hanc evanidam
gloriam sepulturae ambierunt, licet aeternam vitam nequaquam
expectarent. Sed patres firmiter crediderunt futuram resurrectionem
mortuorum, ita ut de corporis quoque resurrectione nihil dubitarent.

Deinde non ignorabat Iacob se copiosum semen habiturum in Aegypto, tamen
mortuus in sepulchro patri condi vult, ubi quiescebant Abraham, Isaac,
Lea, etc. Ac credibile est Iacob fuisse unum illorum, qui cum Christo
resuscitati sunt. Ideo tam diligenter curat, ut sepeliatur in terra
Chanaan, ubi Christus resurrexit a mortuis, et cum eo multi ex patribus
et familiis eorum.

[47, 31b] Inclinavit ergo Israel versus caput lecti.

Hoc in loco variant interpretes propter diversitatem punctorum, quae in
Hebraea lingua multiplicem ambiguitatem pariunt, quia ratio punctandi
admodum incerta est. Ac nisi novum testamentum haberemus, nullus usus
esset Hebreae linguae, neque quicquam certi ex ea colligere possemus, id
quod apparet ex Hebraistis, qui misere et horribiliter depravant et
obscurant scripturam sanctam, propter ea quod verae scripturae luce
destituti sunt, nihil aliud sequentes in alia caligine, quam rationem
punctorum levissimam, et plenam ambiguitatis. Patres et Prophetae
linguam sanctam habuerunt notissimam et certissimam, sed ea simul cum
regno suo periit. Hodie Iudaei multa sumunt ex novo testamento, sine quo
nihil prorsus scirent.

Non possum quidem rationem punctandi negare, sed non delector ea propter
ambiguitatem, quae reddit scriptura incertam, eamque distrahit et
discerpit. Munsterus alicubi allegat Rabinum, qui dicit: Sine supra et
infra non potest intelligi scriptura sancta, hoc est, sine superioribus
et inferioribus punctis. Idque verum est apud Hebraeos. Sed autorem
huius lectionis non monstrant, nec adferunt certa argumenta, quare in
hunc modum puncta addi oporteat, quin etiam arbitrariam punctorum
usurpationem faciunt. Credo aliud vocabulum aliter legendum et
intelligendum 

[Seite 683]

esse, ut hic (Mitta) et (Matta) sed quis me certiorem facit, utra lectio
sit verior, tametsi dicant secundum supra et infra legendum esse.

Tempore Hieronymi nondum sane videtur fuisse usus punctorum, sed absque
illis tota Biblia lecta sunt. Recentiores vero Hebraeos, qui iudicium de
vero sensu et intellectu linguae sibi sumunt, qui tamen non amici, sed
hostes scripturae sunt, non recipio. Ideo saepe contra puncta pronuncio,
nisi congruat prior sententia cum novo testamento. Ex punctis enim nihil
aliud relinquitur, quam merae divinationes: utrum Matta aut Mitta
legendum sit, et sic in aliis multis, quae scribuntur iisdem literis.
Ideo non multum curo supra et infra Rabinorum, melius esset legere
scripturam iuxta intra. Ac novum testamentum praebet nobis intellectum
intralem, non superiorem aut inferiorem. Hic locus vero manet ambiguus,
propter varietatem punctorum.

Septuaginta sic verterunt: Et adoravit Israel fastigium virgae eius, et
retinent praepositionem (Al) super fastigium, et legunt (Matte) quod
significat virgam aut tribum, quae vox saepe in Mose usurpatur, et
praeterea multa alia vocabula sunt idem significantia.

Sic igitur intelligunt, quod Iacob, cum iurasset filius, inclinarit
caput, vel corpus erga sceptrum Ioseph, et adorarit ad summitatem eius.

Augustinus etiam valde sudat, et adfert aliam sententiam, quod Iacob
senex decrepitus gressus suos rexerit et sustentarit baculo, sicut senes
tripedes solent, et sic adorarit super caput baculi sui, hoc est,
inclinaverit super baculum, et invocaverit Deum. Haec diversitas ex
ambiguitate Grammatica oritur.

Septuaginta vero suae interpretationis similitudinem quandam habent ex
Historia Hester, ubi Assuerus porrigit virgam seu sceptrum reginae,
atque ea accedit et tangit manu caput sceptri.

Fuit forte talis ritus, qualis hodie in promotionibus Magistrorum et
Doctorum servari solet, ut protenso sceptro iurarent, aut oscularentur
id ad declarandam humilitatem et obedientiam suam erga superiorem.

Non possum igitur per Grammaticam ex hoc loco me expedire, ubi
divinationes et circumstantiae sequendae sunt, sicut septuaginta
videntur respexisse ad gestum illum Ester, quae osculatur sceptrum in
signum reverentiae erga Regem. Sed retineo usitatam nostram et
germanicam translationem. Et accipio Mitta lectulum, et hac potissimum
ratione moveor, quod hactenus Moses non est usus altero vocabulo Matta.
Supra enim de Iacob decorticante baculos, item transeunte Iordanem
baculo suo, vocabulum Makkel ponitur. Relinquo igitur Grammaticis
aequivocationes et lites suas.

[Seite 684]

⌊um 1. narratur: ‘Et adoravit rex David in lectulo suo, insuper et
haec loquutus est: Benedictus Dominus Deus Israel, qui dedit hodie
sedentem in solio meo videntibus oculis meis’. Ex eo apparet, quid sit
adorare super lectum. Est enim oratio, seu gratiarum actio coram Deo de
beneficio accepto. Et illum cultum sive adorationem exhibet David Deo in
lecto, cum nec stare, nec ingredi possit.

Ad eundem modum Iacob senio et aerumnis huius vitae confectus, non
potuit stare aut sedere in sella, sed decubuit in lectulo vicinus morti,
sicut nihil aliud agit iam, nec loquitur, quam ut ad migrationem ex hac
vita se paret. Iam enim iuravit filius, subter femur eius positis
digitis, hoc est, in fide promissionis Christi resuscitaturi mortuos,
qui est Deus et homo egressus ex lumbis Iacob, qui lumbi sunt benedicti
propter annexam promissionem, et coniunctam cum semine promisso. Itaque
pietatem et reverentiam suam declarat quocunque gestu, et cum nequeat
geniculando propter debilitatem membrorum, tamen utcunque caput movet et
inclinat versus lectulum.

Lyra et Iudaei dicunt eum conversum ad terram Chanaan adorasse, de quo
non valde pugnabo. Sed de circuncisione quod nugantur, frivolum esse
antea diximus, quia ad promissionem benedictionis in futuro semine
respexit Iacob et Ioseph, quae benedictio erat in lumbis patrum. Ideo
eam promissionem, cum iam fides eius exerceretur, revereri voluit Iacob.

Sicut nos non tantum orantes, sed et baptizantes, absolventes et
absoluti, et accedentes ad sacram synaxin, quin etiam ad recitationem
promissionum aut Textus Euangelii, genua flectere, vel saltem stare
debemus, in signum adorationis, sive reverentiae et gratitudinis.

Etsi igitur in coena Domini nihil aliud porrigeretur, praeter panem et
vinum, sicut Sacramentarii blasphemant, tamen est ibi promissio et vox
divina, et Spiritus sanctus operatur per verbum in caena, ideoque
decebat nos cum reverentia accedere. Quanto vero magis id fieri par est,
quando credimus adesse verum corpus, et verum sanguinem cum verbo. Sic
enim patres adoraverunt Deum et promissiones Dei, eorumque signa, quia
norant esse verbum et promissionem divinam. Non colebant reliquias
Sanctorum, ut sub Papatu fieri solet, non ossa nec vestes mortuorum, sed
promissionem, et opera Dei sacrosancta habebant, et dignissima
reverentia et adoratione.

Ut hic agebatur negocium divinum, nimirum iuramentum sub femore, in fide
Christi incarnandi, qui futurus erat resurrectio mortuorum et vita
aeterna.

Ad huius mentionem Iacob movet corpus gestu adorationis. Sicut David,
cum videt filium Salomonem successurum sibi in regno, capite et 

[Seite 685]

pectore inclinat et invocat Deum et agit gratias. Sic Iacob honorat hic
promissionem, et inclinato capite non retrorsum, sed ad partem
anteriorem, eo ipso gestu testatur se credere et respicere in Christum
venturum, crucifigendum et resuscitandum, ut omnibus mortuis vitam
redderet. Ea spe et fide complicat manus, flectit caput, non ad medium
vel finem, sed ad caput lectuli, ut nihil aliud sit, nisi gestus
reverentiae et adorationis in tanta re, nempe in recordatione
promissionis divinae, quam tunc habebat in verbo, postea vero re ipsa et
opere implenda erat.

Ita nos quoque cum audimus verbum Dei, si non poplite flexo, tamen corde
humili, cumque reverentia et pietate singulari illud excipere debemus.
Sic bonum est, quod sacramentum altaris colitur inflexis genibus, quia
ibi est verum corpus et sanguis Domini, item praesentia spiritus sancti,
et promissio seu verbum divinum, quod est reverenter audiendum, quia
Deus ibi operatur, et ostendit se Dominus, quod in Mose aliquoties
facies Domini dicitur, nimirum quod Deus adest et apparet mihi, ubi
certe decet me assurgere, aut in genua procumbere. Ac nostrae
apparitiones vel facies Dei pares, imo superiores sunt omnibus
apparitionibus in lege Mosi. Quando accedo ad Baptismum, ibi sane
statuere debeo, non geri humanum aliquid, sed aqua est velum seu
instrumentum medium, sicut etiam verbum, quo velatur Deus. Da stehet
unser Herr Got hinder, et sunt facies divinae, per quas nobiscum
loquitur et operatur Deus in particulari seu singulari et individuo. Me
baptizat, me absolvit, mihi porrigit corpus et sanguinem suum ministri
lingua et manu. Deus enim operatur salutem in baptismo, atque ea est
praesentia seu forma et Epiphania Dei in his instrumentis. Iustum igitur
est, ut si non corpore, at toto corde inclinemus et revereamur Deum
loquentem nobiscum.

Ac in Baptismo quidem semper referendi sunt oculi et animus ad
manifestam apparitionem in Iordane, ubi auditur vox patris e coelo,
conspicitur caro filii, et spiritus sanctus in specie columbae. Sic in
nostro Baptismo et caena Domini, prius est instrumentum medium, quo dat
mihi Christus corpus suum, atque ita re vera pascit et cibat nos Deus,
non minister. In Baptismo sonat vox Trinitatis, nec aliter audienda aut
accipienda sunt verba Baptismi. Est igitur necessaria adoratio ista, si
non corporali incurvatione, at spirituali reverentia.

Hodie vero in tanto contemptu verbi et sacramentorum pauci haec curant,
sive sedeant, sive assurgant ad lectionem et praedicationem verbi. Et
sub Papatu, perinde ut in populo Israelitico, neglecta vera cognitione
verbi et pietatis, tantum ceremoniarum observationi dediti fuimus, cum
in Textu Euangelii recitando, tum in usu et administratione
sacramentorum.

Caput lectuli figurative seu mystice potest significare Christum. Sed
ego simpliciter accipio pro anteriori parte. 

[Seite 686]

[Hebr. 11, 21] Sed quid dicemus ad locum in Epistola ad Hebraeos 14 [!]:
‘Fide Iacob moriens singulos filiorum Ioseph benedixit: et adoravit
fastigium virgae eius?’ Ubi non dicitur quod Deum immediate
adoraverit, sed caput virgae pro re adorata ponitur. Verisimile enim
est, Ioseph gestasse sceptrum sicut annulum, quem dedit ei supra Pharao,
quamvis hoc non clare exprimitur in Mose. Sed sceptrum insigne est, non
solum potestatis superioris, sed aliorum etiam inferiorum, ut iudicum,
qui baculum gerunt. Sic Papa instituit in sua Ecclesia, ut
Poenitentiarii baculos manibus gererent, quem ritum sumpsit ex dicto
Christi, quo praecipit Discipulis, ne [Luk. 9, 3] quid tollant in via,
nisi virgam tantum, atque inde etiam Episcopalis baculus natus est. Ita
Ioseph gestavit sceptrum sive ligneum sive aureum, et eius fastigium
Iacob adoravit. Quid igitur respondebimus ad locum istum?

Augustinus ludit Allegoriis, quae nihil admodum ad rem faciunt. Reliqui
variant, alius lectum, alius virgam pro diversitate punctorum
interpretatur. Nos sententiam simpliciorem et magis convenientem cum
scriptura et cum exemplo Davidis sequimur. Alii exemplum Assueri in
libro Esther sequuntur. Neque ego iudicem me interpono, uter sensus
melior sit. Illud omnino optarim esse translationem unicam. Non enim
delector Textu ambiguo, imo vehementer odi omnem aequivocationem. Ac
danda est opera, ut, quantum potest fieri, unam simplicem, germanam et
grammaticam sententiam eliciamus ex verbis Textus, quam ubi habuerimus,
postea nihil obstat, quin figuras et allegorias in Textu quaeramus.

[1. Kor. 13, 55] Sicut Paulus 1. Corinth⌊iorum 15: ‘Mors ubi
stimulus tuus?’ etc. [Hos. 13, 14] Figurat Textum in Hosea suo
spiritu. Et Bernhardus mirabilis artifex est in Catachresibus. Saepe
enim locum aliquem ad certam speciem referendum applicat ad generalem
aliquam sententiam. Hoc modo licet sane Textum per abusionem alio
transferre, quae sententia etiam bona est, salva tamen simplici
grammatica.

Atque ita puto authorem Epistolae ad Hebraeos per Catachresin
aequivocasse hoc vocabulum, ut virgam legeret, ubi nos lectulum
exponimus. Non enim habeo aliud, quo possim evadere et respondere ad
quaestionem propositam.

Valde autem optarim et hortor ac obsecro omnes studiosos Hebreae
linguae, ut redigant Textum ad sensum univocum, simplicem et certum.
Postea facile concedemus cuilibet Poeticam licentiam et interpretationem
liberiorem, modo maneat una et propria sententia. Fieri autem potuit, ut
varietas illa ex abusione, et quodam quasi ludo punctorum inferiorum et
superiorum acciderit. Sed ego sensu interno scripturae, ut supra dictum
est, magis delector.

Iacob et senio et multis aliis miseriis confectus, iam attigit extremum
vitae terminum, de quo apud poetam dicitur: 

[Seite 687]

Optima quaeque dies miseris mortalibus aevi 

Prima fugit, subeunt morbi, tristisque senectus. 

Et labor et durae rapit inclementia mortis.1�

Hactenus enim per totam vitam infinitis curis exagitatus et exhaustus
est, quae senectutem et mortem accelerant, quam ob causam non potuit
attingere, ut supra questus est, dies vitae patrum suorum. Iamque adeo
decumbens in lectulo, non alia ratione potest reverentiam suam erga
filium declarare, quam hoc gestu inclinationis versus caput lectuli.
Senes enim decrepiti tandem aut lecto affixi haerent, aut, si incedunt,
tripodes fiunt, sicut parvuli initio quadrupedes sunt, paulatim omnibus
sensibus et viribus corporis atque animi deficientibus et vergentibus ad
sepulchrum. Sicut insignis illa senectutis descriptio testatur apud
Salomonem in Ecclesiast⌊ico. Quando commovebuntur custodes domus, et
nutabunt viri fortissimi, et ociosae erunt molentes, ut parum molant, et
obscurum visum habebunt speculantes in fenestris, etc.

Ioseph vero adest patri, et dat iuramentum se ea curaturum, quae
volebat. Postea discessit rursus, eo nondum letaliter decumbente, sed
sensim deficiente et tendente ad exitum ex hac vita. Aliquanto post
redibit, sicut in sequenti capite recitabitur.

Caput XLVIII.

[48, 1.2] Post haec gesta nunciatum est Ioseph: En pater tuus aegrotat.
Et tulit secum duos filios suos Manasse et Ephraim. Idque nunciatum est
Iacob: Ecce filius tuus Ioseph venit ad te. Et confortavit sese Israel,
et resedit super lectum.

Pergit Moses ad descriptionem benedictionis filiorum Iacob, et ait: Post
aliquot dies eodem anno nunciavisse s⌊cilicet aliquem (sic enim est in
Hebraeo) morbum et imbecillitatem corporis Iacob ingravescere, et medici
haud dubie significarunt accessisse σύμπτωμα quoddam lethale,
quo vehementius debilitatus sit, iamque finem vitae ipsius instare, quem
Iacob animo firmo et constanti iam diu expectarat. Metuit igitur Ioseph,
ne forte moreretur pater, antequam benediceret sibi et filiis, atque
antea etiam ea de re cum ipso egit, maxime propter tribum Levi eximendam
a reliquis. Ideo adducit duos filios, ne patrem prius mors occupet, quam
sua autoritate disponat singulas tribus sive suo arbitrio, sive iuxta
deliberationem inter ipsos antea habitam.

Fuit enim omnino necessaria ordinatio haec, ne relinquerentur ulla
dissensionum aut rixarum semina inter posteros. Et hoc singulari
consilio 

[Seite 688]

⌊o 77: ‘Redemisti in brachio tuo populum tuum, filius Iacob et
Ioseph.’

Hieronymus hic septuaginta interpretes recte reprehendit, quod eandem
dictionem aliter atque aliter reddiderint. Supra Matta pro virga, hic
Mitta pro lectulo accipiunt, et infra eodem modo exponent. Causam sane
nullam huius diversitatis et inconstantiae habuerunt, nec mihi ea
placet. Videntur enim singulari studio affectasse varietatem.

Iacob autem, cum minus virium et roboris esset ad surgendum aut sedendum
in sella, utcunque sese colligens residet in lectulo, memor consilii de
adoptione nepotum.

Caeterum benedictio haec, quam accipit Ioseph cum filiis, non est
specialis et principalis illa, quae sequenti capite describetur, sed
generalis tantum propter duorum filiorum adoptionem. Cuius rei etsi
antea plura fortassis exempla in familiis Patriarcharum fuerunt, tamen
hic primus locus est in sacris literis, ubi eius mentio fit.

Atque ego quidem fortiter disputo et adfirmo Saram uxorem Abrahae fuisse
filiam adoptionis ipsius Tharae. Ideo enim vocat eam Abraham filiam
patris, sed non matris, et suam quoque sororem. Adoptionis igitur hoc
primum exemplum est in scriptura sancta.

Hic vero fundatur ingens illa gloria et superbia tribus Ephraim, quae
propter hunc Textum et sequentem benedictionem valde fuit elata et
insolens, ac saepe huius insolentiae graves poenas luerunt. Neque sane
absque causa superbierunt: Magna enim dignitas est, quod singulariter
eliguntur ab avo, et coniunguntur nepotes cum suis patruis, et illis
aequantur in adeunda haereditate, et possessione terrae. Hinc ille
fastus et superbia Ephraim, sicut sub Iephte et Ieroboam arrogant sibi,
et adfectant regiam potestatem, et David magnifice eos praedicat, et
significat fuisse tribum reliquarum [Ps. 60, 9] omnium potentissimam.
‘Ephraim fortitudo capitis mei’. Psalm⌊i 61. Et 1.
Paralip⌊omenorum 7 recitatur filios Ephraim proprio ausu et
praesumptione sibi sumpsisse ius implendae promissionis. Voluerunt enim
duces esse egredientium ex Aegypto, et terram promissam ante tempus
invadere, ideoque graviter a Deo afflicti et propemodum deleti sunt a
viris Gath seu indigenis illius terrae.

Videmus igitur, quomodo paulatim degenerarint posteri Patriarcharum. Non
enim fuit ea modestia et humilitas in eis, qualis erat in Abraham,
Isaac, Iacob, qui norant imperare animo, rebus ad voluntatem ipsorum
fluentibus. Sed hi inflati sunt dignitate et successibus. Quia multo
difficilius 

[Seite 689]

est non indolescere rebus prosperis, quam in adversis retinere
aequabilitatem et constantiam animi. Ac facilius quidvis malorum
sustinet mens humana, quam prosperitatem et abundantiam. Sicut Germanico
proverbio dicitur: Es mussen starke bein sein, die da gute tag ertragen
koennen.1� Ita Ephraimitas ex hac adoptione et benedictione inflatos
esse meminerimus, quanquam non ideo tantis bonis cumulati fuerant a Deo,
ut insolescerent.

[48, 3 –6] Dixitque Iacob ad Ioseph: Deus omnipotens apparuit mihi in
Lusa, in terra Chanaan, benedixitque mihi, et dixit ad me: Ecce ego
faciam te crescere, et multiplicabo te daboque, ut sis coetus populorum,
et tradam terram hanc semini tuo post te, ut possideant eam perpetuo. Et
nunc duo filii tui, qui nati sunt tibi in terra Aegypti, mei futuri
sunt, Ephraim scilicet et Manasse, sicut Ruben et Simeon. Filii autem
tui, quos post eos genueris, tui erunt, et nomine fratrum suorum
vocabuntur in possessionibus suis.

⌊ite 28.

⌊ite 35.

Ad illam apparitionem proprie et principaliter hic respicit Iacob.
Propterea diligenter notandus est locus ille propter hanc repetitionem.
Ibi enim dicit: Cresce et multiplicare. Hic vero ait: Ego faciam te
crescere et multiplicabo te, et haec forte ratio est, quare videatur
loqui Elliptice in modum senis delirantis. Ita enim ex alto orditur, et
subito tamen abrumpit sermonem.

[Seite 690]

Saepe autem dictum est, quare nominetur Deus (El Schadai). Et [Ps. 91,
1] extat eadem appellatio Psalm⌊o 91. Ubi noster interpres vertit: sub
protectione Dei coeli commorabitur. Et supra ad Abraham et Iacob
aliquoties ea usus est Dominus. Et derivatur a (Schad) id est, ubere,
quod alias etiam vastitatem et daemonem significat. Sicut Iudaei hodie
Diabolum nominant Sched. Est aequivocum vocabulum, sed hoc in loco
univocum. Quasi dicas Deum alumnum, ut Graeci Dianam appellarunt
πολύμαστον, mammosam, eo quod esset nutrix Asiae et totius
orbis terrarum, suppeditans omnibus animantibus alimoniam. Ac soli Deo
nomen illud competit, quia solus est nutritor et altor ac conservator
omnium, quae condidit. Nos reddidimus Deum omnipotentem.

Etsi autem videtur oratio Iacob esse Elliptica, tamen qui paulo altius
introspexerit, videbit non esse verba delirantis aut deficientis per
aetatem in sermone, sed hominis pleni spiritu sancto. Nam ex hac
repetitione de multiplicatione seminis apparet eum ex spiritu sancto
intellexisse futurum, ut Ephraim filius Ioseph esse adoptandus in
duodecim tribus fratrum et filiorum suorum.

Idque saepe videre est in scriptura sancta, ubi Prophetae singulari luce
et dono spiritus sancti ex collatione rerum et verborum multa potuerunt
[Ps. 51, 9] elicere. Ut David Psal⌊mo 51. cum ait: ‘Asperges me
Domine hysopo, etc.’ eam phrasim sumpsit ex aspersione aquae et
cineris. [4. Mose 19, 4 ff.] Numeri 19. Inde enim ratiocinatur longe
aliam aspersionem futuram esse, quam legalem. Sic ex victima Paschalis
agni imaginati sunt agnum verum, qui tollit peccata mundi.

⌊uasi D⌊icat Ego non sum verus Propheta, sum umbra tantum et imago,
sed alius veniet, quem suscitabit Dominus de medio tui, etc.

Ad hunc modum patres et Prophetae movente ac illustrante Spiritu sancto
ex collatione rerum et sermonum praeclare intellexerunt ea, quae in
ritibus exterioribus gesta sunt, et eodem sensu Iacob repetit verba
superioris apparationis, et colligit sibi deberi hunc filium Ephraim ex
Ioseph natum, [1. Mose 28, 3] q⌊uasi d⌊icat Nunc agnosco, quare Deus
ad me dixit in Bethel: (Pre urbe) 

[Seite 691]

Cresce et multiplicare. Nam post datam promissionem in Lusa cum
proficisceretur Iacob ad patrem Isaac, in itinere moritur uxor Rahel, ex
qua erat expectanda posteritas. Ita ut propter amissam coniugem et
aetatem non posset amplius generare.

Sic igitur cogitavit: Video mirabiliter implendum esse (Pre Urbe) illud.
Ideo enim Ioseph servatus est divinitus, ut ex eo mihi nascerentur
haeredes, et ut is maximus fuit inter filios, ita tribus Ephraim maxima
et regia fuit coniuncta cum Manasse.

Hoc vidit Iacob in spiritu, et statuit augmentum fore in Ephraim, cuius
nomen oritur a (Para) fructificare. Sicut Ioseph interpretatur supra 41:
[1. Mose 41, 52] ‘Nomen vero secundi vocavit Ephraim, ac si diceret:
Crescere me fecit Deus in terra adflictionis meae’. Atque ob hanc
causam praeferetur Manasse fratri, ut impleret significationem nominis.

Recte igitur cohaeret oratio Iacob. Si enim quaeras, quam habeat causam
huius adoptionis: Respondet. Quia Deus (Shadai) apparuit mihi in Lusa,
et promisit multiplicationem. Ita congruit revelatio et promissio Dei
cum nomine nepotis, iuxta quod illam interpretatur, ac si dicat: Tu
Ioseph fuisti filius perditus et venditus, sed restitutione copiosa et
magnifica te recepi, nam duos filios ex te natos cooptabo in numerum
filiorum meorum et duodecim tribuum.

⌊omenorum 5. dicitur primogenita Ruben data esse filiis Ioseph, filii
Israel. Primogenito vero iuxta legem duplex portio haereditatis cedebat,
regni et sacerdotii. Et Ioseph ex legitima et charissima coniuge natus
erat, quanquam Ruben primogenitus ex Lea hunc [1. Mose 35, 22; 49, 3 f.]
tempore anteiret, sed cum violasset thorum patris sui, iure et dignitate
sua excidit, et sequenti Cap⌊ite ad Ruben dicet pater: Non crescas. Et
[5. Mose 33, 6] Moses Deu⌊teronomii 33 addit: Sis parvus numero.
Aufertur igitur a Ruben (Pre Urbe) et datur filio minori natu et fratri
Ioseph. Sicut Iacob id applicat non ad reliquos fratres, sed
singulariter ad Ioseph et filios eius, qui erant multiplicandi prae
aliis tribubus. Atque haec causa est adoptionis. Tu et tui filii mei
sunt, inquit Iacob. Quare? Quia Deus mihi apparuit in Luza, et dixit
(Pre Urbe). Sic cohaeret oratio ex promissione illa, tanquam causa et
effectus.

Clare autem exprimit duos filios Ruben et Simeon, quod his debeant
succedere Ephraim et Manasse. Nam iis quidem debebatur primogenitura.
Sed pater Ruben propter incoestum, Simeon vero propter venditionem
Ioseph, cuius author et dux fuerat, luebat. Ideo fuerunt hae duae tribus
omnium reliquarum contemptissimae et abiectissimae in toto populo, et
adhuc infimo loco sunt in fece illa Iudaeornm, sicut supra aliquoties
diximus.

[Seite 692]

Illae autem tribus, quae in harum numerum adscitae sunt, alias ab
Ephraim, alias a Ioseph, alias a Iacob denominantur in Prophetis.

Porro reliquos filios, si qui nascantur Ioseph, dicit Iacob nomine
fratrum suorum vocandos esse, ita ut sint patrui horum, quos aequat per
adoptionem suis filiis, qui scribendi et appellandi erant filii Israel,
et horum fratres, quanquam nepotes sint. Itaque Ephraim et Manasse sunt
fratres Iuda et patris sui Ioseph propter adoptionem, quae habet
fundamentum et autoritatem Dei, et scripturae et spiritus sancti
testimonium, ac propterea una cum reliquis tribubus haereditarunt et
possederunt terram promissam, et Ephraim regiam dignitatem adeptus est.

Ad hunc modum honorat Deus sanctissimum virum Ioseph, ut filii eius non
censeantur minores aut inferiores, quam Iuda et alii filii Iacob.

Caeterum hanc posteriorem particulam Lyra et alii interpretes aliter
exponunt, scilicet: Filios Ioseph non quidem debere aliquam tribum
constituere in Israel, id quod recte dicitur, sed numerandos esse cum
haeredibus suis inter Ephraim et Manasse, quod falsum est. Sed hoc vult
Iacob: Hosce duos filios Ephraim et Manassen adopto, ut sint mei, non
tui filii. Natura tu quidem illis pater es, verum non debent censeri
filiatione naturali, sed adoptiva, nec tuum nomen retinebunt, sed meum,
ut vocentur filii Israel, adeoque haereditatem in terra Chanaan mihi
promissam, cum meis filiis adeant.

⌊uasi D⌊icat alii habebunt sua bona distincta ab haereditate Ephraim
et Manasses, quae est mea in terra Chanaan, et quam distribuo in decem
filios meos, quibus duos ex te natos adiungo. Alii alibi suas facultates
possidebunt, sive in Aegypto, sive in Arabia, etc. et sive tuo, sive
alio quocunque nomine appellentur, non dicentur filii Israel, vocentur
sane Iosephitae, si qui post duos illos, qui Israelitae vocabuntur,
aediti sunt in lucem, aut posthac ex te nascentur.

[48, 7] Et cum redirem ex Mesopotamia, mortua est Rahel in terra Chanaan
in via, quum adhuc iugero arvi abessem ab Ephrata, sepelivique eam
ibidem in via Ephrata, quae est Bethleem.

Haec quoque non videntur satis apte cum superioribus cohaerere, ideo
varias quaestiones movent alii interpretes, quas omnes omitto, non enim
solvunt, nec explicant Eclipsim orationis. Narrat Iacob in itinere, cum
proficisceretur a Lusa ad parentem Isaac, in Hebron extinctam esse
Rahelem in partu, ut ex superioribus manifestum est. Bethlehem seu
Ephrath non procul abest ab Hebron et Hierosolima, et harum duarum 

[Seite 693]

puto intervallum esse 5. miliarium circiter. Bethlehem vero quasi in
medio horum sita est, duobus miliaribus ab Hierosolyma distans.

Disputant etiam de vocabulo Kibrath sed nos simpliciter accipimus pro
mensura terrae, cuiusmodi est stadium, aut ut reddidimus, iugerum arvi
ein felt wegs.1�

Sed quid vult sibi Iacob commemoratione ista, quae prorsus aliena
videtur, et nihil ad praesens institutum facere? Antea causam
ostendimus, quare allegaverit promissionem, nimirum, ut super eam
fundaret adoptionem per spiritum sanctum. Eodem haec quoque pertinent.
Non enim est delirus senex, sed hoc vult dicere: Cum promisisset mihi
Deus multiplicationem, et uxor iam duos filios mihi peperisset, sperabam
plures ex ea, ut cresceret et augeretur soboles iuxta promissionem,
verum ea citra opinionem et omnem expectationem mortem appetebat
superata laboribus partus. Necesse igitur fuit, ut tuos filios
adoptarem, cum naturales non haberem, nec promissio intelligi posset de
multiplicatione ex me ipso, uxore nimirum defuncta et sepulta. Sic
pertinent haec ad rationem adoptionis.

Rabini nugantur Iacob excusasse se filio Ioseph, quare matrem eius
sepeliverit iuxta Bethlehem, et non in spelunca duplici. Sed frivolum
hoc est. Potuit enim facilime corpus mortuae per aliquot miliaria
deferri ad monumentum Patriarcharum. Non est igitur excusatio, sed
simplex [Jer. 31, 15] narratio. Nec recte etiam locum ex Hieremia
allegant de planctu et ululatu Rahelis. Sed hanc nostram sententiam
iudico esse firmissimam. Quod Iacob cum esset miserrimus, et variis
tentationibus et aerumnis adflictissimus, hoc modo se erexerit et
confirmarit. Ad multiplicationem seminis mei opus mihi erit adoptione,
quia uxor illa, de qua intellexi promissionem hanc, mortua est. Nam ad
Leam nunquam pertinere putavi. Sed filium habeo ex Rahele Ioseph et
alterum Beniamin, in cuius partu extincta est. Cum igitur spes mea me
fefellerit, iam tuos filios mihi adopto, duabus de causis. Primum quia
promissio mihi data est, deinde quod mortua est uxor, nec ex me potest
impleri promissio.

Haec Historica ratio et sententia est et prima pars huius capitis.
Hactenus enim fundamentum adoptionis positum est in promissione divina,
quam illustrante spiritu sancto intelligit Iacob de filiis Ioseph.

[48, 8 –12] Et videns Israel filios Ioseph, dixit: Qui sunt isti?
Respondit Ioseph patri suo: Filii mei sunt, quos dedit mihi Deus in hoc
loco. Et dixit: Adduc eos ad me, ut benedicam illis. Oculi enim Israel
caligabant prae senio, nec poterat videre. Et adduxit illos ad eum.
Iacob autem osculum dedit eis, et eos 

[Seite 694]

est complexus, dixitque ad Ioseph: En faciem tuam vidi, quod nunquam
cogitassem, et ecce Deus ostendit mihi etiam semen tuum. Et eduxit
Ioseph eos de gremio eius, et pronus inclinavit ad terram erga faciem
eius.

Haec altera pars est, ubi agitur de re ipsa et adoptione, de qua
hactenus praefatus est Iacob. Sed cur interrogat, qui sunt isti? quasi
non norit nepotes suos iam grandes natu. Fuit enim 17. annis in Aegypto,
et Manasses natus est secundo vel tertio anno fertilitatis. Ephraim vero
quarto, iamque annos habent 23. aut 24. Moses subiicit rationem: Quia
caligabant oculi eius. Non enim ita prope astiterunt, sicut Ioseph, sed
aliquanto longius abfuerunt, modestiae et reverentiae causa. Reliqui
vero fratres non adfuerunt. Cum igitur videret eos Iacob a longe
stantes, nec posset ex facie agnoscere, quaerit: Qui sunt isti? Et iubet
utrunque adduci, ut, cum oculi parum prospiciant, saltem palpare et
tangere ipsos queat.

Senectus enim hebetat oculos, aures et omnes sensus. Et in Hebraeo est:
Oculi gravescebant prae senio, erant gravati, die nicht wol, noch
steiff1� sehen. Jacob war alt und kalt2� zu sehen, zu hoeren, und zu
glauben. Sic et [vgl. Jes. 59, 1] Isaias loquitur, aures eius aggrava,
et oculos eius claude. Q⌊uasi D⌊icat Sunt duri ad auditum Euangelii,
non moventur eius praedicatione, sed contemnunt, non aliter, ac si
procul sonum quendam ignotum et peregrinum vix audirent, sicut Latine
dicimus, graviter audire.

⌊uasi D⌊icat Tu plane mortuus et desperatus eras in corde meo. An
non igitur miranda sunt opera Dei, et Spiritus sancti in gubernatione
sanctorum? Quantum hoc, et quam mirabile beneficium Dei est, qui te mihi
restituit, ut non solum faciem tuam videam, de cuius aspectu omnem spem
abieceram prorsus, sed etiam ostendit mihi semen tuum, adolescentes
pulcherrimos et optimos.

Haec omnia plenus gaudio et spiritu sancto dixit, et adoptio ibi
confirmatur per spiritum sanctum, sicut alia Patriarcharum politica et
oeconomica opera, quanquam non adsint testes, nec literae, nec sigilla.

Cum autem osculatus eos esset iamque benedicere eis vellet, accedit
Ioseph, et veritus ne pater caligantibus oculis nequeat discernere inter


[Seite 695]

duos fratres, et forte minorem maiori natu praeferat, educit eos de
gremio eius, et adorat erga faciem eius. Aph communiter vertunt faciem,
nares. [Ps. 18, 9] Psalm⌊o 18: ‘Ignis accensus in naribus eius’.
Ioseph coram facie vel naso inclinavit, hoc est, Iacob habuit faciem
adversam Ioseph et filiis eius, qui cum iam adoptati essent, et recepti
in numerum filiorum Israel, procedit Ioseph cum ambobus, et expectat
benedictionem patris.

Mirabile autem est, quod illi duo tanta statura et aetate fuerunt in
gremio patris. Sed puto decumbente eo in lectulo filios ei assedisse,
quod appellat Moses in sinu vel genibus sedere, ad latus nempe, vel ad
pedes. Iubet igitur eos surgere a lateribus, et procidit in genua cum
utroque coram Iacob sedente in lectulo. Hic enim ritus fuit, quod flexis
genibus et gestu adorantium acceperunt benedictionem.

[48, 13.14] Accepit autem Ioseph utrunque, Ephraim in dextra sua ad
sinistram Israelis, et Manasse in sinistra sua ad dextram Israelis, et
duxit ad illum. Extendens autem Israel dextram suam posuit super caput
Ephraim, qui erat minor natu, et sinistram suam super caput Manasse,
sciens ac prudens dirigens manus suas, tametsi Manasse esset
primogenitus.

Ritus impositionis manuum vetustissimus est, et a patribus in Novum [1.
Tim. 5, 22] quoque Testamentum translatus, Sicut apparet ex Paulo, cum
inquit: ‘Nemini cito imponas manus’. Moses imponit manus Iosuae. Et
fuit ceremonia patrum, Prophetarum et totius Ecclesiae omnibus
temporibus usurpata, quando mandarunt alicui munus seu administrationem
aliquam.

Caeterum narratio in Textu facilis est. Ioseph in manu dextra habet
filium Ephraim, minorem natu, collocandum ad sinistram Iacob. Manassen
vero sinistra adducit ad dextram eius, ut primogenitum. Scit enim plura
et maiora accipere illum, qui ad dextram est, et metuit ne fiat
permutatio aut confusio inter maioris et minoris benedictionem.
Primogenitura duplicem portionem et praerogativam habebat, eam cupit in
Manassen conferri, et Ephraim unam tantum partem dari, id ex gestu
Ioseph manifestum est.

Sed vide quantus spiritus Prophetiae sit in Iacob, sene decrepito. Videt
Manassen ad dextram suam statui, et alterum ad sinistram, intelligit
etiam, quod velit Ioseph primogeniturae dignitatem derivari in Manassen.
Sed relinquit Iacob legalem vel legitimam opinionem iuxta communem
ordinationem, et legem sancitam a Deo, et aliam rationem sequitur.

Deuter⌊onomio 21. ius primogeniturae describit Moses: ‘Si habuerit
[5. Mose 21, 15 ff.] homo uxores duas, unam dilectam et alteram odiosam,
genuerintque ei liberos, et fuerit filius odiosae primogenitus,
volueritque substantiam inter 

[Seite 696]

filios suos dividere: non poterit filium dilectae facere primogenitum,
et praeferre filio odiosae, sed filium odiosae agnoscet primogenitum,
dabitque ei de his, quae habuerit, cuncta duplicia. Iste est enim
principium liberorum eius, et huic debentur primogenita’.

Iuxta hanc regulam legali pietate primogenitus et mandato Dei manet
primogenitus. Sed Deus, qui est author et dominus legis, moderatur aut
perfringit eam, et constituit Iacob et Isaac primogenitum, reiecto Esau
et Ismaele. Idem hic agit cum duobus filiis Iacob.

Hic enim non valet id quod dici solet: Legem patere quam tuleris.1�
Deus non est subiectus legi, et saepe contraria legi facit, ut
revereamur eius opera, sapientiam, consilia et mirabilia iudicia,
adeoque in humilitate coram eo ambulemus. David cum esset minimus natu
inter fratres et contemptissimus, evectus est ad regnum Israeliticum.
Sic igitur Deus legem statuere et sancire suo more, et tamen praeter et
contra regulam interdum agit mirabiliter. Ioseph vult ut Manasse sit
primogenitus, sed Deo aliter videtur. Iacob igitur corrigit et mutat
opinionem Ioseph, singulari instinctu Spiritus sancti, motus illa
promissione (Pre Urbe) quam saepe ac diligenter animo suo meditatam
habuit.

⌊anorum 4. Et tamen lex debet manere in sua disciplina, rigore et
ordine, sed gratia habet exceptionem et est superior lege.

Cum autem videret Ioseph commutare patrem manus, et ordinem usitatum
pervertere, potuit cogitare eum intellectu et omnibus sensibus deficere,
sicut senes dicimus delirare, cum et viribus et memoria, et propemodum
communi sensu destituuntur. Ioseph enim singulari consilio ita
ordinaverat filios, ut hanc permutationem caveret. Sed pater praeter
eius opinionem et expectationem minori natu primogenita tradit.

[48, 15.16] Et benedixit Iacob ipsi Ioseph, et ait: DEUS, in cuius
conspectu ambulaverunt patres mei, Abraham et Isaac, DEUS, qui pascit me
tota vita mea in hunc usque diem. ANGELUS, qui eruit me de cunctis
malis, benedicat pueris istis: et invocetur super eos nomen meum, nomina
quoque patrum meorum Abraham et Isaac, et crescant et multiplicentur in
ipsa terra.

⌊cilicet in filiis, eum enim elegerat, ut ex ipso duae tribus
egrederentur in haereditate 

[Seite 697]

et promissione divina accipienda, tribuitque ei ius primogeniturae in
terra Chanaan.

Proinde duae tribus electae sunt non suis meritis aut dignitate,
siquidem pater benedicitur, nec proprie Iosephitae, sed potius Iacobitae
dici meruerunt, et tamen Prophetae interdum Ioseph, interdum etiam
Ephraim nominant, sicut nomen Iacob retinent, licet illud mutatum esset
[1. Mose 35, 10] a Deo: ‘Non vocaberis amplius Iacob, sed Israel erit
nomen tuum’.

⌊uasi D⌊icat qui se ambulare fecerunt, qui ita comparaverunt se, ut
ambularent coram Deo, hoc est, in quem crediderunt firma fide, in cuius
fiducia in promissis mortui sunt, certissima spe resurresctionis
futurae, sicut supra de fide Abrahae et Isaac dictum est.

⌊onomio 19: [5. Mose 19, 6] ‘Ne forte Goel sanguinis insequatur
homicidam’ etc. hoc est, qui habet ius vindicandi et ulciscendi
autorem caedis.

�, Mors hat sich beschissen2�, Diabolus, infernus, peccatum haben
sich vergriffen. Ibi omnes rei facti sunt et debitores Deo, huic filio
Iesu Christo, qui iam habet ius in hostes suos. Quare enim crucifixisti,
o lex, filium Dei? Cur tu, Diabole, mors, inferne occidisti insontem?
Nos legem habemus, dicebant, et secundum legem debet mori, quia filium
Dei se fecit. Intuemini ergo resurgentem a mortuis et triumphantem de
vobis: Ego sum filius Dei, sum invicta persona. Quid nunc Sathan, quid
lex, quid mors, quid [1. Kor. 15, 55] inferne? ‘Absorpta est mors in
victoria’, etc. Jch hab verlorn, schreien sie all, mit einander,
agnoscunt se summo et pleno iure ac iustissime victos esse.

Atque haec Christus post resurrectionem suam iubet annunciari toti
mundo, ac singulis praedicari Euangelium: Veni, inquit, crede in me,
baptisare, ego dono tibi victoriam meam, non damnaberis, sed moriendo
etiam 

[Seite 698]

[Joh. 11, 25] in nomine meo vives. Non morieris unquam, quia ego sum
resurrectio et vita, qui credit in me, etiamsi mortuus fuerit, vivet.

Hic igitur est Goel noster, quem hoc in loco Iacob appellat Angelum.
Angelus seu redemptor, qui omni iure potuit me redimere, et tueri ab
omnibus malis conscientiae, legis, peccati, mortis, Esau fratris, etc.
et universis aerumnis, quibus in vita mea conflictatus sum.

Hinc apparet cuiusmodi homines fuerint sancti Patriarchae, de quibus
[Ps. 4, 4] inquit Psalm⌊us 4: ‘Vere mirificat Dominus sanctos
suos’, quando enim de fide et promissionibus incipiunt loqui, feruntur
quasi super omnes coelos. Rursus quando infirmantur, ut supra in lucta
cum Angelo et alias, ita deiiciuntur, ac prorsus homines se praebent, ut
propemodum desperare et in infernum inferiorem demersi videantur.
Cuiusmodi pavores et terrores mirabiles, ac desperationes supra vidimus
in Iacob, non aliter ac si fuisset unus ex abiectis et damnatis ad
cruciatus perpetuos. Alias vero, ut hoc in loco, ita exultat et
triumphat, ac si nihil periculi, nec metus hostilis usquam reliquum sit.

Sic igitur, cum lubitum fueri, sunt oeconomici et politici sancti
Patriarchae, gubernant liberos et familiam, rixantur cum mulieribus, et
usque adeo secularibus occupantur negociis, ut videantur novissimi inter
domesticos aut politicos. Interdum supra omnes coelos feruntur, interdum
in inferno, interdum vero in medio mundo haerent. Es sind eitel wunder
leut.

Mirabilis est vita eorum , mirabilis quoque oratio. Sicut hic Angelum
[1. Mose 32, 31] vocat eodem modo, quo supra post luctam dixit: ‘Vidi
Dominum facie ad faciem’. Nam hic Angelus Dominus ille, sive filius
Dei est, quem vidit Iacob, et qui mittendus erat a Deo in mundum, ut
annunciaret nobis liberationem a morte, remissionem peccatorum et regnum
coelorum. Et hic Angelus noster Goel seu vindex est, qui iustissimo iure
nos adserit, et vindicat a potestate Diaboli, qui obnoxius est legi,
propterea quod occidit filium Dei, iamque lex et mors et Sathan coguntur
obmutescere, ac victas manus porrigere victori et triumphanti Christo.

Diligenter igitur observandum est, quod loquitur Iacob de Christo filio,
qui solus est Angelus, seu missus, natus homo in tempore ex virgine
Maria, non pater, non Spiritus sanctus. Diserte enim discernit tres
personas, et tamen addit: Benedicat pueris istis. Istud benedicere clare
tribuit soli Deo. Non dicit benedicant, pluraliter, nec repetit, sed
coniungit in uno opere benedicendi tres personas, Deum patrem, Deum
pastorem et Angelum. Sunt igitur hi tres unus Deus et unus benedictor.
Idem opus facit Angelus, quod pastor, et Deus patrum.

Ita hunc articulum Trinitatis probe cognitum habuerunt patres, quem nos
hodie docemus. Et Iacob in eadem et perfectissima fide et verbo incedit
super omnes coelos. Non ego, inquit, sed Deus per os meum 

[Seite 699]

benedicit pueris istis, Deus patrum, Deus pastor et Angelus ille trinus
et unus benedicit. Intellexit igitur Iacob, quod filius incarnandus et
mittendus sit in mundum, quod sit crucifigendus et resuscitandus. Etsi
non tam clare haec pronunciat, sicut hodie docetur, tamen satis
significanter dicit, et alii quoque, qui crediderunt hunc articulum, non
obscure intellexerunt.

Porro verbum benedicendi late et intensive accipiendum est, ut recte vis
eius intelligatur. Sicut supra 22. monuimus. Quod enim a Deo oritur
benedictio, non absolute, sed relative intelligendum est, et significat
eos, qui benedicuntur esse sub maledictione. Haec Emphasis sive
Epithasis diligenter consideranda est. Omnes enim homines maledicti sunt
in Adam, obnoxii peccato, legi, morti et potestati Diaboli. Sicut inquit
Paulus: [Gal. 3, 10] ‘Maledictus omnis, qui non permanet in omnibus,
quae scripta sunt in lege’. Lex omnes homines accusat et damnat, quia
arguit et convincit eos peccati, et profert iniquitates eorum in lucem.

Quando igitur dicit Deus: Ego benedicam tibi, ibi et corporalis et
spiritualis benedictio offertur. Sicut hoc in loco non corporalis tantum
intelligenda est, qua corporaliter crescant et augeantur pueri isti, sed
ut adsit Angelus ille, qui liberavit Iacob ab omnibus malis.

Et haec est benedictio novi testamenti, quam Paulus in Epistola ad
Romanos et Galatas copiose tractat, ubi haec inter se confert,
maledictus et benedictus, peccatum et gratiam. Et Angelus simul
benedicit semen [Röm. 9, 8] Abrahae, seu Iudaeos et gentes, iuxta illud
Rom⌊anorum 9: ‘Non qui filii carnis, hi filii Dei, sed qui filii
sunt promissionis, aestimantur in semine’.

Valde igitur grandia et ponderosa haec verba sunt, quibus adfirmat Iacob
patrem, filium, et Spiritum sanctum benedicere pueros istos, et quod
[Joh. 5, 17] in Ioanne inquit Christus: ‘Pater meus usque modo
operatur, et ego operor’. Item sicut pater suscitat mortuos et
vivificat: sic et filius, quos vult, vivificat. Id cum praesenti loco
pulcherrime congruit. Vivificatio est opus solius Dei, quod fit volente
et miserente Deo. Iam ut pater vult misereri et vivificare, ita et ego
volo, ait Christus, voluntas eadem est, et opus idem, et tamen sunt tres
distinctae personae. Ideo Augustinus recte dixit: Opera divinitatis ab
extra sunt indivisa. Sic idem benedicere est Dei, et filii angeli.

Haec Sancti patres recte intellexerunt et docuerunt. Vides igitur
excellentem cognitionem et fidem eorum, de quibus cum loquuntur, nulla
alia opera sive oeconomica, sive politica, nullum peccatum, nulla
desperatio apparet, sed supra nubes, et per aera sublimes feruntur. Sic
enim videmus Patriarcham Iacob ebrium et absorptum fide et notitia Dei,
neque quicquam aliud agere, quam quod verba fidei sonat, et inculcat
promissionem, in qua totus vivit, totus regnat, et salvus est, et
communicat divina 

[Seite 700]

autoritate eandem benedictionem promissam filiis istis, ac promittit
etiam temporalem vitam.

Iam enim certi et securi sunt, se tam diu fore superstites, donec
generent filios. Ita tollitur ab eis mors, et cum ea ira Dei, Diabolus,
infernus, ac distribuitur eis haereditas benedictione paterna, quam
nunquam obtinuerat, nimirum possessionem terrae Chanaan. Non enim
dubitabat se accepturum eam, et fore cum posteris suis dominum et regem
terrae illius, qua benedictione comprehendebantur omnis generis
beneficia, corporalia et spiritualia.

Etsi igitur caro et ratio nihil horum cernebant, neque apprehendebant.
Quid enim est, quod dicit de promissione Dei, et benedicente Angelo et
terra Chanaan, cum sint iam exules et servi in Aegypto. Tamen Iacob
plenus fide, magno enim pronunciat: Ego habeo promissionem, scio et
credo, et te terra Chanaan obtinenda certior sum in promissione, quam
possessione.

Sicut nos ea, quae promisit Deus certius nobis polliceri possumus et
debemus, ac si manibus ea teneremus. Habeo regnum coelorum, baptismum,
verbum, Eucharistiam, haec certius ad me pertinent et mea sunt, quam
haec ipsa vita, quam vivo. Atqui non sentio, inquies. Respondeo.
Discendum est cum patribus sperare non apparentia, et oculos in coelum
defigere, du must mit den patribus lernen auf den wolcken reyten.1�
Regnum coelorum tuum est, tibi sunt condonata peccata per sanguinem
agni, tantum vide, ut credas. Es ist kein schertz mit den
promissionibus, Deus non mentitur, dicit te esse iustificatum, sanctum,
salvum, sicut clarissime et magnificentissime haec ministerio verbi
nobis offeruntur, sed hoc tantum deest, quod non firmiter assentimur
verbo et promissionibus Dei.

Deinde hoc quoque peculiare ipsi habuerunt de multiplicatione et
prorogatione vitae, de qua nos non possumus certi esse, quia verbum
nullum habemus. Sed ipsi firmiter statuerunt, futurum, ut crescerent, et
possiderent terram, sicut patres eorum Abraham, Isaac, Iacob, in fide et
promissione, quae possessio certior fuit, quam ea, qua obtinuerunt
terram re ipsa, sine fide, sicut testatur Historia eorum, quando in
Assyriam eiicitur Ephraim, et Iuda abducitur in Babilonem. Parum hoc
est, quando realis est possessio tantum et iuridica. Cum vero est
Theologica, ibi manet dominium, etiamsi mortem oppetamus.

Haec igitur exempla sunt perfectae et immotae fidei in patribus. Iacob
offert et assignat eis non solum vitam corporalem, sed etiam posteritati
eorum.

Fidem vero tandem sequitur res. Sed ubi fides et possessio Spiritus non
est, ibi nec realis diu durare potest.

[Seite 701]

Addit quoque de invocatione nominis sui, et patrum suorum super eos.
Quae mera verba sunt fidei et promissionis, et a Iudaeis non
intelliguntur, qui tantum gloriantur de posteritate carnis. Sed Paulus
egregie [Röm. 9, 8] eos confutat, cum inquit: ‘Non qui filii carnis,
hi filii Dei sunt’, etc. Patres enim coniungebant paternitatem
corporalem cum spirituali, hoc est, haereditabant fidem promissionis,
non tantum rem possessionis. Ergo fides summa et caput rei est, quem
caro quidem vehementer oppugnat et impedit. Sed consolemur et erigamus
nos promissione et verbo, neque quicquam periculi metuamus, donec non
negamus Angelum Goel. Nam et nos quandoque infirmari oportet, sicut non
est perpetuum robur et magnitudo illa animi in patribus. Iacob hic totus
est in promissione et fide, nulla ibi infirmitas, nulla desperatio est,
omnia sunt ardua et coelestia, supra vero vendito Ioseph erat
abiectissimus et infirmissimus.

Rogemus igitur Deum, ne nos inducat in tentationem, sed liberet a malo,
ac reprimat incredulam et furiosam illam bestiam, carnem et corpus
mortis, quod circumferimus, quod mortificat et occidit nos, quia
resistit fidei et promissioni, et tantum in rem praesentem trahere et
rapere nos conatur, will allein ein Jurist sein, und kein Theologus.
Iustitia vero non deducit nos in coelum, sed promissio et fides, quae
coelestia dona sunt, et superant omnia miracula, et opera politica et
oeconomica, multo magis vero Monachorum portenta, et universam
disciplinam legalem.

⌊o 91. dicitur: ‘Super aspidem et basiliscum ambulabis, et
conculcabis leonem et draconem’, etc. Id robur et potentia Christianis
peculiaris est.

Sicut hic Iacob totus est Angelus, imo insignis preco divinitatis, qui
coram posteris et haeredibus suis veram vim promissionis et
benedictionis divinae profert. Respicit enim posteritatem, non secundum
carnem, sed praecipue secundum spiritum et fidem, quam et nosse, et
iactare Iudaei debebant, se esse filios patrum, et haeredes promissionum
divinarum, sed has ipsi conculcant, conspuunt et blasphemant, et
gloriantur de regno corporali.

Sed hi germani filii Abrahae sunt, qui sunt haeredes Angeli, qui cum
Iacob et per Iacob loquutus est.

Tales cum non invenit Deus, vocat populum suum, qui non fuit populus, et
in gente stulta irritat semen illud Abrahae carnale, ut Abraham sit
pater gentium, quae apprehendunt promissionem fide, sine carne et re,
cum Iudaei econtra carnem sine promissione sectentur.

Quae sequuntur, ad corporalem benedictionem, sicut ea, quae hactenus
audivimus, ad spiritualem pertinent. Et augescant et multiplicentur, 

[Seite 702]

etc. Et tamen subindicat Iacob hic quoque spiritualem involvi, et
Ephraim auctum iri, non tantum in hac terra, aut aliquo alio angulo
mundi, sed per totum orbem terrarum spargendam esse fidem promissionis
Abrahae.

Verbum (Dagah) significat multiplicari instar piscium. Q⌊uasi D⌊icat
piscescant. A (Dag) i⌊d est pisce. Verbum nominale est, sicut in
qualibet lingua fiunt verba ex nominibus, et econtra. Nullum enim animal
tanto numero crescit sicut pisces. Habent volucres quoque suam
foecunditatem, saepe enim una avicula quatuor aut quinque pullos
excludit, sed inter omnes bestias nihil est foecundius piscibus. Per
Metaphoram igitur transfertur ad multiplicationem in immensum.

Iam vero accedit Ioseph, et vult magis sapere quam pater, et rectius
sane iudicat secundum legem, sed tamen impingit summus vir, et Propheta
plenus Spiritu sancto.

[48, 17.18] Videns autem Ioseph, quod poneret pater suus manum suam
dexteram supra caput Ephraim, aegre tulit, et apprehensa manu patris sui
transferre eam voluit de capite Ephraim super caput Manasses. Et dixit
Ioseph ad patrem suum: Non sic, mi pater: Nam iste est primogenitus,
pone dexteram tuam super caput eius.

Hic pugnant duo sanctissimi viri, et dissentiunt inter se toto corpore
causae, quanquam animis conveniunt, sed res sunt diversissimae. Pater
cupit benedicere Ephraim, filio minori, hoc Ioseph non vult. Utrinque
igitur spiritualissimi viri sunt, sed rerum et sententiarum magna est
dissensio.

Similia exempla supra quoque habuimus Abrahae et Sarae, Isaac et
Rebeccae, ubi coniuges summo amore et mutua reverentia coniunctissimi
sibi invicem adversantur. Abraham vult Ismaelem praeferre, Sara vero
Isaac pro primogenito habet. Isaac tuetur Esau, Rebecca vero Iacob. Nec
de rebus temporalibus et leviculis, sed de posteritate et benedictione
divina gravissimae contentiones fuerunt. Ac si fuissent homines leves,
qui facile commoventur, causam omnino habuissent capitalis odii, quia de
re maxima controvertebatur inter ipsos.

Nostri Reges, Principes et Episcopi saepe ob levissimas offensas movent
funesta bella, et fundunt sanguinem innocentem, neque de commodo aliquo,
nec de voluptate aut honoribus dimicant, sed mera malicia, et horribili
furore inter se digladiantur. Hic summi viri disputant de causa maxima,
et habent utrinque argumenta gravissima. Abraham, Isaac, Ioseph nituntur
lege Dei, quae est summa sapientia, coniuncta cum iure naturali. Sic
enim colligunt: Ismael, Esau, Manasse est primogenitus, 

[Seite 703]

igitur debetur illi duplex portio haereditatis. Et Isaac admodum
pertinaciter tuetur hanc rationem: Esau est primogenitus filius, ideo
pertinet ad ipsum natura, lege, omni denique iure dignitas
primogeniturae. Sic Ioseph perseverat veluti obduratus in legali et
naturali sapientia, huic vero resistit Iacob, sicut supra Rebecca et
Sara ius illud impugnarunt.

Atqui tanto viro, qui est pater promissionis, certe debebat uxor [1.
Mose 21, 10] caedere. Sed perrumpit Sara et dicit marito: Eiice ancillam
hanc et filium eius, non enim erit haeres filius ancillae cum filio meo
Isaac. Et addit Moses indigne hoc tulisse Abrahamum. Isaac quoque
dissentit a coniuge. Quis enim loquatur aut agat contra illum, qui pro
se habet divinum ius et legem naturae? Difficile sane certamen est, et
tamen Abraham et Isaac eo adiguntur, ut ignorantiam suam fateantur, et
retractent ius legis et naturae. Sicut Ioseph cogitur approbare, contra
legem, sententiam et factum patris Iacob. Opponit quidem se primum
parenti, ac si dicat: Erras mi pater in benedictione. Sed respondet
Iacob: Non erro, imo prudens, sciens, volens hoc facio. Non pecco
ignorantia, quanquam oculi caligant, sed video et agnosco utrunque.

Quare igitur facis? Quia sic oportet fieri. Iacob enim promissionem
datam in Bethel admodum firmiter apprehendit et retinuit, cum Rahel iam
vicina morti esset, nec spes ulla prolis superesset, fui homo plenus
Spiritu sancto, et multa ex promissione illa illustrante spiritu hausit,
et revocavit in memoriam exempla superiora Abrahae et Isaac, cum illa
Isaac secundo genitum praetulit, hic minorem filium Iacob maiori Esau.
Haec exempla vidit recte congruere cum instinctu Spiritus sancti: et
accesserunt huc delicta filiorum, quibus Ruben, Simeon et Levi, cum
essent maiores natu, amiserunt primogenituram. Cogitavit ergo: non habeo
primogenitum, nec alios filios plures ex Rahele, et Deus mirabili
apparitione singulare aliquid [1. Mose 28, 3] monstravit, cum diceret de
me ipso (Pre Urbe) Cresce, multiplicare. Ideo obfirmat animum de
praeferendo Ephraim.

Referenda autem haec sunt ad duo genera doctrinae, quae traduntur in
Theologia Christiana et Iure, nimirum ad gratiam promissionis et legem.
Doctrina legis retineri debet, quia necessaria est ad conservationem
disciplinae, ideo strictissime est tenenda. Ut Abraham tuetur Ismaelem,
Ioseph Manassen, etc. Non enim abiicienda est lex propter promissionem
gratiae, sed est docenda, ut retineatur disciplina et doctrina de bonis
operibus, et ut erudiamur ad coginitionem et humiliationem nostri post
peccatum. Hic verus et necessarius usus legis est. Opus enim est nobis
in hac vita magistratu et parentibus, qui praemiis et poenis tuentur
disciplinam, et qui servant legem, ac pie et prudenter mores suos regunt
et dirigunt ad normam legis. Hi sunt iusti, et ornat Deus etiam hanc
iustitiam externam praemiis. Non enim Cyclopum more vagandum est, neque
Scholasticis, neque aliis ordinibus in hae vita sine lege, sine
disciplina, quasi nullam 

[Seite 704]

obedientiam erga sua mandata exigat Deus. Nisi enim serventur, statim
sequuntur poenae, sive per magistratum, sive praeceptores, sive parentes
id fiat, sive per publicas calamitates, quae sunt veluti carcer humani
generis, cessantibus legibus et poenis magistratus.

Sed ab hac lege exemptus est Deus, nec debet ei subiici, ut faciat
secundum legem. Quia Dominus eius est, qui potest dispensare et aliter
agere, quam lex imperat. Aliud est regnum gratiae, et aliud legis. Lex
cohibet peccatum, ostendit virgam, et denunciat iram Dei et poenas
delinquentibus. Hoc proprium officium legis est, pertinens ad malos,
contumaces et securos coercendos.

Regnum vero gratiae est misericordiae, ignoscentiae, redemptionis et
liberationis a peccatis et poenis peccatorum.

Et apud Iureconsultos insignis doctrina est de ἐπιείκεια, et
in omni gubernatione politica et oeconomica diligenter observanda.
Patrifamilias utroque opus est in oeconomica lege et
ἐπιείκεια. Aristoteles etiam in quinto et praeclarissimo
Ethicorum Libro pulcherrimum locum habet de ἐπιείκεια.
Magistratus positus est ad gubernandum secundum legis rigorem, quam
omnino servare et tueri debet, sed quia innumerabiles casus et infinita
negocia sunt, quae non possunt omnia scripto et legibus comprehendi
propter varietatem circumstantiarum, et pauci perspiciunt, ubi recte et
prudenter mitiganda sit lex. Ideo Aristoteles optimam rationem
mostravit. Sicut virtutis quoque definitionem ad eam accommodat, cum
inquit: Virtus est habitus electivus, in mediocritate consistens, quo ad
nos, ratione aliqua, ut sapiens iudicat. Ut fortitudo medium est inter
iram, seu audaciam et ignaviam.

Sed illa mediocritas vel moderatio subiecta est passionibus, ideo addit:
Ut sapiens iudicat seu determinat, quod iudicium non posset comprehendi
legibus, sed oportet adesse vivam legem, nimirum magistratum, qui est
anima legis, et diligenter videre debet, ubi et quomodo servari queat,
eamque moderetur, si quis offeratur casus impossibilis.

Quemadmodum paterfamilias praescribit servo certam rationem, et ordinem
operarum domesticarum, iubet, ut surgat hora quinta, post agrum colat,
sumat demensum suum, et reliquas operas fideliter et diligenter faciat.
Haec una lex non potest praevidere omnes casus, qui ordinem praescriptum
turbare queunt. Subito igitur aliquid impedimenti obiicitur servo
egressuro in agrum, aut morbus domini, aut tempestas minus idonea, aut
alia in re opera eius magis opus habet paterfamilias. Ibi sic statuit:
Ego sum viva lex in domo mea, et habeo in manu ἐπιείκεια et
ius moderandi aut mitigandi. Cesset igitur rigor mandati, quod antea
dederam. Ibi perfringit legem ἐπιείκεια, propter casum
subitum et improvisum.

Sic et Iurisconsulti quaerunt mediocritatem, pro diversitate
circumstantiarum aut casuum, si qui aut exacerbationem aut mitigationem
requirunt propter impossibilitatem legis.

[Seite 705]

Ideo rigor ille statutorum, seu regularum monasticarum nequaquam
probandus est, qui sine ratione seu ἐπιείκεια omnibus
interdicebant usu carnium, balneorum, lintearum vestium, etc. Nam et
medici pro proportione aliis corporibus aliam ciborum, erercitiorum et
pharmacorum rationem praescribunt. Si vident imbecille corpus monachi,
quod non possit sine incommodo valetudinis et periculo abstinere a
carnibus, iubent rigorem regulae mitigari, ne pereat. Tanta enim
crudelitas fuit apud Carthusianos, ut multos tetrica illa abstinentia
necarint, quos uno iusculo gallinae, aut frusto carnis, aut veste
mundiore potuissent sevare frustra monentibus medicis, qui ad aegrotos
vocabantur, corporis constitutione considerata, victus rationem mutandam
esse.

Haec nimirum spelunca latronum fuit, non vita, nec religio monastica,
occidere hominem, cui unica offula vitam et salutem adferre potuissent.

Denique tanta fuit vis superstitionis, ut quidam veriti sint necare
pediculos et pulices. Et vidi ego sacerdotem quendam, qui hoc ipso se
Deo placere putabat, quod parceret vermiculis illis. Non enim mundabat
vestem, sed et pediculos exemptos rursus cucullo inserebat, et addebat
causam harum sordium, quod sciret suos quoque parentes in sepulchro
vermibus arrodi et consumi.

At vero Deus non mandavit, ut corpora occidamus, sed honorem iis haberi
vult, tametsi disciplina et castigatione opus habent.

Extrema igitur dementia et furor Sathanae fuit, qui his portentis et
veluti sarcasmis illusit generi humano. Nam multi boni homines hisce
laqueis miserabiliter irretiti fuerunt. Ego ipse talis fui, qui ieiunio,
abstinentia, duricia laborum et vestium propemodum mihi mortem conscivi,
corpore horribiliter macerato et exhausto.

Haec monstra iuventus ignorat, nec magnopere movetur eorum
commemoratione, quin etiam infinita licentia et contumacia prorsus
efferatur. Corpus omnino castigandum et onerandum est laboribus,
studiis, communibus officiis huius vitae, sed non est enecandum: Quin
potius vocationi tuae inservias, et satis molestiarum obiicietur, non
est, quod mala spontanea tibi aut mortem accersas, quae suo tempore
exigente Deo oppetenda erit.

Ideo laudandus est Augustinus, sicut Episcopus Dalburgensis eum
commendavit, propter regulam, quam scripsit, quae testatur fuisse ipsum
sapientissimum virum. Haec enim verba eius sunt: Non aequaliter omnibus,
quia non aequaliter valetis omnes. Servanda est proportio Geometrica, et
consideranda differentia personarum, ac secundum eam singulis suus locus
tribuendus, et onera distribuenda sunt.

Sed Monachorum ista crudelis vox erat: Fiat tibi, sicut mihi, nemini fit
iniuria.1� Id est agere proportione Arithmetica, ubi personae
reputantur 

[Seite 706]

aequales, et onera fiunt aequalia, ubi puero tantum imponitur, quantum
adulto aut servo, aut mulieribus ea attribuuntur, quae viris
conveniebant. Ibi personae inaequales, et onera quoque inaequalia sunt.

Vidi ego fratrem in monasterio, vorantem quinque similas, cum mihi unica
sufficeret. Quod si illi Prior mandasset, ut una tantum contentus esset,
aut ut ego totidem absumerem, illi certe inedia, mihi vero voracitate
pereundum fuisset.

Primo igitur differentia personarum observanda, postea officia aut ordo
singularum consideranda sunt. Si Carthusianus opus habet balneo, utatur
sane, si non potest vesci oleribus aut piscibus, comedat carnes, aut
econtra. Et haec pulcherrime tractantur apud Aristotelem de proportione
Geometrica et ἐπιείκεια. Haec enim est pars gratiae, quam
oportet locum habere in magistratu, in oeconomia et politia. Quando uxor
est infirma, ibi legem abiicio, donec convaluerit. Lex debet servari,
ita tamen, ut magistratus habeat in manu proportionem Geometricam, seu
mediocritatem et ἐπιείκειαν. Virtus enim est habitus
consistens circa mediocritatem, ut sapiens determinabit.

� nicht haben.

Sed respondet Iacob: Intelligo, mi fili te primogeniturae ius defendere
secundum legem, quam vis servari et ornari, et ego quoque eam firmam et
immotam esse cupio. Verum iam non est tempus, neque locus legi, sed
benedictioni divinae, quae non subdita est legibus, aut iuri nostro, aut
sapientiae nostrae. Non igitur improbat sententiam Ioseph, sed relinquit
eam in medio, non tollit legem, sed agit negocium promissionis.

[Seite 707]

[48, 19] Sed pater eius renuit, et dixit: Scio, fili mi, scio. Iste
quoque in populum evadet et magnus erit. Veruntamen frater eius natu
minor erit illo maior, et semen eius crescet in multas gentes.

⌊omenorum 7. Cum enim vellent occupare terram Chanaan ante tempus,
quasi iam impleta esset promissio, trucidati sunt a Palestinis. Et addit
[1. Chron. 7, 22] Textus: ‘Luxit igitur Ephraim pater eorum multis
diebus, et venerunt fratres eius, ut consolarentur eum’. Ibi
primogeniti occisi sunt, ut non possent adire haereditatem destinatam
ipsis a patre et lege divina: et quos novissime genuit, illi obtinuerunt
promissionem, ex quibus postea natus est Iosua, filius Nun.

ò

ô

ø

ú

ü

þ

깧

蚔

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

ú

겍ú

겍ú

겍ú

ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

,

.

Z$

\$

"-

$-

¦W

¨W

êa

ìa

æh

èh

Î„

Ð„

—

—

8±

:±

Â

Â

Þ

Þ

¢î

¤î

–ï

˜ï

ò

ò

愼錪錬ꚾꛀ뀀뀂됀됂퀀퀂ₜ

₞

㜼

㜾

䷎

䷐

伸

伺

勲

勴

芾

苀

苌

苎

겍ú

Ⱦ

ȿ

Ө

ө

޵

޶

޷

߃

߄

߅

߆

ୂ

ୄ

ൟ

ൠ

ᄷ

ᄸ

摧ᥜ®ᴀᄸ

ᕓ

ᕔ

ᕠ

ᕡ

ᖪ

ᖫ

ᣖ

ᣗ

ᾄ

ᾆ

␐

␒

␪

␬

◪

◬

⣇

⣈

⪝

⪞

⺐

⺑

ㅞ

ㅟ

ㅫ

ㅬ

㊭

㊮

㙱

겍ú

摧ᥜ®ᴀ㙱

㙲

㜂

㜃

㟰

㟱

㮎

㮏

㮛

㮜

㰶

㰷

㲀

㲁

㼻

㼼

䀚

䀛

䓜

䓝

䖻

䖼

䗈

䗉

䙎

䙏

䪕

䪖

䵻

䵼

摧ᥜ®ᴀ䵼

乴

乵

偊

偋

偗

偘

冗

冘

嘄

嘆

娒

娓

将

將

尓

尔

崲

崳

忴

念

斍

斎

橸

橹

檅

檆

櫫

櫬

溗

겍ú

摧ᥜ®ᴀ溗

溘

猭

献

瓊

瓋

瓗

瓘

癣

癤

礢

礣

纵

纶

胐

胑

胒

胞

胟

胠

胡

腒

腓

藮

藰

覙

覚

赇

赈

赔

겍ú

겍ú

摧ᥜ®ᴀ赔

赕

跘

跙

踸

踹

返

迕

鄌

鄎

釴

釶

霪

霬

韆

韈

顳

顴

颀

颁

騐

騑

鰛

鰜

鲫

鲬

ꁲ

ꁴ

ꓝ

ꓞ

摧ᥜ®ᴀꓞ

ꓪ

ꓫ

ꖿ

ꗀ

꜒

꜓

ꪯ

ꪰ

괬

괭

녬

녮

놆

놈

뉠

뉡

듡

듢

랤

랥

몌

몍

믁

믂

벡

벢

벮

벯

쀞

겍ú

摧ᥜ®ᴀ쀞

쀟

얈

얉

젦

젨

쨰

쨱

쨽

쨾

쫦

쫧

찜

찝

퀠

퀡

푈

푊

횐

횑

횝

횞

















摧ᥜ®ᴀ



























































摧ᥜ®ᴀ

婢

嬨

揄

搜

﯃

﯄

︪

︫

겍ú

겍ú

겍ú

겍ú

̗

̘

Ͻ

Ͼ

ؗ

ؘ

ࢢ

ࢣ

૛

摧ᥜ®ᴀ૛

૜

૨

૩

ఔ

ఖ

ྷ

ྸ

ፂ

ፄ

យ

រ

ᠠ

ᠡ

ᠭ

ᠮ

ᲊ

᲋

Ộ

ộ

₪

€

⑝

⑞

⒞

⒟

⒫

⒬

⨥

⨦

摧ᥜ®ᴀ⨦

⪨

⪩

⳩

⳪

⻩

⻪

⻶

⻷

㈃

㈄

㗲

㗴

㨄

㨆

㷮

㷯

㷻

㷼

㺬

㺭

䆨

䆩

䕂

䕃

䨙

䨚

䨛

䨧

䨨

摧ᥜ®ᴀ䨨

䨩

䨪

兰

共

埬

埭

塹

塺

墆

墇

廼

廽

戎

戏

掓

掔

掕

採

探

掣

掤

搧

搨

榨

榩

渕

渖

炲

炴

摧ᥜ®ᴀ炴

烌

烎

瑙

瑚

睝

睞

緢

緤

緦

緾

縀

縁

縂

罉

罊

蘄

蘆

蝦

蝨

諰

諲

諴

謌

謎

謐

謒

谸

谹

銹

摧ᥜ®ᴀ銹

銺

降

陎

陚

陛

靇

靈

骅

骆

黛

黜

ꈄ

ꈆ

ꈈ

ꈠ

ꈢ

ꈤ

ꈦ

꠷

꠸

ꦙ

ꦚ

ꬭ

ꬮ

갠

갡

귎

귏

귛

摧ᥜ®ᴀ귛

규

눍

눎

똄

똆

륕

륖

묈

묉

묕

묖

쀦

쀨

앍

앎

졷

졸

좄

종

쪚

쪛

채

책

퀄

퀆

퓍

퓎

퓏

퓛

摧ᥜ®ᴀ苎

뀀

뀂





\퓛

퓜

퓝

퓞

ퟨ

ퟩ

















































摧ᥜ®ᴀ

















﭂

ףּ

ﺟ

ﺠ

겍ú

ú

겍ú

겍ú

겍ú

겍ú

겍ú

겍ú

顬

겍ú

겍ú

ú

겍ú

겍ú

겍ú

겍ú

摧ᥜ®ᴀ凋 啨 啩 堽 堾 尺 尻 屇 屈 带 帧 従 徔 憀 憁
攸 攺 柴 柵 栁 栂 桚 桛 槝 槞 洚 洜 烗 烘 珜 ú

겍ú

겍ú

겍ú

겍ú

겍ú

겍ú

겍ú

顬

顬

겍ú

겍ú

顬

겍ú

顬

겍ú

겍ú

겍ú

蚔

겍ú

顬

겍ú

顬

顬

顬

겍ú

깧

겍ú

蚔

겍ú

ú

겍ú

蚔

蚔

겍ú

摧ᥜ®ᴀ଩ ໣ ໤ ყ შ ჴ ჵ ᐔ ᐕ ᛞ ᛟ ៝ ៞ ᦭ ᦮
᫳ ᫴ ḅ Ḇ ḇ ḓ Ḕ ḕ Ḗ — ― ⃵ ⃶ ⢚ ⢛ ú

顬

摧ᥜ®ᴀꆦ ꕨ ꕩ ꕪ ꕶ ꕷ ꕸ ꕹ ꣑ ꣒ ꮙ ꮚ 겯 결 노
녹 뉍 뉎 뉏 뉛 뉜 뉝 뉞 딂 딃 뤏 뤐 뫌 뫎 봟 ú

顬

겍ú

겍ú

겍ú

摧ᥜ®ᴀꧻ#궗#궘#꿏#꿐#댤#댦#땋#때#떲#떳#뚼#뚽#띈#띉#
띕#띖#롘#롚#묀#묁#뮥#뮦#볤#볥#븉#븊#쀝#쀞#숆#ú

 secundum gratiae iustitiam agit.

� Ibi mundus furenter irascitur et clamat: Num bona opera non sunt
facienda? Num lex non est bona? Est sane, et [Luk. 17, 10] hortamur
omnino, ut eam facias, sed ita, ut dicas: ‘Omnia cum fecerimus, servi
tamen inutiles sumus’.

[Seite 708]

[48, 20a] In te benedicet Israel, ut dicat: Ponat te Deus sicut Ephraim,
et sicut Manassen.

Sive active, sive passive intelligas, nihil refert. In te benedicet, vel
benedicetur Israel. Hoc enim vult pater: Tu eris exemplum benedictionis,
ut dicatur: Sicut Ephraim et Manasse benedicti sunt, ita tibi quoque
benedicat Deus. Sic in Historia Ruth beneprecantur mulieres Booz et
Ruth, [Ruth 4, 11] et universus populus: ‘Faciat Dominus hanc
mulierem, quae ingreditur domum tuam, sicut Rahel et Leam, quae
aedificaverunt domum Israel’. Ibi uxores Iacob proponuntur in exemplum
benedictionis.

⌊o 37: ‘In diebus famis saturabuntur’. Inde certo alimoniam et
victum necessarium expectant. Sie wissen, das in kuchen und keller auffs
beste bestellet ist, tametsi nihil instructum, aut paratum domi sit,
saepe etiam ne teruncium quidem possideant.

Unde igitur habent? In isto verbo: ‘In diebus famis saturabuntur’.
Qui credit, is sine ulla dubitatione habet, et quanquam est pauperrimus,
omnia tamen possidet.

⌊eronomio 8.

Sine meritis accipiebant, sine conditione dabatur per gratiam, sed non
sine conditione possidebant. Quia ergo lex non servatur, non potest
tueri possidentium ius, sed est saccus pertusus. Gratia vero est solidum
fundamentum. Hic iam exaggeranda erat magnificentia gratiae et beneficii
Christi, quod nobis quoque donatur cum benedictione patrum, si non
corporaliter, tamen in spiritu. Sed infra commodius id fiet.

[Seite 709]

[48, 20b] Et praeposuit Ephraim ipsi Manasse.

Hanc particulam addit Moses ad celebrandum ingens illud et admirandum
opus, quo ablata est primogenitura a Manasse, cui communi iure
debebatur, et translata est in Ephraim, fratrem minorem, cui nullo iure
competebat. Id enim veluti prodigium et monstri simile fuit, secundum
omnia iura et leges. Siquidem iure naturae et gentium, ac lege divina
primogenitura tribuebatur maximo natu filio, ac praesertim in isto
populo aegre admissa est mutatio, cum et regia, et sacerdotalis dignitas
primogenito tribueretur. Ac propterea Esau tam infense et hostiliter
odit ac persequitur fratrem, qui tanta gloria et haereditate ipsum
exuerat.

Atque idem ordo etiamnum servatur in imperio Romano et aliis regnis
omnibus. Delphinus Galliae succepit patri in regno. Dux Saxoniae
primogenitus fit Elector, et in divisione haereditatis prae caeteris
fratribus Electoratum, et bona, quae ad hunc pertinent, sibi vendicat,
nec dividit ea cum fratribus.

Magna igitur dignitas adhuc est primogeniturae. Et Ioseph non frustra
tantopere miratur permutationem hanc. Ephraim enim secundum gratiam fit
primogenitus, qui secundum legem erat minor et posterior.

Autor Epistolae ad Hebraeos, quisquis est, sive Paulus, sive, ut ego
arbitror, Apollo, eruditissime allegat hunc locum. Singulos, inquit,
filiorum Ioseph benedixit Iacob moriens. Non meminit benedictionum, quae
describuntur 49. Capite, sed huius, qua benedicit Ephraim et Manassen.
Nam haec longe mirabilior est, quam sequentes. Ephraim enim accipit
primogenituram sine ullo merito: Manasse vero illa privatur citra ullam
culpam. Cur igitur hoc facit Iacob contra legis ius et consuetudinem? Es
ist viel genommen. Nemo regum aut principum hanc iniuriam ferret,
quantumvis minor natu frater aut filius multis excellentissimis dotibus
et virtutibus auctus esset.

Respondeo. Iacob fecit hoc in fide et Spiritu sancto inspirante.
Promissio enim (Pre Urbe) convenit cum nomine Ephraim. Ex fide igitur et
promissione causa facti petenda est, non ex lege, nec iure, nec natura.

⌊o: ‘Confiteantur tibi Domine omnia opera tua, et sancti tui
benedicant tibi. Gloriam regni tui dicent, et potentiam tuam loquentur.
Ut notam faciant filiis hominum potentiam tuam et gloriam magnificentiae
regni tui, etc.’ Et tamen magna gloria fuit, quod patres potuerunt
benedicere, hoc est, promittere corporalia et spiritualia, quanquam illa
benedictio non vergit principaliter in carnem et sanguinem, et tamen ad
corpus quoque pertinet, et eatenus habet annexam conditionem legis. Sed
quatenus ad spiritum refertur, non est conditionalis.

[Seite 710]

⌊um 14. et peccare fecit domum Israel, sacrificando vitulis, quam
idololatriam detestantur et insectantur omnes Prophetae, ac propterea
populus tandem dissipatus et in Assyriam abductus est, cum legis
conditionem non servasset. Haec enim comminatio additur superioribus:
Percutiet Dominus, Deus Israel, sicut moveri solet arundo in aqua, et
evellet Israel de terra bona hac, quam dedit patribus eorum, et
ventilabit eos trans flumen, quia fecerunt sibi lucos, ut irritarent
Dominum.

Atque eadem postea saepe ab Hosea repetitur. Sed quanquam duriter eos
tractat, et omnis generis mala ac interitum minatur, tamen subinde
miscet consolationes ex promissionibus spiritualibus, sicut testatur
[Hos. 11, 7 ff.] dulcissimus locus Oseae 11: ‘Quomodo dabo te Ephraim?
protegam te Israel? Num dabo te sicut Adama, ponam te ut Seboim?
Conversum est in me cor meum, et accensa est misericordia mea. Non
faciam furorem irae meae, non convertar, ut disperdam Ephraim, quoniam
Deus ego, et non homo.’

Ad hunc modum miscet promissiones Spiritus sancti, et vitae aeternae cum
promissione corporali, secundum quam praedicit eos vastandos esse, quia
neglexerant conditionem implendae legis, et recesserant a Deo conditore
et promissore, sed quia in illa ipsa corporali benedictione spiritualis
et aeterna inclusa erat: Ego sum Dominus, Deus tuus, et promissus
Christus, ideo dicit: Non possum abiicere, nec delere totum Ephraim, sed
cogor eius misereri. Horribiliter quidem irascor idololatris. Sed Deus
sum, et non homo, propter meam igitur promissionem servabo Ephraim.

⌊ei 4. inquit Paulus: ‘Pietas ad omnia utilis est, et habet
promissiones vitae praesentis et futurae’. Promissa sunt nobis omnia,
qnae ad hanc vitam tolerandam necessaria sunt. Psalm⌊o 8: [Ps. 8, 7;
Luk. 7, 8] ‘Omnia subiecisti sub pedibus eius’. Item Christus Lucae
10: ‘In eadem autem domo manete, edentes et bibentes, quae apud illos
sunt, dignus est enim operarius mercede sua. Et in quamcunque civitatem
intraveritis, et susceperint vos, manducate, quae apponuntur vobis’.
Et 1. Corinth⌊iorum 9: [1. Kor. 9, 14] ‘Dominus ordinavit iis, qui
Euangelium annunciant, de Euangelio vivere’.

Hasce promissiones habemus, quanquam tenues, tamen sufficientes ad hanc
vitam sustentandam. Illae autem de bonis spiritualibus gloriosae 

[Seite 711]

sunt, et a nobis quoque amplificandae et extollendae. Nimirum, quod
Ecclesia manebit, quod habebit hospitium, cibum, potum, defensionem,
quanquam aliqui persequutionem sustinent, et occiduntur: quia nec vetus
Ecclesia sine Martyrio et cruce fuit. Quod si nec Reges sumus, nec
temporale regnum habemus, sicut Iudaei: tamen Spirituale regnum
obtinemus, in quo vivimus in Christo.

Haec dignitas magnifice exaggeranda est, ac tanto quidem magis, quanto
horribilius a Papa obscurata et oppressa fuit. Ibi enim in tot
Ecclesiis, Collegiis et Academiis nulla unquam vox aut doctrina sonuit
de Verbo. Nam hodie post restitutam lucem Euangelii, quando audimus
verbum nominari, intelligimus promissionem et ministerium. Tum vero, cum
mentio verbi fieret, referebam ego animum et cogitationem ad Donatum, in
quo definitur: Verbum est pars orationis cum tempore et persona, etc.
Quia nihil prorsus docebatur de promissionibus.

Et quid multis opus est? Sub initium renascentis Euangelii audivi
Monachum quendam dicentem: Cum abiecta superstitione Pontificia audiret
et praeclare intelligeret doctrinam sinceriorem: Bone Deus, ego nunquam
audivi quicquam de promissionibus in tota vita mea. Et ex animo sibi
propterea gratulatur, quod hanc vocem (promissionem) sibi audire et
intelligere liceret.

Nostra igitur Theologia et Novum Testamentum praecipue urgere debet hanc
partem doctrinae coelestis, quanquam Lex quoque docenda est. Verum in ea
consistit regnum Dei, sed in verbo promissionis. Hodie vulgo dicitur: Er
hat das wort lieb. Amat verbum Euangelii, seu ministerium. In
Decretalibus vero Pontificiis et Canonibus ne syllabam quidem invenies
de verbo. Tantum illud intonant de confessione peccatorum, contritione,
satisfactione, obedientia Papae et observatione regularum Monasticarum.
Caeterum altissimum silentium est de promissionibus. Horrenda igitur
vastitas fuit Ecclesiae regnum Pontificium, et etiamnum vox inaudita est
Papae et Cardinalibus promissio.

At nostrum regnum Novi Testamenti debet quidem urgere doctrinam legis ad
conservandam disciplinam et obedientiam politicam, honorem Magistratuum
et parentum. Verum in his non consistit regnum Dei, sed in verbo, hoc
est, in promissione, quae est verum et proprium ministerium Novi
Testamenti. Papa vero obscuravit, imo extinxit doctrinam fidei, et in
Ecclesiam mera prodigia traditionum humanarum invexit, nisi quod Deus
immensa bonitate in quibusdam aliquam lucem servavit.

�, et postea ad primae 

[Seite 712]

missae sacrum more solito invitatus, cum in prandio praecipui viri ex
familia Augustinianorum id vitae genus collaudarent, ac mirari sese
dicerent, cur tam iniquo tulisset animo consilium meum? Respondebat
breviter: Ey lieben herren, wißt jr auch, das geschrieben stehet: Du
solt vater und muter ehren? An nescitis mandatum Dei de honorandis
parentibus?

Proinde detestandum et abominandum est Papae regnum, quod nobilissimam
partem doctrinae delevit, et loco promissionis divinae proposuit
insulsas et turpes leges Decretalium, votorum, peregrinationum, etc.

Nos hoc tempore immenso Dei beneficio habemus magnificentissimam gloriam
Christi, ut apparet ex nostris concionibus et toto ministerio. Inspice
baptismum, caenam Domini, absolutionem, Euangelium. Haec dona Spiritus
Sancti ingentia ab omnibus celebranda et praedicanda sunt, et Deus in
illis agnoscendus et laudandus est, qui talem potestatem dedit
hominibus. Ego enim non sum Patriarcha Abraham, Isaac, Iacob. Sed vide,
quid faciam. Accipio infantem, et baptizando eum redimo ipsum a morte,
Diabolo, a peccatis, et transfero ex regno tenebrarum in regnum lucis.
Hoc facit pastor Ecclesiae, et quilibet Christianus tempore
necessitatis.

Tantam ergo misericordiam et bonitatem Dei merito admirari et praedicare
debemus, quod benedicit nos benedictione aeterna et spirituali, ita ut
Diabolus cogatur fugere, cum videt infantem baptizari in nomine patris
et filii et spiritus sancti. Ibi enim destruo non Turcae, non Augusti,
non regis Persarum regnum, sed principis et Dei huius mundi.

Ad eundem modum quando venit peccator confitens delicta sua, huic dico:
Absolvo te a peccatis tuis, in nomine Patris et Filii et Spiritus
sancti. Ibi enim revoco eum ex inferno inferiori conturbatum, perditum,
desperatum, absorptum, mortuum in peccatis suis aeternaliter.

Sic in Caena Domini comedo corpus, et bibo sanguinem Christi, filii Dei,
pro me traditum et fusum in remissionem peccatorum, hoc est, in vitam
aeternam.

Longe igitur maior et illustrior haec gloria est, quam patrum. Hoc
tantum nobis deest, quod non aperimus oculos, aures, corda, et haec suo
pondere et dignitate metimur. Res vera et certa est: qui baptizatur et
absolvitur per manum pastoris, et in necessitate cuiuslibet fratris, is
sine ulla dubitatione sanctus et salvus est, regnum Diaboli, mors et
peccatum destructum est. Per quid? Per os miseri hominis, sacerdotis vel
fratris.

Certe haec sunt miracula grandia et inaestimabilia, estque nobis a Deo
potestas data incomparabiliter maior, quam patrum fuit, quae tamen
[Matth. 28, 20] erat excellentissima, quod Christus dicit ad nos:
‘Ecce ego vobiscum sum [Joh. 14, 28] usque ad consummationem
seculi’. Item: ‘Vado et venio ad vos’. Item: [Joh. 14, 23]
‘Veniemus ad eum, et mansionem apud eum faciemus’.

[Seite 713]

[Jes. 31, 9] Ecclesia soll mein burg, mein schloß, mein kamer sein.
Sicut Isaiae 31 dicitur: ‘Dominus dixit, cuius ignis est in Sion, et
caminus eius in Hierusalem’. Quando igitur nos baptizamus, Christus
ipse baptizat per os et manus ministri.

An non haec vere magnalia sunt, de quibus loquebantur Apostoli variis
linguis? Mira certe res est, quod minister Ecclesiae, aut frater
quilibet est minister regni Dei et vitae aeternae, remissionis
peccatorum, et destructionis inferni, denique apertionis coeli et regni
Dei. Ideo sumus filii benedictionis non solum passive, quod sumus
benedicti ipsi, sed etiam benedicendo aliis. Atque ita impleta est
promissio data Abrahae: In semine tuo benedicentur omnes gentes.

Non promittit Deus corporalem abundantiam, sed victum et amictum, et
tamen magnifica promissio est: Primum quaerite regnum Dei, et caetera
adiicientur vobis, hoc est: Eripite primum peccatores de manibus
peccati, inferni, mortis, Diaboli, et transferte eos in regnum meum, tum
etiam ventri cibum et potum suppeditabo. Sed quomodo, et quo medio, wo
mit [vgl. Matth. 28, 20] soll ichs thun? Ite, baptisate eos in nomine
patris, etc. Item: docete eos, quae tradidi et mandavi vobis, non in
vestro, sed in meo nomine baptisate.

⌊iorum 9: ‘Gratias ago Deo super inenarrabili dono eius’. An non
enim mirum est, quod homo mihi per omnia similis dat mihi vitam
aeternam, aufert mortem, peccatum, damnationem, tyrannidem Diaboli,
venenum peccati reliqui in carne? Per quid? Mandato Dei: Ite, baptizate,
etc. et promissione divina.

Sed non video, inquies, rem ipsam. Respondeo. Si credis, habes, [Mark.
16, 16] si non vis credere, nihil habebis. Sic enim sonat promissio:
‘Qui crediderit et baptizatus fuerit, salvus erit’. Adest
sacramentum altaris, adest baptismus, adest verbum in concione. Tantum
vero habes, quantum credis. Si credis, iam omnia potes et possides.

Sed videre ista velim, inquies. Non videbis. Sed, ut dixi, quae
possidemus in verbo, certiora et firmiora sunt, quam quae re ipsa
obtinemus, quia illa possunt auferri, et tandem eripientur a morte. Ideo
sunt incerta. Sed quando credo, impossible est, ut fame peream, si non
tam copiose et profuse omnia suppetunt sicut avaris et divitibus, nihil
tamen deerit eorum, quae necessaria sunt ad corporalem vitam, modo
primum omnium nomen Dei sanctificetur, etc.

Quod si non credis, nihil habes. Per fidem autem et promissionem iam
possides regnum Dei. Communio sanctorum certissima et firmissima tibi
est, non aliter, ac si iam coelo esses. Nam et filii Israel non
obtinuerunt promissiones has sine fide. Iacob dat eis terram, at
quomodo? Rem non dat, et tamen dat: Non dat in praesentia, vel
visibiliter, 

[Seite 714]

sicut centum aut mille aurei in manus dantur, sed in promissione,
quemadmodum et Abraham, Isaac, Israel, Ioseph eam acceperunt. Sed, ut
saepe dixi, certius eam tenuerunt in promissione, quam tunc cum re ipsa,
et visibiliter in ea habitarent addita conditione legis.

Danda igitur est opera, ut promissionem verbi magnificemus, et quoquo
modo possumus, extollamus. Fidem quoque augeri et confirmari a Deo
flagitemus. Nisi enim crediderimus, nihil accipiemus. Sicut Israelitae
increduli non ingressi sunt in terram promissam, sed sunt prostrati et
occisi in deserto, praeter duos tantum, Iosua et Caleb.

Sic nos, cum simus baptisati, scimus nos esse filios Dei, et cives
sanctorum in regno Dei. Res certa est. Quis dedit tibi hanc certitudinem
et consolationem? Minister verbi, sacerdos. Quid quaeso is docet, homo
abiectissimus, egenus, inops, mendicus, qui vix habet, unde restim
solvat, quomodo is daret regnum coelorum?

Tales enim sunt hominum profanorum et incredulorum voces, sicut [Ps. 78,
19] de populo Israelitico dicitur Psalm⌊o 78: ‘Et male loquuti sunt
de Deo dixeruntque: Nunquid poterit Deus parare mensam in deserto,
nunquid et panem poterit dare, aut parare carnes populo suo?’ Et
Capernaitae [Joh. 6, 52] Ioan⌊nis 6: ‘Quomodo potest hic nobis
carnem suam dare ad manducandum?’ [Ps. 78, 33] Sed recitat Psalmus
quoque poenas incredulorum: ‘Defecerunt in vanitate dies eorum, et
anni eorum cum festinatione’.

Hoc igitur certo et firmiter statuendum est, quod pastor Ecclesiae habet
potestatem aperiendi coelum iis, qui volunt baptisari, absolvi, doceri
verbum. Ideo quia habet facultatem et mandatum divinum, et potest et
debet absolvere et remittere peccata, sicut expresse eis hanc potestatem
tribuit [Joh. 20, 23] Christus Ioannis 20: ‘Quorumcunque remiseritis
peccata, remittuntur eis, etc.’

� Horribilis omnino poena fuit ingratitudinis.

Demus igitur operam, ut simus grati pro magnificentia et gloria regni
Christi, per lucem et doctrinam verbi divinitus repurgata. Non enim
proponuntur nobis leges decretales, sed doctrina de remissione
peccatorum. Papa autem traditiones suas obtrusit Ecclesiae, nec legem,
nec Euangelium docuit, quin si legem docuisset, tolerandus fuisset
aliquo modo, sed Decalogi quoque verus intellectus sublatus fuit. Vide
enim magistrum 

[Seite 715]

sententiarum et alios doctores, quam frigide tractent, imo prorsus
negligant et praetereant Decalogum. Postea Canonistae ne cogitarunt
quidem unquam de expositione decem praeceptorum, et tamen ab utrisque
totus orbis repletus fuit immensis voluminibus, quae nihil aliud habent,
quam tenebras illas regularum, votorum cingulorum, cucullorum,
ieiuniorum, ad quorum admirationem totum mundum ac praecipue simplices
concitarunt.

Deploranda igitur caecitas fuit, ac iustum est, ut omnia collegia et
monasteria evertantur, nisi forte relinquantur quaedam in memoriam
peccatorum et abominationum, quarum domicilia fuerunt, perinde ut olim
domus Baal, Moloch et Topheth.

Quando igitur cogitamus de amplissima illa et mirabili gloria patrum,
quod potuerunt credere praesens regnum et futurum, sive promissionem
corporalem cum spirituali coniunctam, quarum illa veluti operculum erat,
in quo simul promissio de Christo involvebatur, multo magis nos
praedicemus nostrum baptismum, coenam, claves et ministerium verbi, ita
ut assuescamus et discamus honorare, exosculari, magnifice loqui et
sentire de verbo et sacramentis, quae profecto praeclarissimae
potestates sunt, aperientes coelum, claudentes infernum, tollentes
peccatum et mortem, et vitam largientes, sed omnia haec in fide. Adhuc
enim expectamus, nondum [Röm. 8, 24] videmus rem. Rom⌊anorum 8:
‘Spes autem, quae videtur, non est spes: nam quod videt quis, quomodo
sperat?’

Ad hunc modum conferendae sunt promissiones Novi Testamenti cum illis,
quas habebant patres in veteri, quanquam illae quoque his inclusae
erant, tamen nondum evulgabantur per totum terrarum orbem, sicut hodie.
Tunc solus ille populus, iam vero universus orbis habet promissiones,
verbum et magnalia Dei, et in tempore necessitatis cuilibet fratri
ministerium verbi committitur.

Quando vero doceo, non doceo ego, non consolor, sed Christus habitans in
nobis. Ideo crede, non mihi, sed Christo baptizanti, consolanti, [Matth.
28, 20] porrigenti sacramenta per me, sicut promisit: ‘Ego vero
vobiscum usque ad consummationem seculi’. Ea enim est potentia Dei, et
gloria magnificentiae regni Christi. 145. Psal⌊mo. Optarim igitur pios
a teneris assuescere, ut magnificentissime loquerentur de nostra
primogenitura, regno et ministerio, et ut grati essemus Deo, adeoque
reverentia cordis et corporis totius gestu haec honoraremus, quia sunt
res divinae, et tales, quae nobis donant regnum aeternum.

Haec volui addere hoc in loco, cum de promissionibus patrum dicendum
esset, vos ut commonefacerem de nostris bonis et gloria regni Christi.
Etsi enim corporalia eorum promissa aliquanto ampliora, nostra vero
tenuia magis sunt (non enim corporale regnum instituitur, sed potius
prohibetur, ne graventur corda nostra crapula et ebrietate), tamen eo
acquiescimus, [Matth. 6, 33] quod dixit Christus: ‘Primum quaerite
regnum Dei, et caetera omnia 

[Seite 716]

adiicientur vobis’. q⌊uasi d⌊icat Primum omnium sanctificetur
nomen meum cum omni reverentia, cum exultatione spiritus, verbo, corde,
ore, tunc habebis etiam panem quotidianum.

In primis vero magnifice nos efferamus, et urgeamus contra Papam hanc
gloriam nostram ad destruendum horribile illud regnum, cuius monstra,
non mihi si centum linguae sint oraque centum, dicendo possem consequi.
Neque quicquam tam acerbum et vehemens in ipsum dici potest, quod non
impietas et abominatio illa stans in loco sancto superarit. Ego enim
laqueis illis Pontificiis miserabiliter irretitus haesi, ac serio omnia
egi ac sustinui, quae hodie maxima pars in regno Pontificio nec curat,
nec servat amplius. Ideo irascatur, execretur, et maledicat Papae, qui
potest. Plus enim nocuit regno Christi et Ecclesiae, quam Mahometh.
Turca corpus occidit, et bona Christianorum diripit et vastat, sed Papa
longe crudelius urget suum Alcoranum, ut abnegetur Christus. Uterque
quidem est hostis Ecclesiae et mancipium Sathanae, quia uterque abiicit
Euangelium, sed Papa vult adorari suos canones et decretales, ut
opprimatur et deleatur lux Euangelii. Pereat igitur in aeternum, et
maledicant omnes Angeli et sancti huic portento. Nam mihi quidem
pereundum fuisset in spelunca illa latronum, nisi divinitus liberatus
essem. Nihil enim noram de promissionibus, et sacramentorum usu, sicut
supra Monachi vocem recitavi, qui mirabatur tot Doctores in Papatu nihil
unquam docuisse de promissione Dei. Quin etiam ad vocabulum illud et
nomen Salvatoris nostri Iesu Christi totus cohorrescebam, propterea quod
sentiebam eum mihi iudicem propositum esse, non salvatorem. Magis
mirabar et suspiciebam sacerdotem in longa veste, aut sacrificantem pro
vivis et mortuis, quam doctrinam de Christo cum promissionibus et
sacramentis, quam nihil quicquam ad me attinere putabam. Hactenus ergo
de benedictione patrum, ubi simul nostram et novi Testamenti gloria
celebrandam dixi.

[48, 21] Dixit vero Israel ad Ioseph: En ego morior, et Deus erit
vobiscnm, reducetque vos ad terram patrum vestrorum.

Loquitur Iacob de terra patrum secundum promissionem. Cum enim exulent
in Aegypto relicta terra Chanaan, qua ratione eam tenent, nisi in
promissione, fide et spe? Oratio vero ad Ioseph Synechdochica est:
aderat enim cum duobus filiis, ideo ad illos quoque pertinent, quae ad
Ioseph dicuntur.

⌊uasi d⌊icat Ego desero vos, et discedo a vobis ex hac 

[Seite 717]

vita, sed non estis deserti aut derelicti, siquidem idem Deus et (Goel),
qui mecum fuit in tantis aerumnis huius vitae, etiam vobiscum erit,
reducetque vos in terram promissam.

Haec profecto fortia verba sunt, ut si ego iam morituro dicerem: Absolvo
te a peccatis tuis, et commendo te Deo et omnibus Angelis, qui tueantur
et deducant te in vitam aeternam. Hoc enim possum et debeo cum
confidentia pronunciare propter mandatum Christi et promissionem Dei
infallibilem, qua nititur talis absolutio. Possumus igitur absolvere et
transmittere eos, qui credunt verbo in regnum Dei, propterea quod nobis
quoque haec benedictio patrum donata est.

Papa vero ad purgatorium remittit adflictas conscientias, neque quicquam
certi de salute earum promittit, sed contritionem, confessionem et
satisfactionem exigit, si forte illis Deus flecti et reconciliari queat.
Dein reu mocht so gros sein, Gott mochts ansehen. Ita relinquit animos
in perpetua dubitatione, ac tandem ad desperationem ac odium Dei adigit.

Nos igitur ad hunc modum erigimus pavidas mentes: Crede te baptisatum
esse in Christum. Ego absolvo te a peccatis in nomine Christi, [Joh. 14,
19] pro te mortui et resuscitati, qui dixit: ‘Ego vivo, et vos
vivetis.’ Haec solida et firma consolatio est, qua sola possunt
acquiescere pii. Ideo Diabolus eam perpetuo impugnat. Sicut nuper asini
Lovanienses ausi sunt defendere purgatorium editis articulis sub sigillo
Imperatoris Caroli, quibus stupiditatem et amentiam suam produnt, ac
manifeste declarant Deum ipsorum caecitatem centuplicasse, cum
extinguere conentur lucem illam promissionis, quam Deus mirabili
bonitate et misericordia rursus accendit in Ecclesiis nostris.

Diligenter igitur haec verba fidei plenissimae et perfectae observanda
sunt, quibus statuit Iacob se et posteritatem suam Deo curae fore, etiam
in exilio et morte, ut opponantur dubitationi, quam adferunt Sophistae
Pontificii. Morior quidem, inquit, sed non ut Epicuri de grege porcus,
quasi nihil aliud in me sit, nisi mors et cadaver, imo praedico vobis
vera et immota fide Deum vivere, et vobis viventibus ac mihi mortuo
adfuturum esse, quia credo in eum.

Unde apparet fidem nihil aliud esse, nisi vitam veram in ipso Deo, et ex
his verbis discenda est vita aeterna et resurrectio mortuorum: Ego
morior, Sed Deus vivit. Sic non loquuntur Epicurei aut desperabundi. Sed
est vox credentis et expectantis certissima fide ac spe vitam futuram et
resuscitationem a mortuis. Nec mihi, inquit, nec vobis mea mors nocebit:
quia Deus erit vobiscum et mecum, imo ego ero cum ipso. Adeo certus est
Deum ipsos consolaturum, et reducturum in terram patrum, quasi iam una
omnes ascenderent, et res ipsa coram ob oculos posita esset.

[Seite 718]

Tanta vis est fidei, quae nos vivos facit ex mortuis. Ac sane ea ipsa
hora, quae incipimus credere et verbum apprehendere, etiam vivere
incipimus vita aeterna, quia verbum Domini manet in aeternum, et Deus,
qui loquitur nobiscum, aeternus est, et nobiscum erit perpetuo.

Propius igitur sibi coniuncta sunt mors et vita, quam nos possumus
perspicere. Iacob enim moritur, sed mors est proxima vitae, imo est vita
praesentissima. E contra Adam in Paradyso vivebat ignarus mortis,
tametsi [1. Mose 2, 17] praedixerat Deus, quam propinqua ipsi esset
mors: ‘quocunque die comederis ex eo, morte morieris’. Non autem
poterat credere, cum adhuc sentiret vitam et bonum, necdum malum
experiretur. Sed Deus eum admonet de utroque. Q⌊uasi D⌊icat Vitam
sentis, mortem non sentis, malum impendens non vides, sed cave, certe
mors non procul abest. Scias enim ea ipsa die te moriturum, qua
comederis ex arbore, adeo prope et prorsus vicinae sibi sunt mors et
vita. Sed non poterat ei hoc persuadere, neque unquam moriturum se
statuebat. Regnabat ibi fides, ideo non metuebat mortem.

Sic nos sumus in morte, videmus nos mori et exhalare animam, corpus
putrescere et consumi a vermibus, tamen quod Adam in vita, hoc nos in
morte facimus. Adam non credebat tam vicinam esse mortem, sed erat
securus, et securitas eius et superbia sancta erat et gloriosa, sine
omni sensu mali et perditionis. Ita nos contriti et humiliati sumus in
morte, et tamen vitam aeque vicinam habemus atque Adam mortem habuit.
Quia [Mark. 16, 16] certa et infallibilis promissio est: ‘Qui
crediderit et baptisatus fuerit, salvus erit’. Ibi vita et salus
nobis, qui sumus in morte, proxima est, sicut mors Adamo vicina erat.
Sed qui credit, sicut hic Iacob plena fiducia vitam sibi promittit, is
mortem pro nihilo habet, quia fides repraesentat propinquissimam vitam,
et sic statuit: quantumvis morior, tamen baptizatus sum, et credo,
igitur vivus et salvus sum.

Quemadmodum igitur Adam potuit gloriari se vivere, et tamen debuit
credere huic verbo (Quacunque die comederis ex arbore, morte morieris)
et mortem metuere: Ita nos econtra mortem non pertimescere, sed vitam
sperare debebamus. Deus enim, qui dixit ad Adam: mors tibi proxima est,
idem ad nos dicit: Vita, pax, salus vobis vicina est. Nec potest mentiri
aut fallere Deus, qui haec nobiscum loquitur, verax est, qui promisit,
[Tit. 1, 2] sicut inquit Paulus Tit⌊i 1: ‘Qui non mentitur Deus,
quae est vox fidei, habentis iam in se vitam, licet absconditam’.
Fides enim inchoat vitam, et habet eam in semetipsa.

Atque hoc initium habemus, qui credimus, quod in ipso sensu mortis eam
tamen non formidamus, sicut alii, qui cruciantur mala conscientia, etiam
ad mortis vocabulum pallescunt. Pii vero et sancti martyres contemnunt
et rident mortem. Sicut Agnes, cum raperetur ad carcerem et supplicium,
dicebat, non aliter se adfectam esse, ac si ad choreas duceretur. 

[Seite 719]

Unde obsecro tantus animus puellae non pavens, non trepidans, sed
exultans quasi ad lautissimas epulas adhiberetur? Non fuit Epicureus
contemptus mortis, sed vera sapientia et intellectus, quo statuit vitam
sibi esse vicinissimam. Ideo Diabolum et mortem risit et ludibrio
habuit, quia fuit ei mors absorpta per vitam.

Haec nostra. Theologia est, quam docemus, diversissima ab ea, quam caeci
et stulti Scholastici et Papistae retinent, qui haec prorsus ignorant,
et fidem contemnunt. Nos igitur audiamus Patriarcham Iacob de morte,
perinde ac de somno loquentem. Si enim quaeras: Cur non terreris Iacob
ad conspectum mortis? Respondet: Moriar quidem et condar in sepulchrum,
sed Deus vivit, qui promisit terram, in quam vos reducet, me vero in
aliam et longe meliorem terram transferet, quia promisit.

Ideo omnis vita eius in hac promissione absorpta est: Deus promisit se
fore mihi propicium, adeo ut ex me nascendus sit Messias. Dabit ergo
etiam terram et locum, ubi nascatur. Hac fiducia moriar, et obdormiam in
pace.

Haec nobis in exemplum et imitationem proponuntur, ut nostras quoque
promissiones magni faciamus. Olim enim sub Papatu, cum essem monachus,
vox illa, verbum sive promissio prorsus non erat in usu, ac Deo gratias
ago, quod hoc tempore mihi libet vivere, quo sonat in meis et omnium
piorum auribus. Nam qui audit verbum, is facile intelligit promissionem
divinam, quae in toto Papatu omnibus Theologis obscura et ignota erat.

Oportet autem verbum, quod promittit Deus coniunctum esse cum fide, quae
similiter, ut verbum et promissio non intelligebatur, et haec erat
usitata eorum doctrina: Sacramenta conferunt sumentibus ea gratiam, sine
verbo et sine fide. Si quis baptisatur, non opus habet fide. Sacramenta
tantum virtutis habent, ut ex opere operato dent gratiam.

At vero nostrae doctrinae caput est: Sacramentum non operari [Apg. 8, 36
f.] gratiam sine fide. Nam Eunuchus in Actis a Philippo audit, cum
diceret: ‘Ecce aqua, quid prohibet me baptizare? Si credis ex toto
corde, licet’. Non vult eum baptizare, nisi credat. Non dicit:
Baptismus prodest tibi, et iustificat te, sive credis, sive non, ut
Papistae somniant, etiam parvulis infundi gratiam virtute Sacramenti.
Hoc est falsissimum, quia virtute promissionis salvantur, et accipiunt
spiritum sanctum, propterea quod [Mark. 10, 14] dixit Christus:
‘Sinite parvulos ad me venire. Talium enim est regnum coelorum.’

Discamus ergo ex talibus exemplis veram vim fidei, qua liberamur a
morte, et in aeternam vitam transimus. Sicut Iacob inquit: Ego morior,
sed Deus vivit, ille erit vobiscum, ego abeo in sepulchrum, vos non
audietis nec videbitis me, sed relinquo vobis longe meliorem patrem, qui
vos rectius et fidelius poterit curare, quam ego. Non enim ego, nec
filius meus 

[Seite 720]

Ioseph, sed Deus, in quem credimus, et cuius promissionem habemus, erit
vester Deus, pater, dux, liberator.

⌊ro Sapient⌊iae dicitur: ‘Non habitat Deus in corpore
incredulo’. Si Turca audiret promitti aliquid, statim intelligeret
requiri fidem. Quid enim promissio est, cui nemo credit, nisi res
inanis? Tunc autem est promissio, quando ei credit et firmiter innititur
homo, et statuit Deum esse veracem.

Historica fides non nititur nec confidit verbo, sed dicit: Ego audio
Christum passum et mortuum esse, etc. Vera autem fides sic sentit: Ego
credo Christum pro me passum, mortuum, etc. de eo non dubito, et ea fide
acquiesco, et confido illi verbo contra mortem et peccatum.

Hanc lucem et gratiam hoc tempore revelavit nobis Deus, pro qua debemus
grati esse. Et huius fidei praeclarum exemplum est in his verbis Iacob,
quae continent sane res gravissimas et maximas. Moritur enim Iacob non
animo dubio et haesitante, sed certissima et constantissima fide
pronunciat: Deus erit vobiscum. Sic vitam habet in morte, et mortuus
vivit, ducitur ad sepulchrum plenus fiducia, quia confidit Deo et
promissionibus eius, quae fides absorbet mortem. Non enim est Historica
illa notitia factorum, quae tantum habet res gestas, nec pugnat, nec
stat immota in tentatione contra mortem et infernum, cuiusmodi fidem
sive scientiam etiam Diabolus habet. Sed haec est fides promissionis,
quae tribuit Deo honorem veritatis, quae credit verbo eius, et confidit
ei, haec [1. Kor. 15, 55] vincit mortem, et insultat ipsi cum Paulo, ac
dicit: ‘Mors, ubi stimulus tuus? ubi victoria tua?’ etiamsi me
devoraveris, tamen redibo in lucem et vitam.

⌊ima, quam nos quoque sequi et imitari discamus, ut in hunc modum
gloriari possimus: Ego sum baptizatus, sum absolutus, da sterb ich auff.
Quicquid obiicietur porro [Mark. 16, 16] tentationum, aut curarum, non
movebor prorsus, quia is, qui dixit: ‘Qui [Matth. 16, 19; Matth. 26,
28] crediderit et baptizatus fuerit, salvus erit’. Item: ‘Quodcunque
solveris super terram erit solutum in coelis’: Item: Hoc est corpus
meum, hic est sanguis meus, qui pro vobis effunditur in remissionem
peccatorum, ille nec fallere nec mentiri potest, das ist gewyßlich war.

[48, 22] Et ego dedi tibi portionem unam supra fratres tuos, quam tuli
de manu Amorrhaei gladio meo, ac arcu meo.

Mira vero res est, quod sanctissimus vir, qui iam absorptus fide vivit
securus in Domino, credens et expectans resurrectionem mortuorum, adhuc 

[Seite 721]

tamen sollicitus est de una misera particula terrae sanctae, quam licet
exiguam non vult negligere.

Sic nimirum sanctissimi homines quantumvis certi de vita et
resurrectione mortuorum, tamen non deserunt vocationem suam et res
corporales, nihil quidem de se solliciti amplius, sed accurate tamen
disponunt singula pro suis posteris, ne qua rixarum et dissidiorum
semina relinquantur. Sic pius paterfamilias, antequam decedat ex hac
vita, singula domi suae ordinat, et quaedam uxori, quaedam filio aut
filiae dispensari vult. Cogitat enim: Hae res mihi divinitus demandatae
et commissae sunt, eas dispono cum securitate et fiducia.

Ita Iacob ad Ioseph ait: Praeter divisionem terrae communem cum aliis
fratribus, do tibi hanc partem, quam cum aliis nequaquam participabis.
Alias tibi debentur duae partes pro tuis duobus filiis, sed supra illas
singularem hanc portionem habebis. Sic honorat filium pro dignitate et
pietate ipsius peculiari munere. Fuit enim summus vir, ac omnibus
virtutibus ornatissimus.

Etsi igitur res externae, et bona corporis in familia Iacob non secus,
atque alibi caduca erant et evanida, tamen quia futura ibi erat Ecclesia
ac regnum Dei, et suscitandi tot prophetae, reges et principes viri, qui
fuerunt miracula orbis, propter istam posteritatem futuram,
magnifaciebat Deus hunc locum, ubi habitaturus, loquuturus et missurus
erat Christum. Ea profecto insignis et maxima gloria fuit, longe
exuperans omnia bona temporalia, Deum habere praesentem in regno et
cultu, sicut inquit [Joh. 14, 23] Christus: ‘Qui diligit me, sermonem
meum servabit, et pater meus diliget eum, et ad eum veniemus, et
mansionem apud eum faciemus.’

Haec valde grandia et inaestimabilia sunt, ad quorum collationem omnium
regnorum, gemmarum et opum totius mundi dignitas et precium evanescit.
Quantum enim hoc est, quod inquit filius Dei: Ego et pater veniemus ad
eum, et mansionem apud eum faciemus? Hoc ergo praecipuum ornamentum
illius terrae fuit, quod vita aeterna, victoria peccati et mortis in
loco isto corporali erat.

Caeterum de vocabulo Sichem rixantur Grammatici, ac faciunt Hebraei
discrimen inter humerum et partem, quae in humero portatur. Sichem
quidem fere ubique significat humerum, sed qua ratione partem quoque
significet, non video, nisi quia Iudaeis sic libuit interpretari.
Propterea quod pars, ut nugantur ipsi, humeris gestatur, aut quia
humerus est pars corporis. Sed est valde dura et Iudaica Metaphora.
Vehementer igitur odi et detestor in Rabinis studium illud
aequivocationis. Et rectissime monet Quintilianus vitandum esse ambiguum
vocabulum, veluti scopulum. Idque summa diligentia praestandum est his,
qui docent, ut fugiant 

[Seite 722]

[Nachtrag] 

�

Fieri quidem potest, ut vocabula quaedam natura sua sint ambigua, quae a
casu aequivoca appellari solent, nec potest ea ambiguitas vitari in
linguis. Ut nos Germanice eadem voce reddimus molere et pingere, malen.
Ibi unam tantum vocem habemus, nec potest ab ea discrimen inter
molitorem et pictorem peti. Item reiff et priunam et maturitatem
designat. Sic nagel unguem et clavum. Idem in aliis linguis fieri solet,
ut unum vocabulum usu linguae naturaliter plura significet, nec possis
veram eius vim cognoscere, nisi ex circumstantiis, quae una cum
constructione Grammatica propriam significationem monstrant. Ut si quis
diceret pictori: Malet mir das korn, mox sumpto penicillo olyram
picturus esset. Rursus si molitori adferres chartam, et iuberes eum
pingere imaginem quandam, non intelligeret, quid velles. De his non
loquimur hoc in loco.

Sed alia aequivocatio est, non naturae, aut linguae et sermonis, ut homo
et homo pictus, quae artificialis, voluntaria vel arbitraria dici
potest, quarum infinitum et dignum odio studium est in Rabinis. Ubi
vident figurate aliquid dici, sive per Metaphoram, sive per
Synechdochen, statim novam significationem adfingunt vocabulis. Sunt
enim homines indocti et rudes literarum, ideo non intelligunt figuras
loquendi, quae traduntur a Grammaticis. Saepe aliquae dictiones propter
similitudinem quandam etiam ad alias res transferuntur, quod fit in
metaphoris. Sed in naturalibus aequivocis nulla est similitudo. Ut inter
molere et pingere, nec potest horum reddi ratio.

⌊o 110: ‘Iuravit Dominus, et non poenitebit eum, etc.’ Sed quare
ad Septenarium numerum et saturitatem referatur, nescio, nisi quod in
Hebraea lingua, perinde ut in aliis, eiusmodi aequivoca a casu aliquando
occurrunt, quarum expositionem circumstantiae in Textu monstrant.

Sic Sichem aequivocum est, quod quandoque partem, quandoque vero humerum
significat. Utrum vero cuivis loco congruat, ex circumstantiis, [Zeph.
3, 9] ut dixi, iudicandum est. Ut Zephaniae 3. ‘Quia tunc reddam
populis labium electum, ut invocent omnes nomen Domini, et serviant ei
humero uno’. Quod interpretes exponunt, parte una vel opinione vel
consensu unanimi, ita ut multi quasi uno humero Christum portent, et
sint Christophori. Ad eundem modum ait hic Iacob: dabo tibi partem unam
aequivoce, et nihilominus alludit ad nomen proprium Sichem. Triplex 

[Seite 723]

enim aequivocatio est, cum accedat ad superiora significata appellatio
civitatis. Atque ita Iudit Iacob in vocabulo aequivoco: Do tibi, inquit,
partem illam, et intelligit locum Sichem. Appellativo nomine attribuit
ei hanc portionem. Das soll dein pars sein, proprio vero urbem denotat.
[1. Mose 21, 29 ff.] Sicut Abraham statuit septem agnos seorsim, et cum
quaerit Abimelech: quid volunt sibi septem agnae istae, quas stare
fecisti seorsim? Respondet: Ut sint mihi in testimonium, quoniam ego
fodi puteum istum, qui inde appellatur Beer Seba, a septem agnis, aut a
iuramento, quia ibi iuraverunt et percusserunt ambo foedus, Eidstat,
oder siebenstat.

Restant vero aliquot quaestiones Grammaticae, cum Theologicae. Iacob
enim addit: De parte illa, quam tuli de manu Amorrhaei. Supra autem
audivimus Simeon et Levi occidisse Sichem et Hemor cum civibus, et totam
civitatem diripuisse. De illa caede et rapina in hunc modum loquitur
Iacob: Ego tuli istam partem arcu et gladio, quanquam, ut [Apg. 7, 5]
Stephanus Actuum 7. testatur: non dedit illi Deus haereditatem, nec
passum pedis in terra illa, nec iussu et mandato divino, sed propria
temeritate et furore trucidarunt Sichimitas. Et tamen approbat Iacob, et
dicit se fecisse, et confirmat autoritate patria facinus pessimum. Cur
laudat, quod supra damnavit? cum diceret: Turbastis me, et odiosum
fecistis me Chananaeis et Pherezaeis, habitatoribus terrae huius. Contra
haec omnia gloriatur hic: Hanc partem acquisivi arcu et gladio meo.

Supra autem respondimus, et solutio inde repetenda est. Non enim soli
filii Iacob caedem illam perpetrarunt, nec potuerunt facere sine auxilio
Chananaeorum, qui se coniunxerunt cum illis, moti indignitate sceleris,
quod designarat Sichem compressa filia tanti viri et hospitis, ac
peregrini in terra sua. Hoc zelo accensi, non solum adiuverunt eos in
ulciscenda iniuria illata, verum etiam possessionem totius terrae ipsis
attribuerunt. Audiverunt enim haud dubie aliqui Patriarcham Iacob
docentem, et ut disciplinam tueri possent, in facinorosos graviter
animadvertendum censuerunt.

⌊hannis 4. ubi appellatur Sichar errore Grammatico in Orthographia,
quod Librarius in Graeco codice ex litera μ fecit ρ.

⌊onomii 1 etiam dicitur: Venistis ad montem Amorrhaei. 

[Seite 724]

Ubi similiter appellantur Amorrhaei, qui habitabant in terra Iuda. Aut
igitur generale vocabulum fuit Amorrhaeus, aut affinitatibus et
societate coniuncti fuerunt hi populi, ita ut origo Sichem partim ex
familia Amorrhaeorum, partim Hiveorum fuerit, id quod frequenter fieri
solet inter vicinas nationes, ut inter Saxones et Mysos. Tales enim sunt
hominum mores. Ideo non est magni momenti quaestio.

Caput XLIX.

[49, 1.2] Vocavit autem Iacob filios suos, et ait eis: Congregamini, ut
annunciem vobis, quid eventurum sit vobis posteris temporibus.
Congregamini et audite, filii Iacob, audite Israel patrem vestrum.

Hoc caput nonnihil obscurum et difficile est, vel ob hanc causam, quod
multos habet magistros et interpretes diversissima sentientes, adeo ut
nobis prava et curva via facienda sit plana et directa, quam insistamus.
Sed quod possumus, faciemus.

Excitat Iacob filios, et reddit eos attentos, dicturus de re magna et
memorabili, nimirum de promissione et comminatione. Ac revera magnum et
arduum est, tam certo de rebus futuris praedicere.

Scimus autem ex scriptura sancta et experientia rerum, quod divinae
promissiones et comminationes, cum implentur ac velut in cursu sunt,
videntur prorsus contrariae. Sic enim populus Israeliticus habuit
excellentes promissiones, et tamen, si inspexeris Historias et res
praesentes, videntur miserrimi et deserti, et Deus in promissis
praestandis vel fallax, vel negligens, ut et supra de Abraham, Isaac,
Iacob aliquot exempla habuimus, quorum Historiae non aliud ostendunt,
quam fuisse ipsos sine Deo, aut Deum ipsorum oblitum, omnemque curam
eorum abiecisse, et adversariis impune permisisse, ut regnarent,
triumpharent et grassarentur in pios et innocentes.

Ad eundem modum populus Israel vexabatur a vicinis hostibus Philistaeis,
Ammonitis, Moabitis, Idumaeis, Aegyptiis, etc. ut nihil minus appareret,
quam habere eos promissionem. Et quid possit dici aut cogitari
miserabilius Historia Patriarchae Iacob, plenissima omnis generis
aerumnis et calamitatibus? Num haec est promissio aut benedictio? Num
hoc est habere Deum, vitam, beatitudinem et foelicitatem perpetuam?
Profecto plane diversa sunt in piorum conspectu, et ut videtur, etiam in
effectu ab iis, quae offeruntur in promissionibus, quas ratio indicat
esse falsas, et ut dicitur: Bonis male, et malis bene esse.1�

Itaque fides ad promissionem pertinet, quae nitatur et vivat verbo 

[Seite 725]

promittente. Nisi enim ea adsit adhaerens promissioni, et ea vivens,
certe res videntur pugnare cum promissione, ita ut adigantur homines ad
desperationem.

Ideo clamat multitudo Iudaeorum sacrificantium idolis Hierem⌊iae 44.:
[Jer. 44, 16 ff.] ‘Sermonem, quem locutus es ad nos in nomine Domini,
non audiemus ex te, sed facientes faciemus omne verbum, quod egreditur
de ore nostro, ut sacrificemus reginae coeli, et libemus ei libamina,
sicut fecimus nos et patres nostri, reges nostri et principes nostri in
urbibus Iuda et in plateis Ierusalem, et saturati sumus panibus, et bene
nobis erat, malumque non vidimus. Ex eo autem tempore, qua cessavimus
sacrificare reginae coeli et libare ei libamina, indiguimus omnibus, et
gladio et fame consumpti sumus, etc.’

Haec fuit causa omnis idololatriae in populo Israelitico, etiam in [Ps.
78, 8] deserto, sicut testatur Psalm⌊us 78.: ‘Generatio, quae non
direxit cor suum, et non fuit fidelis cum Deo spiritus eius’. Ita enim
duci et gubernari optabant, ut non ex fide promissionis, sed ex rebus
praesentibus viverent. Econtra Deus volebat ipsos niti fide, non captare
ea, quae suavia essent in praesentia. Ideo fremebant et indignabantur:
Gott soll uns nicht mit worten speisen, sed debet dare ea, quibus
indigemus. Ita simpliciter contrarium voluntati et gubernationi divinae
expetunt, ac nisi in praesentia auferant, quod petunt, quaerunt alium
Deum. Quae perversitas humanarum mentium in toto illo Psalmo
describitur: Non custodierunt testamentum Dei, et in lege eius noluerunt
ambulare. Et obliti sunt benefactorum eius, et mirabilium eius, quae
ostendit eis. Item Psalm⌊o 106.: [Ps. 106, 3] ‘Confestim obliti sunt
operum eius, et non sustinuerunt consilium eius’, hoc est, noluerunt
credere. Idem exprobrat eis Stephanus Act⌊orum 7.: [Apg. 7, 43] ‘Et
suscepistis tabernaculum Moloch, et sydus Dei vestri Rempham, etc.’

⌊omio 8.: ‘Afflixit te penuria, et dedit tibi cibum manna, quod
ignorabas tu et patres tui, ut ostenderet tibi, quod non in solo pane
vivat homo, sed in omni verbo, quod egreditur de ore Domini’.

Hoc diligenter tenendum est, quod promittit Deus, et differt rem
promissam, ac tentat nos penuria rerum praesentium, ut erudiat nos fide
promissionis, eaque confirmetur, et discat Deo credere, non tantum
florentibus sive praesentibus, sed etiam absentibus aut adversis rebus,
quam fidem Papa et omnes Doctores illius non habent, nec norunt.

Verum hic principalis locus est totius scripturae sanctae, nosse et
intelligere Deum promittentem. Auxiliatur enim et opem fert etiam re 

[Seite 726]

ipsa, et in eventu, sed prius in promissione fidem exercet inopia eorum,
quibus indigemus, ut discamus ei confidere, non tentare ipsum, quod
Iudaei faciebant, quibus cum Deus non statim ad libitum et praescriptum
ipsorum omnia suppeditaret, confestim alienos Deos sectabantur. Non enim
poterant sustinere consilium eius. Sie kundtens nicht erharren.

⌊uasi d⌊icant Volumus habere Deum, qui nos statim exaudiat, et
largiatur, quod cupimus, non qui differat auxillium.

At vero Deus moram facit, ut non perdat, neque ut deserat, sed potius ut
copiosissime promissa praebeat. Sicut de eo testatur Paulus [Eph. 3, 20]
Eph⌊esorum 3.: ‘Qui potens est omnia facere ultra omnia, quae
petimus aut cogitamus’. Tales igitur vult nos esse, qui simus
patientes morae, certo expectantes, quod abunde et cumulate daturus sit,
quae promisit.

Haec eadem didicit, et consequutus est Iacob, cum daretur ei promissio
seminis venturi, et posteris ipsius terra Chanaan, et ipso adhuc vivente
Ioseph ad summum honorem et dignitatem eveheretur.

� Tamen vult Deus timeri minas, et expectari promissiones, quod non
potest fieri, nisi fide.

Mundus enim neutrum horum curat, ist jr eben so vil, als pfiff sie ein
gans an2� quia Deus est patiens et tardans cum in promissionibus, tum
in comminationibus implendis, verum non est fallax, et tarditatem illam
aut gravitate poenae, aut beneficiorum cumulo et magnitudine compensat.
Er kumpt endtlich, und kumpt nur wol.3�

[Off. 14, 7] Ideo utrunque praecipit scriptura: ‘Timete Dominum, et
credite ei’. [Ps. 147, 11] Item: ‘Beneplacitum est Domino super
timentes eum, et in eis, qui sperant [Ps. 2, 11] super misericordia
eius’. Item: ‘Servite Domino in timore, ex exultate ei 

[Seite 727]

⌊ensium 3 impiis vero redditurum poenas, qui non [2. Thess. 1, 8]
noverunt Deum et qui non obediunt Euangelio 2. Thess⌊alonicensium 1.
Ita pii formidant minas, et fidunt promissionibus: Impii autem nec
timent, nec credunt, nec sperant, nec curant Deum.

⌊uasi D⌊icat Scio multos ex vobis malos et contumaces fore. Jr
werdet bose puben werden, und wirt ein los poefel1� unter euch sein,
qui erunt idololatrae, contemptores Dei comminantis et promittentis,
perinde ut Moses quoque, Samuel item et David, et alii multi de posteris
suis vaticinabantur: Tamen in illa posteritate mea erunt aliqui, qui
timebunt Deum, eique confident. Propter illos haec dicuntur. Alii
contemnebant Deum hunc, qui differebat auxilium, Sie hetten den Gott
nicht [Jer. 22, 9] angesehn.2� Ideo adorabant, ut apud Hieremiam
dicitur, omnium gentium Deos. Et testantur Libri Iudicum et Regum,
cumulasse eos idola per totam terram, perinde ut nos quoque sub Papatu
fecimus, et longe crassiore modo omnia implevimus idolomania Sanctorum.
Alius Erasmum, ut opes donaret, colebat, alius Margaretam, ut opem
ferret parturientibus, et Maria culta est ab omnibus tanquam mediatrix
et auxiliatrix in cunctis necessitatibus. Nemo voluit sperare aut
expectare liberationem Dei. Parturiens desiderabat praesens auxilium,
ideo non invocabat Deum, sed Margaretam. Rustici vero Christophoro,
Georgio et aliis Divis plurimis supplicabant.

Sic caro negligit Deum comminantem et promittentem liberationem, quia
enim tardat et protrahit auxilium, ideo contemnitur. Nemo vult
assuescere ad exercitia fidei, sed sine fide volunt vivere, et
praesentibus frui. Den bauch woellen sie vol haben. Promissionem vero
certam, licet de invisibilibus, tamen certo eventuris, abiiciunt.

Excitat igitur Iacob filios summo studio ad cognoscendas praedictiones
suas, ut discant ex comminationibus propositis tribus filiis, Ruben,
Simeon et Levi, iram Dei adversus peccatum, ex reliquorum vero
promissionibus Dei misericordiam.

Haec est praecipua doctrina, et argumentum huius capitis: Quare et 

[Seite 728]

quo fine comminetur et promittat Deus. Videlicet ut exerceat fidem
verbi. Wer mit Gott handelen wil, der muß das lernen, ut non vivat ex
pane solo, sed omni verbo quod procedit de ore Domini. Si deest panis,
non est propterea invocandus Deus alienus, sed confirmandus animus fide
verbi: Deus promisit se fore Deum, et Dominum meum, si volet me occidere
fame, faciat sane, tamen sperabo in eum.

Oportet enim fidem et timorem existere in animis hominum, quia sunt
Correlativa Promissio et Fides, sicut comminatio et timor. Promissio
nulla est, si non adsit fides, et econtra nulla est fides sine
promissione, sicut nullus est timor, ubi deest comminatio. Sed Deus
utrunque differt, ut tentet nos, quem tentationem, cum mundus non velit
sustinere, utrunque contemnit, nec comminantem timet, nec promittenti
credit.

[49, 3] Ruben primogenitus meus: tu virtus mea, et principium roboris
mei, excellentia oblationis et potestatis.

Est oratio plena comminationis, tametsi habet aliquid promissionis vel
benedictionis, sed plus est maledictionis, et omnia haec dicuntur in
exemplum et terrorem aliorum. Quanquam enim remissum erat peccatum
Ruben, quia satis de eo doluerat et poenitentiam egerat, summoque studio
laboraverat per liberando Ioseph, denique parentem post peccatum magna
reverentia et honore affecerat, tamen quia grande et atrox delictum
erat, non expediebat, id relinqui impunitum, et necesse erat statui
exemplum in eum ad omnem posteritatem. Alioqui enim dixissent posteri:
Si licuit hoc Ruben impune, cur mihi quoque non liceat?

Indignum vero et horribile scelus fuit, incoestus cum uxore patris, quo
totam domum et familiam contumelia affecit, parentem cum fratribus
reliquis et filiis Bilhae. Quid posset dici magis nefarium, quam uxorem,
patre ipso vivente et filiis, stuprare?

Cum igitur prorsus enorme et inauditum facinus esset, non debuit id
impune ferre Ruben. Ac propterea ponitur hoc loco comminatio valde
acerba et amara. Exprobrat ei pater omnem gloriam et dignitatem, et
proponit poenam, quam velit extare ad posteros. Non quod Deus eos quoque
perdere vellet, qui legerent exemplum hoc detestandum, sed ut haberent
ipsum velut iudicii et irae Dei exemplum propositum aliis in terrorem.

� das schwert fueren, galgen und rad brauchen, in terrorem et
documentum caeteris, etiam cum remittitur peccatum. Sicut furi
ignoscitur quidem, nihilominus tamen agitur in crucem. Peccatum a Deo
condonatur his, qui capitali 

[Seite 729]

poena afficiendi sunt, sed lictor non remittit, quin legibus constitutam
poenam exigat. Meister Hans vergibts jnen nicht, sondern thut jn jr
recht.1� [Röm. 13, 4] Sicut inquit Paulus: ‘Potestas non sine causa
gestat gladium, Dei minister est, vindex ad iram, sive ad sumendum
supplicium de eo, qui, quod malum est, fecerit’: et tamen non damnatur
fur aut homicida, etc. si poenitentiam agit, et credit in Christum, nec
post mortem sentit ignominiam crucis, sed posteri in eam intueri debent,
ut cogitent, si furaberis, tu quoque similiter lues.

Haec doctrina necessaria et retinenda omnino est in mundo. Ideo ferunt
Imperatorem Maximilianum, quotiescunque praeteriret locum supplicii
publici, aperto capite eum salutasse his verbis: Salve sancta Iustitia.
Nisi enim essent poenae et supplicia, nihil proficeremus nostris
concionibus et remissione peccatorum, et vulgus ad infinitam licentiam
peccandi abuteretur doctrina de misericordia Dei.

Cum igitur huius populi regnum esset politicum quoque, statuenda fuit
poena in tam indignum facinus aliis in terrorem, ut scirent esse Deum
etiam comminantem et punientem, non solum promittentem. Ecclesia habet
suam poenam excommunicationem, quanquam ea minus curatur, quam politica.
Ita Ruben propter suum scelus veluti speculum propositus est aliis, in
quod intuerentur contumaces, immorigeri, et contumelia adficientes
parentes suos, ut occurreretur huic pessimo scandalo. Ideo noluit Deus
in politia id impune esse. Et si quando cessat magistratus, divinitus ad
supplicia rapiuntur facinorosi.

Sic vero pater alloquitur Ruben: Tu debebas esse prior, sed non eris,
nec habebis id ad quod natus es, adimam tibi, et spoliabo te omnibus,
quae iure nativitatis ad te redibant. Haec admodum dura maledictio est.
Maximus inter fratres fit minimus. Nativitas tibi hanc dignitatem
tribuit, ut esses primogenitus, et virtus mea et principium roboris mei.
Sed peccatum ademit.

⌊eronomio 21., ubi Moses de primogenitis duarum uxorum praecipit de
dilecta et odiosa: ‘Filium idiosae agnoscet homo primogenitum,
dabitque ei de his quae habuerit cuncta duplicia, Iste enim est
principium roboris eius.’ Ibi non de poena aut calamitate loquitur,
sed de robore seu virtute. Praeconium igitur hoc est primogenitorum,
quod vocantur prima patris virtus seu fortitudo.

Hoc alii in obscoenam partem interpretantur, quod mihi non placet,
nimirum quod primus annus coniugii habet ardentissimum amorem, et 

[Seite 730]

primam virtutem generandi. Sed propterea arbitror vocari primogenitum
principium roboris, quia primus est. Reliqui filii sunt etiam robora,
quibus augetur robur et fortitudo familiae. Nam pater fortis est, cum
habet multos filios, qui omnes sunt eius robur, et domus eius
corroboratur multitudine filiorum. Sed primum robur est primus filius,
quo nato cogitant parentes de aedificanda domo, de victu parando, de
alenda familia et de universa posteritate. Si cui tamen alteram
sententiam libuerit sequi, de actu generationis, de primis ardoribus
novorum coniugum, per me licebit.

Ego hanc puto magis propriam et germanam esse. Vult enim dicere Iacob:
In te coepit meum robur, tu es prima columna domus meae. Da ward ich ein
haus vater, das fiengestu an. Sed vide quid amiseris. Tanta gloria
privaris iam propter peccatum tuum, solam temporis praerogativam habes,
sed domus mea non aedificatur per te, quia excidisti dignitate
primogeniturae. Neque solum primogenitus eras, vel robur meum, mein
erste seulen, sed etiam dominus eras omnium fratrum, et duplex portio
tibi debebatur, duplici iure, excellentia oblationis (quod noster
Interpres reddidit: potior in donis, scilicet, quae offeruntur Deo. Lyra
vero de iis quae inter homines donantur intelligit) et propter imperium,
regnum et principatum. Utrunque enim pertinebat ad primogenitum, sicut
sancitur Deut⌊eronomio 21. Ideo duplex portio caedebat ei de bonis
paternis, et caeteri fratres cogebantur ei obedire et subditi esse. Ille
maior et sanctior, et locupletior erat reliquis omnibus.

Est igitur haec descriptio primogeniturae: Potior sacerdotio et
principatu. Hoc est: Primogenitus habet dignitatem sacerdotii,
gubernationem et administrationem doctrinae et verbi et politiae.
Profecto insignis gloria fuit. Et hunc ordinem oportuit stricte servare
Iudaeos. Quanquam Deus eum non semper secutus est, quia est exemptus a
legibus, et dominus legum. Quae exempla tamen ordinem divinitus sancitum
non turbant, sed sunt exceptiones divinae, nec licuit cuiquam legem
illam violare. Was unser Herr Gott anderst macht, das kan jm niemand
weren. 1. Paralip⌊omenorum [1. Chr. 6, 1] 6. recitatur primogenita
Ruben esse data filiis Ioseph, ut supra audivimus, cum dicit Iacob ad
Ioseph: Duo filii tui, qui nati sunt tibi in terra Aegypti, antequam huc
venirem ad te, mei erunt, Ephraim et Manasses, sicut Ruben et Simeon
reputabuntur mihi. Joseph ist ein duppel kind.1� Tantum accepit
quantum alii duo.

Porro haec ratio primogeniturae sub lege quidem fuit, sed in regno
Christi cessat lex. Noster enim Dominus, primogenitus, sacerdos, rex
abrogat legem. In mundo autem quando multi filii sunt, iure civili
minimus natu heres est domus paternae.

Videntur autem haec omnia in oratione Iacob esse Elliptica, quia utitur
abstractis, ac propterea sunt obscuriora. Nobis clarius sonarent in 

[Seite 731]

concreto. Sed hoc vult dicere: Excellentia ad te pertinebat, tu debebas
esse primogenitus meus, virtus mea, principium roboris mei, excellentia
in donis, et excellentia potestatis, hoc est, eras sacerdos et princeps.

te. Sic Ioannis 1., cum Baptista dicit: [Joh. 1, 24] Ecce agnus Dei,
αἴρων, tollens peccata. De Ioseph vero supra scriptum est: Misit
plaustra patri Iacob ad portandum, etc.

Diligenter igitur animadvertendum est, an construatur cum peccato, vel
re corporea, oculis, anima, manu, voce, etc. ut levare oculos, uber sich
werffen, levare vocem, laut reden, clamare, capita levare, laetum esse,
item: levare faciem, vel assumere, hoc est, honorare, ansehen, reputare.
Ut [Ps. 82, 2] Psalm⌊o 81: ‘Usquequo iudicatis iniquitatem, et
facies peccatorum sumitis?’ id est, honoratis. Jr solt den suender nit
ansehen.1� Sic in secundo praecepto: Non assumes nomen Domini Dei tui
in vanum.

⌊o 32. ‘Beati quorum tecta sunt peccata’, id est, qui est levatus
peccato, cui ignotum, remissum est. Hac regula ego utor, ut secundum
constructionem interpreter vocabula.

Scio aliud significari, cum dico de re corporali, levare saccum, et [2.
Sam. 2, 22] aliud esse levare faciem, einen frolich ansehen. Ut 2.
Reg⌊um 2: ‘Non potero levare faciem meam ad Ioab fratrem tuum’.
Jch durffte nicht fur sein angeficht kommen.

Danda est autem opera omnibus, praesertim in sacris literis versantibus,
ut habeant unum certum et simplicem sensum scripturae, nec sint 

[Seite 732]

errones et vagabundi, sicut Rabini et Scholastici Theologi, et
Professores Iuris, qui perpetuo laborant in aequivocationibus. Ideo
Scholastica Theologia nihil aliud est, quam opinio. Vel sic, aiunt, vel
sic docendum et credendum est. Idem fit in iure et Philosophia. Memini
enim me legere aliquando Acursium, qui cum haereret in loco quodam
obscuro, varias opiniones recitabat, vel sic accipiendum, vel sic, vel
sic, nescio, id quod libere fatebatur ipse, et placuit mihi ingenuitas
istius Iureconsulti. Id enim variare nihil aliud est, quam nescire.

Qui vero aliquid certo cognitum habet, non dubitat, nec variat, non
dicit: sic vel sic. Ideo summo studio vitandi sunt Rabini, quia
impediunt studium sacrarum literarum, non dant operam univocationi aut
proprietati. Quod si scripturam ita incertam et aequivocam legere debeo,
legam potius Virgilium et Ovidium. Opiniones vero Rabinorum in
scripturis odi et detestor. Ideo statui sententiam huius loci veram et
germanam esse: Tu es primogenitus, virtus mea et principium roboris mei,
non personalis, sed virtus domus meae, principium posteritatis meae, an
dir soll anfahen sacerdotium et regnum. De virtute corporali nihil agit,
quod continuerit Iacob 84. annis, neque unquam senserit emissionem
seminis, donec congressus sit cum Lea, et conceptus sit Ruben. Quorsum
enim attinet, haec adferre ad hunc locum, aut credere? Masculus fortis
et firma valetudine aegre retinet semen, nec Moses id potuit, qui in
Lege prohibet, nec Ambrosius, qui in Hymno quodam precatur: ne
polluantur corpora, etc. Imo etiam mariti idem patiuntur quandoque, quia
talis est natura hominum, qui habent corpora generationi apta et valida.

Respexit igitur Iacob ad robur propagationis et familiae. Q⌊uasi
D⌊icat mea posteritas erit infinita, cuius tu primus rex et caput es,
cui debetur gloria illa familiae tam amplae. Nec solum principium es
populi, qui ex me oriturus est, sed habes etiam excellentiam (Sees)
levandi, quod dixi pertinere ad sacerdotale officium. Scimus enim in
veteri Testamento varia sacrificia et mactationes pecudum fuisse, quibus
placatus est Deus, et remissa sunt peccata non virtute sacrificiorum,
sed fide futurae victimae.

Hoc igitur vult Iacob: Homines erant reconciliandi cum Deo per tuum
sacrificium, quod tibi iure primogeniturae obtigerat. Es excellens in
levando, et in fortitudine vel regnando. Caput es et initium familiae, a
te incipit augmentum domus meae, insuper etiam sacerdotalis dignitas
tibi competebat, ut esses praedicator et reconciliator hominum apud
Deum. Vide igitur, quantum bonum amiseris.

Est gravissima concio et horribilis exprobratio. Jch hette mich zu todt
geheulet, si me ita compellasset Iacob. Proponit ei omnem dignitatem,
quam habuerit: principium roboris, gloriam sacerdotii et regni insignem
etiam propter domum, non Augusti, non Alexandri, non Scipionis, sed
Patriarchae Iacob, qui habet promissionem salutis aeternae, de futuro
Messia.

[Seite 733]

[49, 4a] Diffluens veluti aqua: non excelles.

Hic rursus negocium nobis facessunt Rabini in grammatica, quae si certa
esset, sine omni difficultate veram sententiam eruere possemus, sed
obscurant eam suis glosis et punctis, sicut hic locus varie ab eis
laceratur, quia enim contra spiritum in alienum sensum trahunt,
necessario postea coactea et alienae expositiones quaerendae sunt, quae
est vere Diabolica Sophistica in scriptura sancta.

Hieronymus reddidit: Effusus es sicut aqua, Rabinos sequutus, quod mihi
non probatur: Alludit enim ad effusionem aquae, quae fit vase penitus
exinanito, ita ut ne guttula quidem remaneat, quod in oleo non potest
fieri. Ideo dicam meam sententiam. (Pachas) non est proprie effundere,
sed vage et leniter ferri, sicut Philosophi dicunt de humido: Humidum
est male terminabile termino proprio. Siccum est male terminabile
termino alieno. Aqua non potest sibi ipsi constituere limitem, sed
quaqua patet, diffluit, wo es nicht gefasset ist, habet vagum fluxum,
quo hac atque illac fertur. Haec est natura aquae et omnium humidorum:
Lapidem vero aut silicem, licet in vas coniicias, tamen termino suo
proprio terminatur.

Significat igitur (Pachas) vagum et instabile. Es feret dahin, also
bistu auch ein maulaff.1� Magnus es dignitate, sed ut aqua caeco
impetu in tua desideria ruis, non es constans, non manes in terminis
tuis propriis, sicut vaga, fluxa et levis aqua.

Hinc apud Hieremiam et Zephaniam Prophetae vocantur leves, et
inconstantes, qui temere, quicquid in buccam venit, effutiunt,
waschen2�, was jn in das maul kumpt, et faciunt populum vagum et
mobilem. Sicut in Papatu populus misere distrahebatur hinc illinc
cursitando alias ad Iacobum, alias ad Catharinam, Barbaram, etc. erant
omnia fluxa, incerta et instabilia. Gubernatores vero politicos et
Ecclesiasticos non decet esse [vgl. Eph. 4, 14] (Pachos) non debent
circumferri omni vento doctrinae, non sint arundines agitatae a vento,
sed limite proprio terminabiles, sicut rupes immota, quae nec ventorum,
nec undarum impetu rapitur. Die Elbe rauschet uberhin.3� Sed saxum
consistit, licet rapidus montano flumine torrens omnia reliqua in agris
rapiat, sternat, impellat.

Talis sit doctor et gubernator in politica, oeconomia et Ecclesia, qui
suis limitibus terminetur, nec rapiatur hinc inde caeco impetu, lauff
nit dahin, dort hin.

Sic Magistratus sibi ipsi constet, nec temere assentatorum et aulicorum
delationibus aures praebeat. Wenn ein Magistratus hie einem 

[Seite 734]

schmeichler, dort einem folget, und lest sich mit der nasen fueren1�,
der wirt [Jer. 23, 14 ff.] kein guter regent sein. Idem Ieremiae 23. de
falsis prophetis dicitur: Seduxerunt populum meum mendaciis suis et
levitatibus, vel vagationibus suis. Sic incerti doctores et errones sunt
hi, qui docent Papalia, ut in [Jes. 28, 10] Lovaniensibus Sophistis
apparet, et apud Esaiam quoque notantur: ‘Manda, remanda expecta,
reexpecta, modicum ibi, modicum ibi’. Oportet igitur ut simus
constantes, et Constantini, fortes, et Petrae, ne circumferamur quovis
vento doctrinae.

Ait vero Iacob ad Ruben: Tu eras primogenitus, sed contempsisti ista
maxima pondera rerum, et leviter errasti sicut aqua, nec fuisti
contentus coniugio tuo. Haec mea est sententiae de hoc loco, non enim
assentior incertis, dubiis et vanis opinionibus Rabinorum.

Certitudo necessaria est in omni vita praecipue vero in dogmatibus [Ps.
51, 12] Ecclesiasticis. Ideo orat David: ‘Spiritum rectum innova in
visceribus meis’. Qui non vult firmus esse, ille tandem amittet
ministerium et certitudinem verbi. Ideo petit spiritum certum, non
dubitantem, non vacillantem, non vagantem, qualem dicit Iacob fuisse in
Ruben: Du hast gehandelt als ein leichtfertiger Narr. Secutus es tuos
affectus, non times Deum, non non defuit donum primogeniturae, sed fies,
quia non egisti Deo gratias.

Addit igitur: Non excellas. Ibi eripit ei utrunque, excellentiam
sacerdotii, et regni. Non vocaberis sacerdos, nec princeps in domo mea,
quod secundum naturam quidam tibi debebatur, sed non praeeris caeteris
fratribus, nec sacerdotio fungeris, nec in regno aut reliquis negociis
omnibus praecelles aliis. Moses Deut⌊eronomio 33. in benedictione
Ruben inquit: [5. Mose 33, 6] ‘Vivat et non moriatur, sed sit parvus
numero’, ibi exponit hunc locum: Non crescet, non aequabit alias
tribus, sed erit illis inferior.

[49, 4b] Quoniam ascendisti lectum patris tui, ibi stratum meum
prophanasti ascendendo.

Durum hoc verbum est, et quidem pluraliter inquit: strata mea, machts
sehr hart. Cubicula mea tu ascendisti, et invasisti concubitus patris
tui. Iudaei hic et alibi mirabiles obscoenitates adferunt, quarum ne
meminisse quidem libet. Hoc vult Iacob: Meum erat cubiculum Bilhae meae
uxoris, concubitus eius erant mei, sed tu illis me spoliasti. Ac proprie
non stratum, sed hoc quod fit in strato significatur. Nugantur enim
Iudaei Ruben non stuprasse novercam, sed eiecisse lectum eius ex
tabernaculo matris. Sed fuit verum stuprum et incoestus, de quo tacuit
Iacob, sed iam moriturus non dissimulat amplius.

De verbo (Alah) Rabini litem movent, et faciunt ex verbo activo 

[Seite 735]

neutrum. Ego transitive accipio, et in constructione cum accusativo
iungo: Polluisti lectulum meum. Sicut 1. Paralip⌊omenorum 5 iisdem
verbis dicitur: [1. Chron. 6, 1] Prophanavit lectum patris sui. Ubi est
verbum transitivum, ac tale etiam hoc loco sit oportet, et quod nos
reddidimus ascendendo, hoc ipsi exponunt ascendit, id est, desiit esse
lectus meus. Id nimis violentum est. Ego non amo coactas sententias, et
si nihil possum adferre conveniens alicui loco, libentius fateor me
nescire.

Videtur autem esse Eclypsis, sive Reticentia, quam vocant
ἀποσιώπησιν, cum sermo abrumpitur propter adfectum aliquem,
ut apud Virgilium: Quos ego: se praestat motos componere fluctus.1� In
omnibus linguis frequens est illa Eclypsis. Ita hoc in loco: Ascendisti
cubilia patris tui, tunc prophanasti lectum meum. Ad haec verba haud
dubie reliqui filii omnes cohorruerunt, et cum lachrymis dixerunt: Ah mi
pater nimis dura et acerba loqueris, corrige quaeso tam tristem
sententiam adversus filium latam. Sic ergo volumus salvare hunc locum
per Eclypsim. Non enim placet expositio Rabinorum: Lectus meus abiit,
desiit, etc.

� Horrenda enim sententia est, nec in ulla syllaba additur consolatio,
sed fere singulis punctis tollit vitam, et tamen non occidit, sicut [5.
Mose 33, 6] ‘Moses quoque ait: ‘Vivat Ruben, sed sit parvus
numero’. Ac fuit sane tribus omnium infirmissima, quae nihil unquam
praeclare gessit. Debora [Richt. 5, 16] Iudic⌊um 5. exprobrat ei
superbiam et ignaviam, quibus vitiis Ruben quoque laboravit.

Haec igitur fuit poena peccati gravis sane et atrox. Non est ei
denegata, remissio peccati, ut supra diximus, sed poena tamen mansit,
non quod ea delectaretur pater, quia diserte inquit: Tu es principium
roboris mei. Q⌊uasi D⌊icat Velim te retinuisse primum decus, sed
amisisti illud tua culpa.

Cur igitur tam duriter tractat filium primogenitum? Respondeo: Iacob est
Patriarcha, cui magnificae promissiones datae erant de posteritate
maxima, et unius tribus Ruben pater erat, ergo necesse erat, ut
praecederet mortificatio. Verebatur enim Iacob, ne posteritas, quam
sciebat fore numerosam et potentem, scelus hoc primogeniti imitaretur,
ideo statuit exemplum in terrorem aliis, ne peccarent similiter. Non
enim omnes sunt filii promissionis, qui carnis filii sunt, neque omnes
acceperunt spiritum sanctum. Sed maxima pars populi futura erat
carnalis, quae de sola praerogativa carnis gloriata est.

[Seite 736]

Proderat igitur extare perpetuum monumentum horribilis poenae. Alioqui
dixissent: Nihil refert, etiamsi cum noverca dormiam, idem enim pater
noster Ruben fecit. Ita duricies Iacob necessaria est propter posteros,
ut caveant tales incoestus, cogitent tribum illam propterea esse
humiliatam et valde accisam propter incestum Ruben cum noverca. Etsi
autem verisimile est reliquos fratres pro Ruben deprecatos esse, tamen
non passus est se flecti propter atrocitatem infandi flagitii. Non quod
velit perditum et damnatum Ruben, sed ut salvetur, et agnoscat,
magnitudinem peccati, et in isto populo vigeat memoria huius poenae, ut
dicatur: Hanc maledictionem Ruben commeritus est suo scelere. Sic nos
quoque remissionem peccatorum adulteris, furibus, homicidis annunciamus,
sed ut indomitum vulgus metu poenarum et suppliciorum coerceatur, non
prohibemus, eos suspendi et occidi, ne alii ruant praecipites in
quaelibet flagitia. Absolon aliquanto gravius peccat quam Ruben. Sed
vide exitum eius tristissimum, cum perit in peccatis suis miserabiliter.

Debet igitur extare memoria harum poenarum, ut habeant perpetuum
documentum homines et admonitionem contra incestas libidines. Quia Deus
eas odit et abominatur, sicut haec tribus in omni posteritate miserrima
et contemptissima fuit. Es ist kein gut wort in der gantzen
benedictione, mocht wol ein maledictio heissen.

[49, 5] Simeon et Levi fratres, vasa bellantia machaerae eorum.

Variant et hoc in loco Grammatici in sententia et vocabulis. Nam vocem
(Macheros) primum habitaculum, postea Machaeram, Romphaeam, frameam
interpretantur. Nos ita accipiemus: Simeon et Levi fratres sunt, non
natura tantum, sed et nequitia. Es ist einer so from als der ander, es
sind brueder, ja brueder, sunt vasa iniuriae. Si enim vertas habitacula
eorum, ut Iudaei exponunt, nihil sonat: sed rectius redditur instrumenta
violenta sunt machaerae eorum. Porro vocem (Machaera) Graeci ex Hebraeo
mutuati sunt, sicut Framea quoque Hebraeum est, et Germani multa Hebraea
vocabula habent in sua lingua.

Reiicit igitur Iacob et hos duos, atque aliud exemplum statuit contra
homicidas et parricidas, sicut antea contra incoestus. Nam utrunque
flagitium exitio est Rebuspub⌊licis et regnis. Ideo maledicit hisce
fratribus propter filios carnis in futura posteritate, ne in patrocinium
suorum scelerum haec exempla raperent. Sciebat Iacob non omnes fore
filios Spiritus, sed maximam partem mansuram carnalem, in qua, cum
constituenda esset Respub⌊lica legibus et ordinationibus civilibus,
necessaria erant haec exempla paenarum, ut abstinerent ab incoestibus et
caedibus iniustis. 

[Seite 737]

Sicut postea inter Iuda et Ephraim perpetuum bellum fuit, qui tamen
fratres erant. Sacerdotes vero ex tribu Levi Christum in crucem egerunt,
et ut quidam testantur, Simeon pater fuit Iudae Ischariotis, quam ipsi
causam esse volunt, ob quam Simeon non recenseatur in benedictione
Mosis.

� boese puben, qui delectantur caedibus et violentia, haben lust da
zu, ut gladii eorum sint arma violentiae et iniuriae.

Ac tandem profecto impleta est ista benedictio, sive potius maledictio
in Caipha, Hanna et aliis Pontificibus, qui gravissime sunt persequuti
Christum et Apostolos. Nam hae duae tribus Simeon et Levi concitarunt
multitudinem coram Pilato, ut peterent Barrabam liberari, et Iesum
crucifigi.

⌊orum 9. Propter hunc proderat extare monumentum perpetuum sceleris et
poenae irrogatae.

Videt Iacob res domi suae gestas, videt exempla maiorum suorum, quid
Abrahamo propter Ismaelem, quid Isaac propter Esau acciderit. Me igitur
vivo cogitavit, qui sum pater promissionum divinarum, quibus tam
opulenter aeterna bona offeruntur, me, inquam, praesente, vigente,
gubernante Ecclesiam, contingunt ista, quid fiet post mortem meam apud
posteros?

[5. Mose 31, 27] Et ad hunc modum Moses quoque loquitur in
Deut⌊eronomio 31. ‘Ego enim scio rebellionem tuam et cervicem tuam
durissimam. Adhuc vivente me et ingrediente vobiscum, semper contentiose
egistis contra Dominum, quanto magis, cum mortuus fuero?’ Ita Iacob
quoque vidit duplicem fore posteritatem, unam salvandorum propter fidem
in promissionem, 

[Seite 738]

�

Ideo Baptista gravissime eos increpat: ‘Nolite dicere intra vos:
Patrem habemus Abraham. Dico enim vobis, quoniam potens est Deus de
lapidibus istis suscitare filios Abrahae. Iam enim securis ad radicem
arboris posita est. Omnis ergo arbor, quae non facit fructum bonum,
exciditur et in ignem mittitur. Item: Cuius ventilabrum in manu sua, et
permundabit aream suam, et congregabit triticum in horreum suum, paleas
autem comburet igni inextinguibili’. Paleae in area erant, Israel
carnis hunc dicit coniiciendum esse in ignem aeternum, id quod exitus
tandem ostendit. Idem omnes Prophetae inculcarunt usque ad taedium, sed
usque adeo nihil profecerunt, ut a populo et falsis prophetis
trucidarentur.

Sic hodie Ecclesia congregata est ex sanctis et impiis. Sed non possumus
persuadere Papistis, quod sint Simeon et Levi. Volunt esse filii
Abrahae, et arrogant sibi nomen et Titulum Ecclesiae.

�, sicut nostri quoque Papistae obstinati sunt et praefracti. Alle
Propheten sind daruber erschlagen worden.

Proinde sic cogitat Iacob: Si me vivente tantum facinus ausi sunt filii:
Ruben conscendit cubile patris, quod sane nefarium et inauditum scelus
est (Qualis enim hic honor patris est et matris, tam indignum flagitium
designare horribili contemptu et contumelia parentum, ipso Iacob adhuc
superstite, praesente et inspectante?) Quid posteri non facient? Si
gentili aut Chananaeo patre natus esset, huic tamen reverentiam
debuisset natura duce, sed hoc mihi facit patri, habenti promissionem
divinam, et secundum eam docenti et regenti Ecclesiam meam. Etsi igitur
condonavi peccatum, tamen propter enormitatem flagitii poena statuenda
est futurae posteritati. Non enim potuisset Ruben foedius conculcare
patrem, quam hoc incoestu. Ferat ergo poenam hanc in exemplum et
terrorem aliis, ut discant obtemperare Deo et parentibus, aut sciant
lictori et Diabolo se subiiciendos esse.

Nec possunt haec exempla satis inculcari omnibus temporibus, siquidem
docente Patriarcha Iacob tam nefarie peccant filii. Nec cogitabimus eum 

[Seite 739]

sine ingenti dolore haec vidisse et praedixisse: Meministis, dixit,
quanto studio et fidelitate vos monuerim, ut crederetis in Deum, et
honore parentes adficeretis, audivistis et alias multas conciones
saluberrimas de rebus politicis et spiritualibus. Sed vos nulla ratione
tam piarum concionum habita, nec a patris contumelia, nec a caede
fratris Ioseph continuistis manus. Non damno quidem vos in aeternum, sed
tantum vindictam divinam denuncio, quae grassabitur in domum et familiam
vestram, ut alii absterreantur a similibus flagitiis.

Atque inde apparet, quam vana sit gloriatio carnalis de posteritate
patrum, ubi defuerit spiritus et gratia. Vide enim posteros Iacob, ex
quibus tamen natus est Christus, ut in benedictione Iuda audiemus. Nec
fuit irrita Prophetia et maledictio ista, sed pervasit totam progeniem
Simeonis et Levi, demptis paucis, ut Mose, Aarone, Samuele et aliis, qui
seiunxerunt se ab impiis. Et in Actis scribitur magnam turbam sacerdotum
conversam esse ad obedientiam fidei. Alioqui passim queruntur Prophetae
de crudelitate sacerdotum, qui in pios Doctores saevierunt, et sanguinem
eorum perpetuo sitierunt, illi omnes fuerunt Simeonitae et Levitae.

[49, 6a] In consilium eorum non veniat anima mea, et in coetu illorum
non sit gloria mea.

⌊arum 6 eos describit, vocat animam et gloriam suam. Sciebat sibi
divinitus promissam esse magnam et gloriosam posteritatem, eam iubet
cavere istos nebulones. Q⌊uasi D⌊icat Hortor et oro vos, ut fugiatis
exemplum et consilia horum duorum. Was meins leibs und seelen ist1�,
das hute sich für jnen. Idque hac postrema voluntate mea testatum volo,
ne in consessum ipsorum veniat anima mea, neque cum Ecclesia seu caetu
eorum uniatur (Sic enim est in Hebraeo) gloria mea, non personalis, sed
totius gentis Iacobitarum. Quicunque ex me nascentur unquam, hos
custodiat et servet Deus, ne consentiant et in unum conveniant cum tali
Ecclesia. Sed meminerit populus et sanguis meus, ut maneat in
promissione divina et praeceptis, nec declinet a fide aut operibus fidei
ad studia perdita, qualia perpetrarunt tyranni et homicidae, imo
parricidae illi crudelissimi Simeon et Levi.

Haec oratio et obtestatio ut tunc necessaria fuit pro sanguine et
posteris Iacob, ita omnibus temporibus in toto orbe repetenda et
diligenter agitanda est, et orandus est Deus, ne sinat nos labi in tam
nefaria scelera, Gott behut uns, ne fiamus fratricidae, das sind
grandia. Profecto horribiles casus et exempla inaudita in tali populo
parricidii et incoestus 

[Seite 740]

� Tanta potentia est et tyrannis Diaboli, ut, quo sanctior est
populus, hoc deterior est. Quanto maior copia et lux verbi fulget, tanto
maior eius contemptus est. Idem Iacob de sua posteritate futurum
veretur, ac praecipue de Simeone et Levi nihil boni ominatur, sed
pessima quaeque praedicit.

Non autem de gratia, sed de natura loquitur. Natura enim filii irae
sumus, ideoque proni et proclives ad omnis generis peccata, parricidia,
libidines, rapinas etc. nisi succurrat gratia. Detestatur igitur Iacob
corruptionem istam et foeditatem naturae, qua praecipites acti sunt,
vasa illa iniquitatis, et precatur, ut servet Deus posteros in
promissione et gratia sua.

[49, 6b] Quoniam in furore suo occiderunt virum, et pro libidine sua
perdiderunt bovem.

De hoc loco variae opiniones sunt interpretum. Hieronymus et plures alii
priorem partem exponunt de viris occisis in Sichem propter stuprum
Dinae, et dicunt per Synechdochen singularem numerum pro plurali
positum: virum, hoc est, viros. Alteram vero ad Ioseph referunt, quod
mihi non placet ac utrunque potius accipiendum puto de solo Ioseph.
Tantum enim scelus est venditio et perditio Ioseph, ut necesse fuerit
memoriam eius extare in exemplum et terrorem pessimorum hominum, si qui
sequuturi essent Simeonem et Levi.

Et habuit Iacob tum in conspectu totam posteritatem, scivit sacerdotes
crudeliter grassaturos esse in Prophetas et alios pios, sicut Simeon et
Levi ipso vivente fratrem conculcarant, et grandaevum patrem
contristarant usque ad mortem, qui certe insignis contemptus fuit
paternae autoritatis, nec unquam satis poterit exaggerari.

Neque vero ulla alia causa tanti odii adversus fratrem fuit, quam amor
et benevolentia patris erga filium. Ideo livore et aemulatione accensi
nec senectuti patris, nec vitae eius parcendum statuerunt, quin
saevirent immaniter in Ioseph, et parentem luctu et dolore viginti
duorum annorum conficerent, nulla ratione habita praeceptorum et
promissionum Dei, quas tanquam fidelissimus Episcopus toti familiae
proposuerat Iacob. Hi scilicet fructus fuerunt tam piae et eruditae
institutionis. Es wer nit wunder gewest, das donner und blitz darein
geschlagen hetten.

Non igitur de alio quoquam, quam de Ioseph hunc locum accipio.
Sichimitae enim hanc poenam meriti fuerant, et concesserant alii
gentiles et vicini, ut locum eorum obtineret Iacob. Ioseph vero nihil
aliud peccavit contra fratres, quam quod somnium recitavit sine ulla
interpretatione aut cupiditate dominii in fratres, quod in adoratione
Solis et stellarum significabatur. Fuit innocentissimus adolescens et
patri charissimus, ac 

[Seite 741]

tanto quidem gravius deliquerunt Simeon et Levi, quia nullam causam
crudelitatis illius habuerunt.

Itaque merito abiecti et hac maledictione corporali puniti sunt, et nisi
spiritus sanctus singulari dono excitasset quosdam Prophetas ex eorum
posteritate, quales multi et insignes inde orti sunt, Moses, Aaron,
Samuel, etc. mansisset prorsus obscura et contempta tribus.

Quaeritur autem, quare isti duo Simeon et Levi vocantur fratres, cum et
alii decem fratres fuerint? Lyra cum Hebraeis quibusdam satis commode
respondet, Mosen hosce in horribili illo flagitio voluisse coniungere,
cum fuerint socii in occidendo fratre. Ruben enim dissuadebat caedem
Ioseph, et consilium inveniebat, ne trucidaretur, sed potius in
cisternam mitteretur, ut liberaret eum de manibus et de tyrannide
fratrum, sed quia sordebat iam propter incoestum, ideo Simeon et Levi
ipsum contemnebant.

Nec Iuda contra Ioseph quicquam machinatus est, et suadebat ipse quoque
venditionem, ut vitam fratris servare posset. Nec reliqui fratres Dan,
Aser, Naphthali authores huius crudelitatis fuerunt, quia dixit Moses
fuisse Ioseph cum filiis concubinarum. Itaque Simeon et Levi despexerunt
Ruben cum reliquis, qui ex ancillis nati erant, qui fuerunt plane spreti
et abiecti in tanto fastu et supercilio duorum fratrum. Sebulon vero et
Isaschar, si quid fecerunt, non proprio ausu, sed suasu et impulsu
illorum duorum fecerunt. Habuerunt enim tum 12. aut 13. annos, cum hoc
facinus perpetraretur.

Sunt ergo authores venditionis Simeon et Levi post Ruben et aetate et
dignitate reliquis antecellentes. Itaque succenset eis Iacob, re
cognita, quanquam non exhaeredat ipsos, sed filios carnis et
posteritatem eorum statuit fore impiam, die nichts guts werden stifften,
praeter paucos, Mosen, Aaronem, Samuelem, qui non propagatione carnis,
sed Dei beneficio boni et sancti fuerunt. Deus enim ex optimis facit
quandoque pessima, et rursus ex pessimis optima. Sicut ex negante Petro
factus est confessor impavidus, ex Paulo blasphemo et persequutore
Apostolus: alioqui manent pessimi. Sicut apparet in Levitis, Korah et
Dathan, qui opponunt se Mosi divinitus vocato et miracula edenti. Ea
erat progenies Simeonis et Levi, quos referebant illi, cum vellent Mosen
et Aaron e medio tollere, quin etiam Mariam et Aaronem vide, qui contra
Mosen murmurabant.

Voluit ergo Iacob extare exemplum hoc, quod perpetuo oculis et animis
posterorum obversaretur. Quid enim est indignius, inquit, quam quod me
gubernante Ecclesiam et docente Euangelium de semine venturo, et tanto
studio inculcante praecepta Dei, tamen Simeon et Levi charissimo et ex
primaria coniuge nato filio audent vim inferre? Et Ioseph quoque tam
durum et inclementem erga fratres, ac praecipue erga Simeonem et Levi se
praebuit, quia verebatur, ne Beniamin trucidassent.

[Seite 742]

Haeret ergo omnis culpa in duobus illis fratribus, de quibus ait Iacob:
Quia occiderunt in ira sua virum. Quanquam enim non trucidarunt ipsum,
tamen non defuit conatus, nisi restitissent illis Ruben et Iuda, [1.
Mose 37, 20] id quod ex verbis eorum manifestum est: ‘Venite,
occidamus eum, et dicamus: Bestia mala devoravit ipsum.’ Non solum
voluntas, seu furor potius et insania, sed et factum fuit: et moriendum
ei ea ipsa hora fuisset, nisi obstitissent caeteri fratres vesanis
conatibus. Nec Ioseph aliud vidit aut cogitavit, quam periculum mortis
praesentissimum. Ideo ait [1. Mose 42, 21] Iuda1�: ‘Merito haec
patimur, qui peccavimus in fratrem nostrum, videntes angustias animae
illius, dum deprecaretur nos, et non audivimus’. Item: [1. Mose 42,
22] ‘En sanguis eius exquiritur’, etc. Non aliter loquuntur coram
Ioseph, quem habebant pro principe terrae, ac si sanguis eius effusus
esset, quia erat plenus conatus, qui reputatur pro opere. Fuit enim
voluntas et studium occidendi perfectissimum. Ideo dicit Iacob:
occiderunt virum.. Et per excellentiam virum appellat Ioseph: Sie haben
mir einen trefflichen man erwurget, ich mein, es sey ein man worden.
Hunc virum, cuius non habet similem totus orbis terrarum.

Ac vere potest comparari cum summis viris in veteri et novo testamento,
cum Mose, cum Davide. Num igitur impune hoc auferent, quod iuvenem
sanctissimum, et tantum virum occiderunt? Satis est, quod non pereunt et
extiguuntur funditus, idque fit mea gratia, Deus parcit eis, ne
eradicentur, sicut meruerant peccata eorum. Sed volo huius parricidii
monumentum extare ad posteros, ut discant nati natorum, et qui nascentur
ab illis, honorare et revereri parentes, et fratres diligere, cavete
igitur vos filii et nepotes mei, qui vultis esse veri Israelitae, ne
fiatis Simeonitae et Levitae, fugite fratricidas et parricidas istos.

Ad hanc tam tristem et acerbam concionem haud dubie lachrymae manarunt
cum suspiriis et gemitibus reliquis fratribus, et ipsi Ioseph. Pater
quoque non sine singultu et fletu hanc maledictionem protulit. Ego certe
non sine ingenti commotione cordis et omnium viscerum vel pronunciare,
vel audire ista possem. Sed mundus et impii non moventur ira et
maledictione Dei, et tamen plurimum momenti apud eos habuit, qui fuerunt
spirituales Israelitae, ut David, Salomon et alii hoc exemplo moti
perpetuo observantiae erga parentes memores fuerunt. Absolon autem et
alii plures contempserunt. Credo quidem Simeonem et Levi salvatos esse,
quod ad animam attinet, sed haesit tamen contumelia et macula ista in
tota progenie eorum. Et fuit sane dignum exemplum memoria perpetua, quo
excitarentur posteri ad reverentiam erga parentes et fratres, ne eandem
cum Ruben, Simeon et Levi maledictionem et poenam incurrerent: Sihe,
liebes kind, wie es Simeon und Levi gangen ist. Sicut hodie 

[Seite 743]

iuventutem hortari solemus, ut pareant praeceptoribus et parentibus, ne
carnificem et Sathanam magistrum sequi ipsos oporteat.

[Ps. 51, 20] (Razon) id est, voluntas. Psalm⌊i 51: ‘In bono
voluntate tua benefac Syon.’ Significat voluisse eos occidere fratrem,
tametsi non perfecerint, et conatum pro opere reputari. Sicut
iureconsulti damnant eum, qui invenitur in conatu perfecto, videlicet,
cum non stat per eum, qui facere aliquid instituit, quin fiat.

Eadem vero sententia est cum superiore repetita aliis verbis. Saepe enim
in scriptura sancta eadem res diversa ratione exprimitur ad
significandam certitudinem. Sicut gemina somnia offeruntur Ioseph, idem
significantia, per manipulos et per solem, lunam et stellas, et idem in
somniis Pharaonis audivimus significari per spicas et per boves. Deinde
admodum frequenter utuntur Prophetae Tautologia ad certitudinem rei aut
eventus exprimendam. Isaias saepissime eandem rem duplici sententia
effert. Ita hoc in loco dicitur de caede Ioseph: Occiderunt virum, et
perdiderunt taurum. Hic est mos singularis et perpetuus sacrae
scripturae, et pertinet ad confirmandos auditores adversus diffidentiam
aut dubitationem.

Vocabulum (Schor) aequivocum est. Qui de Sichimitis hunc locum
intelligunt, interpretantur murum, qua significatione infra in
benedictione Ioseph usurpabitur. (Schir) canticum est. (Sara) dominium,
principatus, murus, regnum. In Levitico creber eius usus est et ubique
Schor pro tauro ponitur.

Iudaei recentiores vulgo utuntur vocabulo (Schorbor) cuius Lyra etiam
meminit pro tauro, quem nugantur saginari herbis montium et vallium, ut
mactetur in extremo die, et vescantur carnibus eius beati. Sicut
Mahometus quoque fingit in Alcorano suo de pisce Leviathan, qui est
balena [Ps. 104, 26] magna in mari, seu ingens coete, cuius mentio fit
Psalm⌊o 104: ‘Draco iste Leviathan, quem formasti, ut ludat in mari,
etc.’ Hunc quoque somniat Mahometus ali in hac vita, et post eam
serviturum pulcherrimae puellae, etc. Sed omitto nugas.

⌊iorum 14: ‘Ubi non sunt 

[Seite 744]

boves, praesepe vacuum est, ubi autem apparent plurimae segetes, ibi
manifesta est fortitudo bovis’. Item lex prohibet alligari os bovi
trituranti.

Hoc igitur vult Iacob dicere: Illum, qui aluit tanto tempore famis, non
tantum Aegyptum, verum etiam nos omnes, qui fame periissemus, si absque
eo fuisset, et quem unice dilexi, propterea quod in senectute mea natus,
et propter eximiam indolem et pietatem insignem omnibus erat
gratissimus. Hunc bovem enervaverunt, inquit, non occiderunt, et
libenter prohibuissent, ne primogenitus, aut pater et rex esset, mihique
succederet in familia mea. Iam vero ad fastigium illud dignitatis
evectus est, ut fiat pater Aegypti et totius domus meae. Ey, wie ist jr
consilium, voluntas, secretum fortgangen.

Talia exempla et studia impiorum debent doceri et proponi Ecclesiae Dei,
ut sciamus divinitus impediri conatus eorum et destitui successibus,
quanquam nec vires, nec sapientia desit. Sicut Iacob ea filiis suis ob
oculos ponit: Vos scilicet Simeon et Levi prohibuistis, ne esset
primogenitus et charus patri filius. Ipse iam princeps est, et nos omnes
alit.

Sic Tyranni suis cruentis edictis et consiliis prorsus nihil aliud
proficiunt, quam ut pios, quos persequuntur, ad altiorem dignitatis et
aeternae beatitudinis gradum evehant. Volunt etiam Simeones et Levitae
esse, sed non sine suo magno malo.

Sic Papa occidit Sanctissimum Martyrem Ioannem Huss. Non potuit ferre
istum optimum virum et bovem. Sed ex ea caede quid aufert commodi? Er
ist nu tod, was hat aber der Bapst davon? Ex eo tempore lux Euangelii
longe clarius affulsit piis mentibus, quam antea, et Christus ipsum
spiritu oris sui coepit conficere.

Ad hunc modum voluit Deus extare in toto mundo exemplum puniti
fratricidii et parricidii in Simeone et Levi, ne sequamur et imitemur
eos, siquidem videmus, talia scelera saepe grassari in mundo, quando
homines securi et incitati a Sathana, nec legibus, nec exemplis poenarum
sibi froenum iniici patiuntur.

[49, 7] Maledictus furor eorum, quoniam vehemens est: et indignatio
eorum, quia dura. Dispertiar eos in Iacob, et dispergam eos in Israel.

Nihil est nocentius in populo et universa gubernatione, quam furor,
saevitia et tyrannis, praesertim in fraternum sanguinem, et in carnem
propriam. Ideo vocat maledictam iram, quoniam fortis seu vehemens est,
hoc est, tyrannica et furiosa.

Ubi autem maledictio horum fratrum et dispersio impleta sit, non facile
cerni potest ex historiis. De eo quidem dubium non est, tribum Levi non
habuisse communem haereditatem cum reliquis filiis Israel, nec certam
possessionem ullam. Idem de Simeonis quoque posteritate constat. 

[Seite 745]

Etsi autem maledictio esse videtur levis admodum et exigua, tamen si
recte consideretur, magnam iram et indignationem continet.

Sed gratiae reservata sunt omnia, quae ex pessimis peccatoribus optimos
pastores fecit. Sicut testatur exemplum Pauli, qui persequutor fuit
violentus et blasphemus, et tamen gratia Dei factus est summus
Apostolorum, et plus laboravit, quam ullus alius Apostolus. Ita ex tribu
Levi summi Prophetae et gubernatores orti sunt Moses, Aaron, Miriam,
Samuel, Core, viri praestantissimi, ita ut videretur Deus oblitus huius
comminationis et maledictionis. Neque facile in ulla alia tribu tam
excellentes viros invenias excepta tribu Iuda. Quem enim comparabimus ad
Mosen, Aaronem, Samuelem, item ad Zachariam, Baptistam, et multos alios
summos viros, qui omnes ex hac familia extiterunt? Et infra in [5. Mose
33, 11] promissione Moses Deut⌊eronomio 33. magnifice de tribu Levi
prophetat, quanquam hic nullum bonum verbum profert Iacob, nulla ratione
habita tantorum virorum, qui inde orti sunt.

Ideo dixi supra hunc Canonem diligenter observandum esse: Deus irascitur
et punit, sed sic tamen, ut relinquat locum misericordiae propter [vgl.
Jona 3, 4 ff.] poenitentes. Ut cum praedicit Niniven subvertendam esse,
et admoniti Ninivitae convertuntur, mutatur comminatio. Quod si
perrexissent et perseverassent in peccatis suis, haud dubie sequutum
esset excidium.

�

Sed gratiae omnia sunt possibilia. Sic Core magnam seditionem movet, et
perit ipse. Sed ingens hoc miraculum sequitur, ut absorpto eo cum omni
substantia tamen filii eius serventur, qui postea excellentissimis
virtutibus claruerunt, compositis pulcherrimis Psalmis, qui facile cum
Davidicis conferri et certare possunt: et tamen erant progenies Levi et
Corae.

Qui vero imitati sunt patris saevitiam secundum sanguinem et carnem
maledictam, et peccatum originale, illi perierunt, alii, qui
misericordia Dei praeventi sunt, fuerunt salvi et sancti.

Hunc igitur Canonem perpetuo servat Deus. Proponit comminationes suas,
et tamen ex malis et peccatoribus eligit aliquid boni, sicut ex toto
genere humano perdito peccatis servat aliquos. Sic Cain perit cum
posteritate, et tamen multi haud dubie ex ea conversi sunt.

Sic Ismael, Edomitae, Moabitae fuerunt hostes populi Dei, et tamen inter
hos quoque plurimi ad veram notitiam Dei pervenerunt et salvati 

[Seite 746]

sunt, quia Christus natus est ex Chananitide et Moabitide. Hae sunt
exceptiones gratiae et singularia dona, sed natura transit in illam
maledictionem, qualis Levi et Simeonis fuit. Die art ist nicht gut.
Naturam damno, inquit Iacob, propter quam etiam boni aliqui cadent, et
patientur, quanquam per gratiam separabuntur a reliquis.

Quibus autem malis et incommodis hae tribus fuerint conflictatae, non
constat, neque omnia illa in scriptura sancta comprehensa sunt. Hoc
satis fuit, indicare, quod non habuerunt peculiares possessiones in
terra Chanaan. Simeon obtinuit particulam et angulum quendam in tribu
Iuda, quae amplissimam portionem habuit, et concessit, ut Simeon aliqua
parte suae ditionis haereret, et sane non exigua calamitas fuit, etiam
temporaliter.

Nec parva tentatio fuit, quod Levitis non cessit pars ulla et haereditas
[5. Mose 10, 9] cum fratribus suis, sed ut dicitur Deut⌊eronomio 10:
‘Dominus est haereditas illorum.’ Comedebant enim de sacrificiis
populi, et suburbia quaedam habitabant, passim sparsa per omnes tribus,
sine regno et administratione. Sein hirtenknaben und kuemelcker gewest,
die sich musten neeren sparsim in aliis tribubus. Quanquam est gloriosum
pasci de haereditate Domini et sacrificiis, sed miserabilis admodum vita
est propter maliciam et avariciam hominum, genad Gott denen, die sich
davon neeren sollen. In Nehemia et alibi videre est, quomodo aluerint
Levitas, perinde ut nos hodie pascunt.

Nam et Christiani mandatum habent, ut sustentent sacerdotes et [Luk. 10,
7] ministros verbi, ut Christus inquit: ‘Dignus est operarius mercede
sua’. [1. Kor. 9, 14] ‘Item Dominus ordinavit, ut qui Euangelium
annunciant, ex Euangelio vivant’. Sed alii lautius, alii tenuius
pascuntur, sic vero plerique omnes, ut pluribus indigeant. Praeterea
parochiae et possessiones non sunt haereditariae. Idem cogitabimus apud
Iudaeos quoque evenisse. Satis misere tractaverunt Levitas reliquarum
tribuum cives et rustici, ita ut Prophetia Iacob et maledictio satis
duriter eos exercuerit, et sancti viri eam quoque fuerint experti,
Moses, Aaron, Samuel, qui non fuerunt in re lauta, tametsi laboriosi
essent, et propter Deum multas magnas res gererent. Et gloriantur ipsi
coram Deo: Tu scis, quod nec asellum unquam acceperim ab eis, nec
quenquam illorum laeserim.

�

Inde autem horribile malum idolomaniae in tribu Levitica, etiam sancta
(non enim dico de sacerdotio Hieroboam) ortum est, quod excogitarunt
artes quaestuosas. Cum enim propter verum cultum et doctrinam sanam
negligerentur, finxerunt alios cultus speciosos, et incurrentes in 

[Seite 747]

oculos vulgi, qui aliquid splendoris adderent et opes accumularent.
Cuiusmodi fuerunt Baal, Peor, Astaroth, Camos. Ibi omnis populus summa
voluntate et devotione contulit, et poenas stultitiae dedit. Cumque
antea ad conservationem et propagationem verorum cultuum nihil aut
maligne largiti essent, Baalitas illos et alios idololatras summa
voluntate locupletabant et colebant. Sic Iezabel prophetas Baal
quadringentos quinquaginta, et prophetas lucorum quadringentos aluit.

�, sicut praedixit Daniel Cap⌊ite 11: ‘et Deum, quem patres
ipsorum non noverunt, honorarent auro et argento et gemmis, aliisque
rebus preciosis.’ So wollen wirs haben.

Ac iam etiam, si (quod avertat Deus) lux illa Euangelii extingueretur,
et tenebrae praevalerent, vulgus certe non minus insaniret, et ad
stabiliendos errores maiore cupiditate et vesania amplissimas opes
contribueret, quam antea. Natura enim est idololatrica et superstitiosa,
fugit verum Deum, verum cultum et timorem Dei, sed fiduciam suorum
cultuum et operum exaltat. Da werden die Pfaffen reich von, und grosse
herren. Sicut olim sub Papatu nullus finis nec modus profusionum et
largitionum fuit. Franciscani suis nugis horribiliter illuserunt et
expilarunt plebem, mit Rosen krentzen und 10 Pater noster, die stunden
an allen thuren. His delectabatur populus, et magna aviditate ea
arripiebat, ac liberalissime conferebat. Iam vero quicquid in scholas et
ministros verbi impenditur, hoc vulgi iudicio pessime collocatur, quin
etiam libenter spoliis illis Aegypti, quae ex Papatu adhuc obtinent, eos
spoliarent.

Sic igitur sancti viri, sacerdotes et Levitae, in populo Israelitico
hanc 

[Seite 748]

poenam pertulerunt propter patris delictum, quanquam ipsi dissimiles
patrum essent, tamen oportuit eos tolerare hanc maledictionem. Alii
vero, qui non sequuti sunt exemplum et pietatem Mose aut Samuelis, longe
deteriores fuerunt Simeone et posteris. Dediderunt se idololatricis
cultibus, ac prophetas immaniter persequuti sunt, nec declinaverunt
vitium illud, quod hic tantopere detestatur Iacob.

Sicut hodie Pontifex Romanus id solum obnixe agit, ut mactet pios,
tamque horribilis fratricida est, ut nec verbis, nec cogitatione
immanitas eius queat comprehendi. Expilat insuper totum mundum, et rapit
ad se omnia bona terrena. Tanta nimirum est ira Dei adversus
ingratitudinem hominum. Cum enim noluerint audire bonos pastores, at
malos et homicidas audiant, Simeones et Levitas, qui sunt natura
maledicti, ac propterea praecipites feruntur ad idolomaniam et omnis
generis scelera.

Sed pauci aliqui pii et sancti in illa familia, quos praevenit gratia
Dei, cogitaverunt sibi acquiescendum esse eo, quod divinitus concessum
erat et sic dixerunt: Sufficit nobis, quod Dominus pars nostra est, qui
opulenter remunerabit, et pensabit hoc, quod deest in hac vita.

Sicut hodie pii ministri hac consolatione in tantis aerumnis se
sustentant, dum apud se statuunt: Ipse Dominus gloriae pro nobis
crucifixus et mortuus est, quare nos non patienter feramus, si quid
adversi obiicitur? qui quidem digni sumus secundum naturam omnis generis
malis et exitio aeterno. Ac sane nisi misericordia succurreret, in eadem
facinora prolaberemur, quae Simeoni et Levi exprobrat pater. Ego si
mansissem monachus, etiam cum aliis hostibus Euangelii hodie persequerer
Christum et pios Doctores, qui adversantur Papatui. Sed gratia correxit
meam naturam, ne cum illis me coniungerem, et funderem sanguinem
innocentem. Haec ergo de poena horum fratrum diligenter observanda sunt,
ea enim causa fuit multorum magnorum scelerum apud malos, qui postea
autores fuerunt idololatricorum cultuum et persecutionis sanctorum.

⌊mo 45. qui inde sumptus videtur, dicitur: ‘Audi 

[Seite 749]

filia et vide, et inclina aurem tuam, obliviscere domum patris tui,
etc.’ Sic igitur muteris oportet in alium virum, nulla ratione habita
avorum, patrum, et totius carnis et naturae, quin ita sentias: Ignoro
patres, fratres, etc. tantum Dominum ipsum novi, et in eo glorior. Iuxta
illud Ioan⌊nis 1.: [Joh. 1, 13] ‘Qui non ex sanguinibus, neque ex
voluntate carnis, neque ex voluntate viri, sed ex Deo nati sunt’.

Sed hanc admonitionem respuunt Levitae et Simonitae. Ideo nihil aliud
iactitant, quam se natos esse ex stirpe patrum, et propterea se non
posse abiici a Deo. Moses vero contrarium docet. Sic dicas, inquit:
Nescio [Röm. 9, 8] sanguinem, patrem, fratres, etc. Et Roman⌊orum
nono: ‘Non qui filii carnis, hi filii Dei: sed qui filii sunt
promissionis, aestimantur in semine’. Atque idem firmiter hoc loco
statuitur. Simeon enim et Levi filii sunt, et de benedicto sanguine, et
tamen sunt maledicti et dispersi, etc.

Nihilominus vero gloriabantur de sanguine paterno, et promissionem ac
gratiam fastidiebant. Sicut Papa hoc unum perpetuo ingeminat: Nos sumus
Ecclesia, Ecclesia: Ergo non possumus errare, et alii debent nobis
obtemperare. Contra illam gloriam hic dicitur: Maledictus furor eorum.
Ergo ut maledictione libereris, illam admonitionem Mose audias, et
dicas: Nescio vos, etc. Non sumus nos Ecclesia propter successionem
ordinariam, sed credimus in filium Dei.

Hactenus igitur audivimus duas maledictiones trium filiorum, admodum
tristes, quas Moses postea mitigat, cum inquit: Vivat Ruben, id quod
Iacob quoque significat, sed non crescat. Item Simeon dispergetur, sed
si dixerit patri et matri: Nescio vos, non manebit in maledictione
naturae et sanguinis. Sin minus, erit infoelix et impius, quales fuerunt
postea Caiphas et Annas. Sequitur quarta et egregia benedictio.

[49, 8.9] Iuda tu es, te laudabunt fratres tui: manus tua in cervice
hostium tuorum, genu flectent tibi filii patris tui. Catulus Leonis
Iuda, de praeda, fili mi, ascendisti: demisit se et accubuit veluti Leo,
et veluti Leaena. Quis excitabit eum?

Haec vero magnifica promissio est. Nihil enim mali de Iuda, sed optima
et praeclarissima quaeque dicit, cum tamen et haec tribus habuerit
pessimos Reges. Itaque ut hic omnem maledictionem tacet, ita supra
benedictionis nullam prorsus mentionem fecit, et tantum in exemplum
proposuit naturam, sicut hoc loco gratiam praedicat. Fuerunt enim in
tribu ista impii reges Roboam, Ahas, Sallum, Manasses, etc. et tamen hic
nihil, nisi bona dicuntur de Iuda.

Causa autem et fons huius amplissimae benedictionis est unicus ille
flos, qui venturus erat in mundum ex populo Dei, Christus Iesus, propter
quem omnia bona non naturae, sed gratiae dici oportuit. Atque haec est
sapientia singularis sive revelatio, quod tam diserte distinguit in hac
tribu 

[Seite 750]

de hoc semine, ad quam lucem non solum prudentia et notitia rationalis
aut politica requirebatur, sed peculiaris spiritus in hoc pastore, non
politico, sed gregis sui et Ecclesiae suae, cui tanta et tam certa
praedicit.

Haud dubie vero magna expectatione et cum lachrymis et singultibus
reliqua expectarunt filii Iacob, vehementer enim fuerunt consternati,
cum audirent adeo acerbas et diras maledictiones. Es hat ser hart
gelautet, quod moriturus pater tam durum, pertinacem et, ut apparet,
crudelem se praebuit abiectis tribus filiis. Da haben sie geheulet, und
gepeten: Ah nicht, lieber vater, etc. Noch feret er fort. Sed nihil
eorum mutat, quae semel sancivit propter posteritatem, cuius scelera et
peccata carcere et poenis coercenda esse videbat.

Nec Iuda sane a lachrymis sibi potuit temperare, et venit ei in mentem
vereri, quid nunc futurum esset de se, aut de aliis, cum tres
reiicerentur. Wirt gedacht haben: Hilff Gott, was wirts mit mir werden?
ietzund kumpts an dich. Subiit animum cogitatio tristissima de suis
peccatis et flagitiis, de stupro Thamar, et de consilio, quod dederat de
vendendo Ioseph. Adeo horribilis res est terror et pavor conscientiarum,
praesertim si tantus Patriarcha concionatur. Neque ulla sane consolatio
restabat, quam quod mansuri essent, et habituri posteritatem. Ego
profecto luctu et lachrymis confectus periisem. Jch were vor laid
gestorben, und het gesagt: hoere auff, lieber vater, ich sterbe vor
leid.

Sed statim ros et Balsamum sequitur, et refrigerat corda. Iuda enim
temporaliter et spiritualiter benedicitur, et sic ait pater: Iuda tu es,
hoc est, tu primogenitus, princeps, pater et caput in meo populo es.
Ioseph etiam habet benedictiones, et Iuda meritus erat, ut malediceretur
ipsi a patre. Sed ut ostendat Deus se dare benedictiones ex gratia, non
ex meritis: ideo confert benedictionem in Iuda, ut sciamus nos sola
bonitate Dei esse hoc quod sumus. Sicut inquit Augustinus: Scimus quia
ipsius bonitate sumus. Scimus nos esse creaturas ex Dei benignitate, non
ex merito. Id Deo sic placuit, ut nemo glorietur, nisi in Domino.

Praeponit autem Iacob Iudam reliquis fratribus eius. Te, inquit,
laudabunt fratres tui, hoc est, eris celebris, clarus et gloriosus prae
caeteris omnibus, ita ut fratres de te gloriaturi sint, etc. Et
respondit tandem eventus huic praedictioni.

Nec solum apud fratres in magno honore eris, sed et victoriosus [Ps. 27,
14] contra hostes. Habebis multos inimicos, sed ‘viriliter age et
confortetur cor tuum.’ Sey nur getrost, es hat kein not.

Sed pauci admodum crediderunt hisce promissionibus, ut Obed, David, et
si qui fuerunt similes, caeteri non crediderunt. Et tamen est certum et
firmum verbum, quo pollicetur ei gloriam et victoriam contra hostes:
Manus tua in cervice hostium tuorum, id est, hostes tui non
praevalebunt, sed fugient a facie tua, et tu eos insequeris. Et filii
patris tui flectent 

[Seite 751]

⌊uasi D⌊icat Qui aequalem habent originem et potestatem ex patre,
illi omnes dicentur semen Iacob, sed tu debes esse dux et princeps
populi, ipsi te suspicient et admirabuntur. Hoc impletum est postea cum
in aliis, tum vero in Davide praecipue. Et praeclare pingit robur et
fortitudinem eius, cum appellat Iudam catulum Leonis. Plures enim et
maiores res sine ulla dubitatione gestae fuerunt, quam in sacra
scriptura extant. Sicut nec maledictiones omnes in Cain et Ismaele
descriptae sunt.

Caeterum promissiones istae intelligendae sunt in fide et spiritu, etiam
in temporalibus. Sicut in historia Davidis cernere est, ubi videtur Deus
eius et eorum, quae promiserat, prorsus oblitus, cum tanta difficultate
eligatur et confirmetur, et ne locum quidem certum habeat post
electionem in universo regno toto decennio. Inde adeo tot Psalmi
manarunt, qui omnes compositi sunt propter infinita pericula, et
persequutionem Saulis. Denique cum ad regnum pervenisset, foedissime
labitur in horribilia scelera, et valde duriter exercetur haerens in
poenis peccatorum.

Initio igitur huius Capitis dixi promissiones divinas requirere fidem et
haec duo Correlativa esse. Sine promissione enim non possumus credere,
et sine fide nulla et abolita est promissio, quando re et opere eam
metiri volumus.

Proinde necesse est hominem, qui habet promissionem divinam, hanc artem
exacte scire, quam Paulus docet et describit in exemplo Abrahae: Contra
spem in spem, et contra rem in rem sperare et credere. Nisi enim hoc
probe tenuerit, non persistet, nec salvabitur unquam.

Sicut nos in Novo Testamento habemus promissionem remissionis peccatorum
et vitae, in sacramentis et Euangelio. Quod si rem spectes, et sequaris
iudicium et sensum carnis et oculorum, nihil minus verum iudicabis, quam
quod de remissione peccatorum, et vita aeterna tibi annunciatur.
Siquidem videmus homines et mori et sepeliri ignominiosissime, corrodi
etiam, et consumi a vermibus, adeo ut nullius bestiae cadaver putidius
et foedius sit, quam corporis humani. Num id est habere vitam aeternam,
extingui, condi in terram, absumi et redigi in pulverem, ac tanta quidem
foeditate, ut sicut vulgo pinguntur cadavera, ex cerebro humano bubones,
ex intestinis vero serpentes nascantur? Ibi tamen fides certo statuere
et expectare debet resurrectionem et reditum ad vitam.

Adeo magna et mirabilis ars est credere et sperare. Et aptissime
definitur fides ab autore Epistolae ad Hebraeos: Est rerum sperandarum
substantia et argumentum non apparentium, cuius rei exempla plurima
recenset. Sic enim Noah credidit se servatum iri in diluvio, quo
cernebat oculis suis universum mundum submergi et perire. Et qui hanc
artem non novit, non est Christianus, nec erit haeres eorum, quae
offeruntur credentibus in verbo.

[Seite 752]

Ad eundem modum, si cum hisce verbis Iacob conferatur historia Davidis,
admodum mirabilis et contraria huic promissioni videbitur. Nisi enim
fuisset plenus fide, nunquam ea gessisset aut passus esset, quae in
rebus gestis eius commemorantur. Vide quanto animo cum Goliad
congrediatur, et subito eum uno ictu lapidis deiiciat, ac magnifica eius
verba et minas confidentissime rideat et contemnat. Num hoc putabimus
eum sine fide fecisse? Quin sic adfectus fuit: Ego habeo Deum propicium
et faventem, pergam igitur audenter contra Philistaeum istum. Deum
quidem non videt, sicut gygantem illum oculis coram intuetur,
provocantem ordines Israeliticos ad monomachiam. Sed tanta fiducia
progreditur adversus hostem, ut nihil dubitet eum a se prosternendum et
trucidandum esse.

Ita in reliqua historia nihil nisi mirabiles luctus et agones videbis,
praesertim in descriptione adulterii et caedis Uriae. Illa profecto fuit
horribilis tentatio, et omnia gerebantur contra rem et spem, cum
polluisset se gravissimis sceleribus adulterii, homicidii, blasphemiae,
propter quae abiectum se et damnatum esse a Deo metuebat. Ideo orat
Psalm⌊o 51.: [Ps. 51, 13] ‘Ne proiicias me a facie tua, et spiritum
sanctum tuum ne auferas a me’.

Si igitur vitam eius et totam historiam cum omnibus actionibus licuisset
coram inspicere, nunquam credidissemus nos, impletum esse hoc vaticinium
Iacob. Grassabantur hostes domi et foris, et omnia plena erant
desperationis de regno et conservatione Regis, tamen perrumpebat et
vincebat Philistaeos, Ammonitas, Moabitas, Syros, et quo se verteret,
evadebat victor hostium suorum.

Spiritualiter ergo haec accipienda sunt, ita ut fides firmiter teneat
[Ps. 21, 2] promissionem, sicut inquit ipse: ‘Domine in virtute tua
laetabitur rex’. [Ps. 44, 5 ff.] Item: ‘Tu es ipse rex meus et Deus
meus, qui mandas salutes Iacob: In te inimicos nostros ventilabimus
cornu, et in nomine tuo conculcabimus insurgentes in nos. Non enim in
arcu meo sperabo, et gladius meus non salvabit me’, etc. Est Rex
fidei, et regnum fidei, et licet temporalis rex sit, tamen
promissionibus divinis munitus et circundatus est.

Atque haec est ratio legendi historias Sanctorum, quae longe
praeferendae sunt omnibus monumentis rerum gestarum ab Hannibale,
Scipione, Alexandro Magno, etc. quae quidem apud Graecos et Latinos
authores celebratissimae, sed ad has tamen neutiquam comparandae sunt.
Deest enim illis haec gloria divinitatis, non habent promissionem, ac
propterea fortuitae et incertae sunt. In sanctorum vero historiis etsi
res exiguae et obscurae, ut apparet, describuntur, tamen re vera maximae
et gloriosissimae sunt, quia hic non vincitur una gens, et populus
Philistaeorum, Moabitarum etc. sed princeps mundi, qui volebat perditum
et extinctum hoc parvulum et exile regnum. Propterea admodum magnificae
et preciosae historiae sunt in conspectu Dei. Maius enim pondus et
privilegium habent, quam omnia alia monumenta, quae sunt incerta, et res
gestas fortuito continent, 

[Seite 753]

praesertim ante factum, neque possunt gloriari de successu et eventu,
nisi post factum.

Sed populi Israelitici regnum tantis infirmitatibus et difficultatibus
conflictatur, ut videatur quolibet momento ruiturum, inprimis vero
ingruentibus [2. Sam. 11] peccatis et eorum poenis, ut post adulterium
Davidis cum Bathseba, et alias saepe, tamen durat in gravissimis illis
procellis et fluctibus [1. Mose 49, 9] propter promissionem, quia
‘Iuda est catulus leonis’, qui ascendit a praeda, sive spolia
ingentia reportat ab hostibus, non tantum, quando Moabitis, Ammonitis et
Syris abstulit magnam vim auri et argenti, quibus postea templum
aedificatum est, sed multo illustriores historiae fuerunt adversus
Diabolum repugnantem, et tota vi se opponentem regno Davidis.

Demisit se, inquit, et accubuit, hoc est, habet regnum constitutum, et
in eo aliquantum quietis et tranquillitatis. Quis suscitabit eum? quis
irritabit catulum illum, aut insurget contra illum? quis opponet se ei?
wer wirt sich wider jn aufflehnen, oder wer wirt jn auffwecken? Nullus
sane unquam foeliciter id conatus est, nec Moab, nec Ammon, nec Absolon,
nec ullus alius, quicunque insurrexerunt, omnes fuerunt infoelicissimi.
Quia est rex promissionis et fidei, quae est potentior universo mundo,
Diabolo et inferno.

Hactenus vero eundem sensum nobiscum una sequuntur Iudaei, et hanc
interpretationem facilime probant propter ipsorum gloriam. Sed [1. Mose
49, 1] quod sequitur: ‘Non auferetur sceptrum etc.’, ita depravant
et lacerant suis glosis, ut nullus alius locus in tota scriptura sancta
tam foede corruptus et contaminatus sit a perditissimis nebulonibus.

[49, 10] Non auferetur sceptrum de Iuda, et legislator de pedibus eius,
donec veniat Schilo, et ad illum gentes congregabuntur.

Res et sententia horum verborum clarior est, quam ut possit negari et
dissimulari, ac tractavimus eadem in libello contra Iudaeos. Sed
furenter ea impugnant Iudaei, perinde ut Papa hodie opponit se
clarissimae et certissimae luci Euangelii. Tales sane non homines sunt,
sed Diaboli. Humanum enim est aversari aut odisse ea, quae non
intelligis aut sentis vera esse errore quodam, sed persequi manifestam
et agnitam veritatem, id prorsus Sathanicum est. Non sunt igitur humanae
corruptiones et depravationes huius loci, sed Diabolicae. Sicut Papistae
et Lovanienses asini convicti suo ipsorum iudicio et conscientia
sentiunt se tueri malam et impiam causam, et tamen non desinunt nostros
persequi et occidere. Ibi non agit homo contra hominem, sed Diabolus et
principes aeris adversus nos dimicant.

Horrendum profecto est impugnare veritatem agnitam scientem et
prudentem, ita ut fatearis ipse: Scio istos habere optimam causam, tamen
volumus eam extinctam cum Deo et verbo eius.

[Seite 754]

Sic Iudaei non possunt negare, aut contra hoc mutire, quod nos ex hoc
loco colligimus Regnum Iudae cum urbe Ierosolyma iacuisse iam 1500.
annis, quae est manifesta veritas luce meridiana clarior. Sceptrum hoc
Iudae, ut est in Textu, catuli illius leonis, quod leo constituit, et
iure occupavit, hoc stabit, non auferetur, donec venerit Schilo. Is vero
ubi advenerit, cessabit, non durabit amplius.

Hanc Prophetiam constat ante 1500. annos impletam esse. Ideo nos secure
et fortiter Iudaeorum cavillationes contemnimus, quia res certa, clara,
aperta et confirmata est luce experientiae. Regnum corruit, Iudaei sunt
dispersi et dissipati per totum orbem terrarum: Igitur Messias venit, ad
cuius adventum auferendum erat sceptrum a Iuda.

Cum vero haec non possint negare, furiose feruntur contra verba huius
loci, et tentant quoquo modo elabi, ne nobis subscribant, sed potius ut
hunc articulum statuant: Messias venturus est post 1500. annos, cum hic
contrarium adferatur, nimirum adfuturum eum sceptro ablato, sicut
experientia clare ostendit. Et regnum ipsum cum tribu expresse nominatum
est. Ierosolyma vero, quae erat sedes regia, iam non regnat, sed caret
sceptro 1500. annis, neque ullum vestigium ullius regni restat. Necesse
igitur est Christum venisse, et Iudaeos non pro opinionibus suis quadam
caligine dimicare, sed apertae veritati ac cognitae ipsis contradicere
sicut Papa facit, quod ego quidem nunquam nec mirari satis, nec credere
potui, tantam esse hominum improbitatem et maliciam, aut tam potentem
esse principem huius seculi in filiis suis, quos vocat Paulus filios
diffidentiae.

Sed vere haec Sathanae opera sunt, scire, fateri, intelligere rem veram
esse, et tamen nolle amplecti aut confiteri, quin potius perfricta
fronte et erecto collo reclamare: Scientiam viarum tuarum nolumus. Item:
[Luk. 19, 14; Ps. 2, 3] ‘Nolumus hunc regnare super nos’. Item:
‘Dirumpamus vincula eorum.’ Sed quid fiet tandem? Hoc, quod
sequitur: Tunc loquetur ad eos in ira sua, et in furore suo conturbabit
eos. Sed ne huic quidem comminationi credunt, donec eventus respondet.
Sicut Iudaeis tandem evenit, quod minatus ipsis fuerat Deus. Idem et
Papa cum suis complicibus tandem experietur. Sed, ut dixi, res certior
est, quam ut egeat probatione. Videamus igitur Textum.

Non libet autem omnes corruptelas Iudaeorum recitare, quae a Diabolo
profectae sunt. Es ist ein solch stuermen und wueten contra hunc Textum,
das es wunder ist.1� Sathanas non potest ferre lucem, ac sicubi eam
videt exoriri, toto impetu adversus eam fertur, ut extinguat. Da wirfft
er mit stein und dreck zu.2� Nos opponimus Iudaeis 1500. annos rei
impletae, qui faciunt pro nobis, et congruunt cum apertis verbis.

[Seite 755]

Ipsi vero praeter alias nugas duo potissimum argumenta habent. [Ps. 45,
7] Primum enim cum nos virgam pro regno accipimus, ut Psalm⌊us 45.
Virgam aequitatis appellat sceptrum regni, hoc ipsi exponunt clavam, id
est, castigationem, tribulationem, persequutionem. Et, qui hunc sensum
sequuntur, mirifice sibi placent, et praecipuo loco habentur. Sed
refragatur huic interpretationi Textus praecedens: Leo est talis virga,
cui nemo audet se opponere. Nequaquam igitur de virga passiva loquitur,
sed de illo regno Leonis, quod iam constitutum, firmum et invictum est
contra omnes portas inferorum, ut nemo contra illud possit insurgere.
Ideo dicit: Non auferetur sceptrum a Iuda, donec veniat Schilo. Et
addit: Nec (Mehokek) de medio pedum eius. Ea vox significat
legislatorem, gubernatorem, principem, Cantzler, Hofrichter1�,
Schreiber, qui componunt et sanciunt leges, [Ps. 2, 7] et mandata
conscribunt. Ab (Hok) Psal⌊mi 2.: ‘Narrabo praeceptum, constitutum,
ordinatum’. Regnum ergo et principes ac consiliarii manebunt. Et ut
maxime virga pro afflictione accipiatur, sicut Reges Aegyptii et Assyrii
fuerunt virgae huius populi, tamen sequens particula non fert illam
interpretationem. Nec (Mehokek) de pedibus eius, id est, Iuda. Retinebit
consiliarios, sive, ut ab Euangelistis appellantur, principes sacerdotum
et seniores populi, quod vocabulum ex Mose petitum est, qui 72. senes
ordinavit, ut ipsum in gubernatione populi iuvarent, et postea perpetuo
durarunt in regno Israelitico, etiam sub regibus, et vocarunt eos Iudaei
(Sanhedrin) der grosse Rath.

⌊ivus [Apg. 22, 3] Paulus postea utitur Act⌊orum 22. cum ait:
‘Nutritus autem in ista civitate secus pedes Gamalielis, eruditus
iuxta veritatem paternae legis,’ etc. Consiliarii enim qui gubernant
et docent populum, habent infra pedes suos auditores. Tales ergo non
deerunt, inquit Iacob, in hoc regno. Sed hodie penitus vastata sunt
omnia. Ubi nunc Ierosolyma? Ubi Senatus et auditores? Caruerunt iis
Iudaei 1500. annis. Itaque sine ulla dubitatione iam venit Messias.

Vocabulum (Schilo) etiam varie torquent. Sed placet mihi sententia
Bernardi Ziegleri, qui deducit a (Siliah), sicut ex Rabinis quidam eo
argumento impugnat divinitatem Christi, cum fuerit in (Siliah) utero
matris suae a capite usque ad pedes, quomodo potuit esse Deus? Nos
vocamus [5. Mose 28, 57] secundinam. Ut Deut⌊eronomii 28: ‘Mulier
tenera et delicata devorabit (Siliah) secundinam suam’, hoc est,
filios qui sunt fructus (Siliah) suae. 

[Seite 756]

Ibi continens pro contento ponitur, secundina pro infantibus et
parvulis. Valde igitur delector grammatica illa Etymologia.

Sed obiiciunt alii: (Jod) et literam finalem (He) esse notas foeminini
generis, in quo (Schilo) hic ponitur. Verum me illud nihil movet. Nam et
Latini multa masculina habent, praesertim propria, quorum terminatio est
foeminina, ut Cotta, Cinna, etc. ideo magis mihi placet, ut ponatur
(Siloh) quam (Silo).

Nam et pro loco tabernaculi quidem ex Rabinis (Siloh) exponunt, quod
scimus a temporibus Iosuae alias in Silo, alias ibidem fuisse, sicut ait
Dominus ad Davidem aedificaturum ipsi domum: Neque enim habitavi in domo
ex die illa, qua eduxi filios Israel de terra Aegypti usque in diem
hanc, sed ambulabam in tabernaculo et tentorio per cuncta loca, quae
transivi cum omnibus filiis Israel, etc. Ubi significat tabernaculum non
fuisse uno certo loco et tribu ante Davidem. Referunt igitur hanc
particulam (donec veniat Schiloh) ad Saulem, ad Davidem et Hieroboam,
qui fuerunt post destructum Silo. Sed cum interpretatione hac pugnat res
ipsa et tota Historia, sicut ipsi satis intelligunt, nisi quod tenebras
simplicibus et imperitis conantur offundere in verbis et sententia
clarissima.

Schiloh enim significat filium uteri aut secundinae terminatione
foeminina, [1. Mose 3, 15] propter primam promissionem factam Adae:
‘Inimicitias ponam inter te et mulierem, et semen tuum et semen
illius, ipsum conteret caput [1. Mose 4, 1] tuum’. Et Heua postea:
‘Possedi virum Domini’. Ibi clare dicitur semen mulieris, hoc est,
filium virginis venturum et destructurum potentiam et regnum Diaboli.

Hanc promissionem accurate inspexerunt sancti Patres et Prophetae, [Jes.
7, 14] eamque acuerunt, sicut inquit Isaias Cap⌊ite 7: ‘Ecce virgo
concipiet et pariet filium, etc.’ eandem et Abraham et Isaac
diligenter excoluerunt, exercuerunt et inculcarunt posteris, ut fieret
eis familiarissima et notissima. Non enim viri semen futurus erat, nec
natus est ex patre, sed virginis filius est.

Et in hunc modum loquitur Iacob quoque: Regnum illud leoninum, et leo
ordinatus divinitus stabit et gubernabitur a ducibus senioribus et
consiliariis, donec veniat virginis filius, hoc est, secundinarius, ut
sic dicam, seu uteralis filius. Nos non sumus filii uteri, non semen
secundinae, sed viri semen transfusum ex lumbis patris in secundinam.
Ille [Luk. 1, 35] surgit et nascitur sine virili semine, sicut inquit
Angelus ad Mariam: ‘Quod ex te nascetur’, etc. non ex Ioseph. Filius
tuus erit virginis filius, erit fructus secundinae, erit Schiloh, id
est, fructus materni uteri tantum, patrem non habebit.

[Seite 757]

Vide igitur quales et quam praeclaras conciones ex uno hoc verbo
hauserint patres ante et post diluvium, qui omnes cum Prophetis faciunt
Messiam verum sanguinem David, sed ita, ut sit tantum filius
secundinarius, [1. Mose 3, 15] et respexerunt ad tertium et quartum
Caput Genesis, ubi dicitur: ‘Ipsum [1. Mose 4, 1] conteret caput
serpentis’, ‘et possedi virum Domini’. Ac sane insignis locus et
pulcherrima argumenta sunt, quibus confirmatur fides nostra, et
monstratur, quid docuerint sancti patres ab initio usque ad Prophetas et
Christum ipsum, imo ad nostra tempora et in finem usque.

Reiicimus igitur et detestamur insaniam hominum pessimorum, qui hanc
doctrinam nobis obscurare conantur. Non enim frustra Iacob singulari
vocabulo usus est, sed voluit celebrare istum filium promissum ipsi et
patribus. Et nos hodie Dei beneficio fruimur luce Euangelii clarissima,
qua illustratur et exponitur vox Schiloh quod significet filium virginis
et Dei simul. Haec grammatica mihi placet, et in ea summa fiducia
acquiesco.

Postremam particulam ad cupiditates et crudelitatem suam inflectunt
sanguinarii Rabini, qui nihil nisi caedes spirant. Sic enim exponunt:
Regnante Messia nos subiugabimus omnes gentes, occidemus omnes Reges
terrae, sicut Papa et Turca faciunt. Ideo sine ulla ratione et contra
grammaticam sic vertunt: Erit illi obstupefactio, debilitatio populorum,
pro eo, quod est in Hebraeo: Ad illum erit congregatio populorum.

Scriptura autem non vult occidi reges, sed manere et erudiri in [Ps. 2,
10] regno Dei. Sicut monet Psalm⌊us 2: ‘Et nunc reges intelligite,
erudimini, etc.’ Hebraeum verbum (lakah) significat audire, obedire,
obtemperare. Et Chaldaeus vertit: erit ei obedientia, sive audientia
populorum, et tamen contra versionem Chaldaicam depravant genuinum
sensum huius loci, sicut ea quoque nostrae sententiae adstipulatur, et
Schilo clare exponit pro Messia.

⌊o 110: ‘Virgam virtutis tuae emittet Dominus ex Syon’. Item ‘de
Syon exibit lex et verbum Domini de Ierusalem’. Item Roman⌊orum
[Röm. 1, 16] 1: ‘Euangelium est virtus Dei ad salutem omni
credenti’. Item Psalm⌊o 68: ‘Ecce dabit voci suae vocem
virtutis’. In hoc verbo est divina virtus et sapientia, cui qui
crediderit salvus erit.

[Seite 758]

Est igitur regnum potentissimum in verbo contra mortem, peccatum, et
Diabolum, et universam tyrannidem eorum cum potentia ad salvandum,
liberandum et defendendum in salutem aeternam.

� Haec erit nota discernens regnum Christi [2. Kor. 10, 4] a mundi
imperiis, quae reguntur gladio et vi corporali. ‘Arma militiae
nostrae, inquit Paulus, non sunt carnalia, sed divinae potentiae ad
destructionem munitionum,’ etc. Ego absolvo te, ego baptizo te,
declaro te filium regni, annuncio tibi remissionem peccatorum, promitto
et offero tibi victoriam Diaboli. Crede et salvus eris.

⌊iorum 30: ‘Oculus qui despicit patrem, et contemnit auditum matris
suae, suffodiant eum corvi de torrentibus’. Ubi vulgata Translatio
(non enim est Hieronymi) perperam habet: partum, pro auditu matris. Sed
loquitur ibi de quarto praecepto, et reverentia parentum, ac plurimum
facit ad confirmationem huius loci, quod (Jikhas) significet
obedientiam. Euangelium enim est auditio. Sicut [Jes. 53, 1] Isaias
loquitur: ‘Quis credidit auditui nostro?’ Non gladio, non flamma,
non vi, sed audientia sive auditu et doctrina fidei regnabit Schilo, et
obedient ei non solum Iudaei, sed omnes populi totius orbis terrarum.

Notum est vocabulum (Am), quod meo iudicio significat populum, [Hos. 1,
9] sed respectu Dei. Ut Hoseae 1: ‘Vos non estis Ammim, nec ego Deus
vester’. Vocabo populum non populum, adeo ut correlative dicatur:
[Jes. 31, 7] Deus populi, et populus Dei. Sic Isaias 31. etc. inquit:
omnia idola sublata iri per totum orbem terrarum, et futuram concordiam
universi orbis, in unius Dei obedientia et cultu. In die enim illa
abiiciet vir idola argenti sui et idola auri sui, quae fecerunt vobis
manus vestrae in peccatum. Et cadet Assur in gladio non viri, et gladius
non hominis vorabit 

[Seite 759]

eum, et fugiet a facie gladii, et iuvenes eius vectigales erunt: et
fortitudo eius a terrore transibit, et pavebunt fugientes principes
eius, dixit Dominus, cuius ignis est in Sion, et caminus eius in
Ierusalem.

Ita regnum Schilo est regnum verbi, quia sola voce vocat et regit
populos sine armis et vi. Qui autem nolunt audire verbum, hi non
pertinent ad regnum Christi. Patiatur igitur populus se trahi verbo, non
cogi serviliter, flagris, carcere, verberibus, sicut in mundanis
imperiis homines vi coguntur ad obedientiam. Et sic sane impletum est,
sicut hic a Patriarcha Iacob et Prophetis praedictum est: Ecclesiae
regnum non gessit gladium, sed tantum verbo valuit, et quidem verbo
potenti Spiritus sancti, quo traxit Deus corda, ut cederent. Notanter
ergo hic additur: Et huic erit obedientia, hoc est, verbum constituet
hoc regnum, solo verbo congregabuntur et colligentur homines ad Schilo.

[49, 11.12] Ligabit at vitem pullum suum, et ad generosum palmitem
filium asinae suae. Lavabit in vino stolam suam, et in sanguine uvae
pallium suum. Rubicundiores sunt oculi eius vino, et dentes eius lacte
candidiores.

Moses hic multas cruces fixit Grammaticis, vel potius ipsimet earum
fabri fuerunt, sicut de Schilo et obedientia populorum audivimus, ubi
etiam innumerabiles labyrinthi sunt propter diversissimas sententias et
inscitiam interpretum, quorum nemo rem ipsam intelligit. Iudaei somniant
gladium et sitiunt sanguinem per totam scripturam sanctam. Sicut Papa
non cogitat regere Ecclesiam verbo, sed vi et saevitia corporali et
spirituali, gladio nimirum et excommunicatione. Tradidit enim illos Deus
in sensum reprobrum, ut nesciant, quid sit scriptura, quid Ecclesia,
quid Christus. Quin etiam Gregorius, qui Episcopus fuit, ante tyrannidem
illam Pontificatus admodum tenuiter cognovit Christum et verbum
Euangelii. Ideo traditiones humanae totum Papatum magna vi pervaserunt.
Nec mirum est, quod non potuerint eluctari ex istis crucibus et
labirynthis propter caliginem illam et ignorantiam doctrinae coelestis.

Res autem ipsa docet Ecclesiam collectam esse verbo tantum, non vi aut
gladio, sicut etiamnum neminem vi adigimus ad agnitionem Euangelii, et
tamen capiuntur homines verbo, et congregantur in unam doctrinam et
fidem eandem, quotquot volunt esse pii et membra Ecclesiae Christi.

Caeterum Rabini hoc in loco non tantum sententiam, sed et grammaticam,
seu Textum crucifigunt, propter (Jod) quod dicunt abundare. Destituor
igitur omnium interpretum ope, et solus sententiam genuinam inquirere et
eruere cogor.

Ante omnia autem repudio Lyrae et aliorum etiam optimorum
interpretationes, qui hunc Textum accipiunt de tribu Iuda, quasi nihil
amplius 

[Seite 760]

de Christo dicat Iacob post praecedentia verba. Superiora enim concedunt
de rege dici, sed quae sequuntur omnia referunt ad tribum Iuda. Mihi
vero absurdissimum videtur, si sentiamus Spiritum sanctum statim
abrupisse orationem, cum primum de Schilo et Christo coeperit loqui nec
voluisse eius amplius meminisse. Glosa ordinaria, Lyra et Burgensis
certant inter se expositionibus. Cogor itaque sequi meum spiritum, cum
neminem alium, quem sequar, habeam.

Lyra sic explicat: Tribus Iuda tam fertilis et opulenta erit, etiam ante
Christum, ut ligaturi sint pullum asinae ad vitem et una vitis aut
palmes unus tantum vini ferat, ut possit eo onerari asinus. Sed plane
frivolum hoc est. Facile enim una vitis etiam in nostris regionibus, non
in terra illa sancta tam foecunda esse queat, ut vinum aequet onus
asini, nec video quomodo haec conveniant: ligare asinum ad vitem, hoc
est, onerare eum vino. Itaque ut minus sit absurditatis, addunt esse
hyperbolicam loquutionem, sicut in altera quoque particula: Lavabit
vestimentum suum in vino. Sicut Hiob de sua foelicitate hyperbolice
loquitur Cap⌊ite 29: [Hiob 29, 6] ‘Quando lavabam pedes meos butyro,
et petra mihi fundebat rivos olei’. Sed nihil haec omnia ad proprium
sensum huius loci.

Non sinamus igitur divelli sententias de Christo, de quo coepit Iacob
dicere, quod sit futurus dominus gentium, et sint ipsum audituri populi
per totum orbem terrarum. In illo proposito loquendi maneamus de
Christo, nec adfingamus ὕστερον πρότερον. Quod si
deficit nos intelligentia, relinquamus magisterium spiritui sancto,
tantum ne confusionem illam Textus admittamus, potius enim fatebor me
non intelligere.

Porro sic accipio haec verba, quod tempore Christi, sive sub adventum
Messiae aut Schilo, hoc futurum sit, ut ligetur pullus ad vitem. Non
autem verum est, tantam fuisse abundantiam vitium in tribu Iuda, et ut
maxime fuisset, quid asino cum vinea? Nec ligari solet ad vitem, ut uvas
portet, sed ut bibat et repleatur vino. Proinde sic videntur sonare
verba: quod asinus uvis et vino tanquam pabulo pascendus et inebriandus
sit. Der esel soll einmal gute tag haben, und wein sauffen.

� essen, sollen sich vol sauffen.

Neque est Hyperbolica, sed propriissima locutio, nisi quod figurate
dicitur asina, sicut supra catulus leonis. Asini tum non comedent paleas


[Seite 761]

aut foenum, sed quod optimum et praestantissimum est ex fructibus, quale
[Richt. 9, 13] est vinum, quod laetificat Deum et homines, ut Iudic⌊um
9. dicitur. Vinum enim est omnium aliorum fructuum nobilissimum in toto
mundo, quod reficit et exhilarat cor hominis, quo delectantur divini et
naturales homines, die [Spr. 31, 6 f.] werden alle froelich vom wein. Et
Proverb⌊iorum 31. scriptum est: ‘Date siceram moerentibus, et vinum
his, qui amaro sunt animo, bibant et obliviscantur egestatis suae, et
doloris sui non recordentur amplius’. Quia solet vinum hilaritatem
quandam et animum et formam addere hominibus.

Sic igitur ligabit asinum et pullum suum, et filium asinae ad vitem, et
ad Sorek, ut stabulet ibi et pascatur uvis botri selectioris et
inebrietur optimo succo ille sanctus asinus.

Secundum naturam quidem alienissima ligatio est asini ad vitem, ac
rectius de capro aut cervo dixisset, qui delectantur vitibus. Asino vero
non vinea aut botri, sed tribuli et paleae conveniunt. Intelligo igitur
Iacob loqui in spiritu sancto de admirabili regno Christi et opulentia
eius, in quo etiam asini et pulli asinae comedent uvas, et bibent vinum
ac inebriabuntur.

[Eph. 5, 18] Sicut Paulus Eph⌊esorum 5. ait: ‘Et nolite inebriari
vino, in quo est asotia, sed impleamini spiritu sancto, loquentes
vobismetipsis in Psalmis, Hymnis et canticis spiritualibus, cantantes et
psallentes in cordibus vestris Domino, gratias agentes semper pro
omnibus in nomine Domini nostri Iesu Christi, Deo et patri’. Id quod
de Apostolis dicitur Act⌊orum 2: [Apg. 2, 4] ‘Repleti Spiritu sancto
loquebantur magnalia Dei’.

Ita implentur pii Spiritu sancto, ut non possint se continere, quin
erumpant in gratiarum actionem, confessionem, glorificationem Dei, et ad
docendum et sonandum verbum Euangelii.

⌊iorum 9: ‘Venite, comedite panem meum, et bibite vinum, quod miscui
vobis, ibi potabitis et inebriabimini, sed spirituali ebrietate’.

Sic ego intelligo hunc locum, quod in Christo et tempore Christi
inebriari debeamus ab ubertate domus eius, hoc est, simus accepturi
spiritum sanctum ex verbo et audientia, unde efficimur alii homines,
quemadmodum ebrius longe aliter se gerit, quam ieiunus et famelicus.
Ille enim ridet, laetatur, exultat, cantillat, iubilat, hic ringitur, et
tristis est et querulus.

⌊uasi D⌊icat Tale erit regnum Christi et Schilo mei, non regnabit
per legem aut gladium, qui est instrumentum legis, et reddit homines
tristes, macilentos, exangues et desperabundos, sed replebit eos suis
bonis, inebriabit et exhilarabit subditos regni sui, es werden gar
andere leut werden, mutabuntur prorsus, et pascentur 

[Seite 762]

non paleis, sed uvis, et quidem optimis, das sie toll und vol werden.
Sed spiritualiter inebriabuntur, ita ut homines non aliter sentiant, nec
videant, quam quod de Apostolis iudicabant, esse eos plenos musto. An
non enim magna temeritas est, quod Petrus et reliqui Apostoli surgunt,
et docent non petita venia a legitima et ordinaria potestate, sive
spirituali, sive politica. Sed pleni sunt spiritu sancto, ideo irrumpunt
et perrumpunt per omnes plateas Ierosolymorum, ac praedicant Christum
crucifixum, cuius nomen erat invisum et intolerabile toti populo, quin
etiam exprobrant eis iniustam vim et crudelitatem, quam in crucifigendo
iusto illo exercuerant, neque quenquam verentur, nec metuunt potentiam
sacerdotum, seniorum, etc. Denique cum caesis et contumelia affectis
denunciarent, ne omnino loquerentur in nomine Iesu, abeunt illi
gaudentes a conspectu concilii, quod digni habiti essent pro nomine Iesu
contumeliam pati.

Hoc nunquam faceret Legista, quin potius metueret Caipham, principes,
Pontifices et concilium populi, cum Apostoli econtra insultant universae
illorum potentiae et tyrannidi, et cogitant: Coelum et terra nostra
sunt, quia Christus rex est coeli et terrae. Ebrii sunt spiritu sancto,
ideo sine ulla formidine aut reverentia Pontificum loquuntur magnalia
Dei, et totam civitatem replent suis concionibus.

�, der Teufel hat sie besessen.

De Anastasia3� ferunt iuvencula muliere, cum iudex ei mortem
minaretur, respondisse eam, se nihil mali fecisse. Cumque obiiceret ipsi
violationem idolorum, quae contriverat et cremaverat, risit iudicem et
dixit se magno honore Deos ipsorum adfecisse, purgasse enim igni et
liberasse a muribus et aranearum telis ac pulvere, quibus fuissent
obsiti, quosdam vero decoxisse et dedisse pauperibus. Quin et vestros
Romanos Deos mihi 

[Seite 763]

�

Haec est ebrietas fidei et promissionum Spiritus sancti, sicut Paulus
interpretatur, quem effudit Deus opulenter tempore Messiae, ac
praedicavit et sparsit, ut omnes replerentur spiritu sancto, et
contemnerent mortem, Diabolum, et omnia mala superarent.

Hoc in primis martyrum temporibus accidit. Sed toti Ecclesiae et hodie
nobis quoque necessarium est, ut inebriemur spiritu sancto, nec
pertimescamus Papam, et omnium tyrannorum et Diabolorum furores. Haec
enim vox et gloria est Ecclesiarum, quod sumus ligati ad vitem, ut
inebriemur spiritu sancto. Christus nos vocabit, et ligavit gratissimo
vinculo ad vineta sua, hoc est, dona sua spiritualia, quibus nos replet,
ut nihil omnium, quae possunt nobis nocere, formidemus. Utinam vere
intelligeremus, et animis nostris infigeremus promissiones divinas,
nimirum quod remissa sunt nobis peccata, quod mors et Diabolus devictus,
et [Ps. 91, 13] infernus deletus est. Sicut magnifice haec praedicantur
Psal⌊mo 91: ‘Supra aspidem et basiliscum ambulabis, et conculcabis
leonem et draconem, etc.’ Qui haec firmiter credit, is imbibit hasce
promissiones, et pascitur suavissime in vitibus his, et est dominus
mortis.

Ego quoque hostem habeo Sathanam infensissimum, qui me odit, et saepe
animam meam petivit. Si quid vero violentum obiecit, facile contempsi,
nec curavi unquam, etiamsi vitam hanc mihi eriperet, siquidem scio omnes
capillos capitis mei esse numeratos. Sed quando falsa doctrina nos
adoritur, et ea vexant miseras concientias fanatici, ibi longe plus
negocii est, difficiliora certamina sunt, quam contra vim apertam. Et
tamen hic quoque contemnimus omnes homines et universam sapientiam et
insolentiam mundi, et perrumpimus, quia sumus ebrii non vino isto, quod
efficit dissolutam et inordinatam vitam, sed sancta haec ebrietas est,
qua assuescimus ad disciplinam et diligentiam in regendis moribus
salutarem huic vitae et fugiendis scortationibus et vagis libidinibus,
adeo ut etiam a levissimo maledicto linguae abstineamus, et habeamus
linguam benedicentem, sanantem et consolantem. Non enim execrantur, non
maledicunt, nec peierant Christiani, sicut solent temulenti et furiosi,
sed sequitur salubris vita ex ista ebrietate, quando ab omnibus vitiis
et sceleribus se continent, et tantum sonant et praedicant magnalia Dei.

Haec nimirum ebrietas regnare debet tempore Messiae, quando incipiet
audientia populorum, werden truncken unnd froelich werden, et Diabolo ac
morti insultabunt, ita ut mundus pro insanis et mente captis eos
habiturus sit, et tamen boni et salutares homines erunt rebus humanis,
diligentes etiam inimicos, et vitam ita instituentes, ut non sit
ἀσώτιος, 

[Seite 764]

� asini sunt, sine omni sensu et intellectu. Ideo ego non curo Papam.
Je mehr er zurnet, je weniger geb ich darauff.2� Scio quod Angelos
iudicabimus, etiam Caesarem, Regem et reliquos malos vermes cum omnibus
principibus.

Haec igitur promissio est Spiritus sancti adumbrata similitudine
ebrietatis ex optimo vino, in hoc Textu. Ut enim ebrius fit audentior et
animosior, sicut apud Poetam3� dicitur: Tunc pauper cornua sumit, adeo
ut unus aliquis centum aliis se ausit opponere: ita multo magis
spiritualis illa, sancta et salutaris temulentia addit animum piis, qui
divina virtute inflantur per Schilo, qui ligavit ad vitem et Sorek
asinum, ut rideant et conculcent Diabolum cum omnibus squamis suis. Hanc
credo esse veram et genuinam sententiam.

Restat id quoque explicandum, quare appellet nos asinos et asinas.
Hieronymus paululum attigit, cum ait: quod videlicet pullum asinae, cui
supersedit Iesus, hoc est, gentilium populum vineae Apostolorum, qui ex
Iudaeis sunt, copulaverit, et ad Sorek, id est, electam vitem
alligaverit asinam, cui supersedit Ecclesiam ex nationibus congregatam.
Quae ratio mihi non improbatur. Asinus est simplex et stolidum animal,
sed tamen preciosum, quia portat Christum salvatorem mundi. Sic sumus
nos asinus, asina et pullus ille, in quo equitat per totum orbem
terrarum. Sed mollior erit similitudo, si cogites Patriarcham respexisse
ad mores sui temporis, et populi illius, qui maxime usus est asinis.
Equus est animal bellicosum, [Hiob 39, 2] et ad proelia ordinatum, sicut
describitur Hiob 39: ‘Super ipsum sonabit pharetra, vibrabit hasta et
clypeus’. Asinus vero nihil valet ad bellum, sed tantum ad portanda
onera oeconomica. Sicut Iacob cum familia et parvulis suis vectus est in
Aegyptum asinis, est enim servile et oeconomicum animal, sicut hodie
quoque idem eius usus est, qui olim apud patres fuit, nisi quod nos
equis etiam utimur. Non igitur dicit equum ad vitem ligandum, sed ad sua
tempora sermonem accommodat, quo praecipue usi sunt asinis ad gestanda
onera oeconomica.

Addit vero Patriarcha superioribus: LAVABIT IN VINO STOLAM SUAM, ET IN
SANGUINE UVAE PALLIUM SUUM. Haec non minus absurda sunt, quam quod de
asino dixit ligando ad vitem et quidem optimam. 

[Seite 765]

Imo maledictioni similiora videntur, quam benedictioni. Quid enim est
ineptius, quam lavare vestes in rubro vino? qua ratione magis eas
pollues, quam elues, et scriptura laudat vestimenta candida, quomodo
igitur intelligi potest de lotione illa literali?

ὑπόχυσιν suffusionem vocant, ut Proverb⌊iorum 23. dicitur:
‘Ubi vae? ubi dolor? ubi rixae? ubi querelae? ubi sine causa vulnera?
ubi rubor oculorum? (ubi noster interpres habet suffusio) nonne his, qui
commorantur in vino, et student calicibus epotandis?’ Rubedo illa
oculorum turpis et vitiosa est. Die ymmer toll und vol sind, die kriegen
rote augen. inde natum est Germanicum proverbium: Du hast auff die augen
getruncken, trinck ein mal auff die ohren.1� Ideo non congruunt haec
ad tribum Iuda per Hyperbolen, nec ad abundantiam referri possunt, nisi
maledictionem et vitium velis intelligere.

⌊orum 1: ‘Per quem accepimus gratiam et Apostolatum ad obedientiam
fidei in omnibus [Röm. 10, 16] gentibus’. Item Rom⌊anorum 10:
‘Sed non omnes obediunt Euangelio’. Regnum Christi consistit in
obedientia fidei, et illud ipsum appellat quoque [Apg. 1, 4] Paulus
promissionem spiritus, sicut et Christus Act⌊orum 1. praecipit
Discipulis, ab Ierosolymis ne discedant, sed expectent promissionem
patris. [Apg. 1, 8] Item: ‘Accipietis virtutem supervenientis spiritus
sancti in vos’, quae promissio extat in omnibus Prophetis, quod
benedictio sit futura per semen mulieris in omnes gentes, et hanc
benedictionem opulentissimam et ineffabilem voluit significare istis
absurdis et obscuris verbis, sicut profecto res magna est, quae nec
intelligi, nec comprehendi facile potest, quod Spiritus sanctus donatur
per Christum omnibus audientibus verbum Christi, et credentibus in eum.
Qui enim audierit hunc Schilo, benedictum semen, is accipiet
promissionem Adae, Abrahae et aliis patribus factam. Haec prorsus certa
et firma sunt.

Iam videamus quomodo lotio vestimentorum ad haec congruat. Magnus usus
fuit in istis regionibus candidarum vestium et byssinarum, [Luk. 16, 19]
praesertim in festivitatibus, sicut de divite epulone narratur Luc⌊ae
16. Et Salomon inquit: Omni tempore vestimenta tua sint candida, etc.
Atque idem hodie servant Turcae et omnes orientales. Item Angeli
apparent stolis candidis amicti in resurrectione Christi, quod est
signum vitae et laetitiae immensae. Romani purpura et Coccino usi sunt.
Quomodo 

[Seite 766]

igitur lavabitur stola alba in vino rubro? absurdissima res est, sicut
ligatio asini ad vitem.

Ideo accipienda est et haec particula de opulentia spiritus sancti, qui
cum dabitur fluent omnia lacte et melle et vino optimo, in quo etiam
vestimenta lavabunt, nec opus erit aqua, quia abundabunt omnia vino.
Cogit igitur absurditas nos recedere a carnali sententia, ut Augustinus
solet dicere, seu a lotione vestium corporalium, ad hunc sensum
spiritualem sive allegoricum, quia literaliter nunquam hoc factum est in
tribu Iuda, multo minus sub Christo.

⌊aei 5: ‘Beati pauperes spiritu’. Sed num nam haec benedictio
corporalis est mori, crucifigi, ferro et igni deleri? Imo rectius
maledictionem dicemus. Est ergo nova loquela in illa abundantia
spiritus, secundum quam novis linguis loquuntur pii.

Si enim possemus credere, ut dixi, quanta res sit remissio peccatorum
etiam adhuc existentium et reliquorum in carne, quod Deus non velit ea
imputare, nec propterea nos condemnare, quin etiam ita nobiscum agere,
ac si nullum peccatum in nobis haereret, et coronare nos vita aeterna,
velle nobis patrem esse, et nos filios ipsius, et in aeternum salvatos
[Mark. 16, 16] esse, sicut dicitur: ‘Qui crediderit et baptizatus
fuerit, salvus erit’: tum demum ista intelligeremus. Nam qui credunt,
illi sunt sancti asini et pulli alligati ad vitem, et inebriati Spiritu
sancto.

Sicut sancti Martyres et puellae sanctae Agatha, Lucia et aliae
complures sunt ligatae ad vitem, mortem habentes pro ludo, peccatum et
infernum pro nihilo, certissimae de remissione peccatorum, vita aeterna
et de patris voluntate optima, etiam in media morte hilares et
impavidae.

Sic de Vincentio Martyre excellentissimo ferunt, cum primum fustibus
caesus, postea equuleo torqueretur, et per prunas nudis pedibus ire
cogeretur, dixit se ambulare super rosas. Ita elusit saevitiam
tormentorum, et risit carbones ardentes et ferrum ignitum tanquam ludum
et iocum. Haec omnia monstrant, quanta sit opulentia promissionis
Schilo.

Nos quoque, si mors oppetenda sit, aut pestis, fames, bellum et
universus furor Diaboli et inferorum ingruat, si credimus, dicamus: Ego
concacarem te Diabole, etc. Certe Ecclesia sic credidit, et eandem
magnitudinem animi adhuc prae se fert. Illud enim est inebriari vino
spiritus sancti, et loqui magnalia Dei novis linguis. Et huc Prophetae
quoque [Am. 9, 13] respexerunt, ut Amos 9: ‘Stillabunt montes
dulcedinem, et omnes montes fluent musto’. Es ist ein kostlich
regiment regnum Christi. Qui credit quod Deum habeat propicium et
parentem, quod Christus filius Dei aboleverit mortem, peccatum,
infernum, Diabolum, an non is laetetur et exultet, quin etiam per
ferreos montes, et omnis generis adversitates 

[Seite 767]

animo impavido et invicto penetret, ac fluere omnia melle, lacte et vino
statuat, adeoque summa laetitia et gratitudine Deum celebret, iam non
mortalis amplius, sed sempiternam vitam vivens?

Sic equidem deberemus omnes adfecti esse. Hae enim sunt promissiones, ut
Paulus loquitur, in Christo, quae non dant marsupium plenum auro et
argento, sed cor plenum gaudio, pace et securitate de vita aeterna, quae
omnia videmus in Apostolis Petro et Paulo, et Martyribus Vincentio et
aliis, qui nihil moventur, etiamsi irascantur Annas et Caiphas, non
secus atque Angeli in coelo minas eorum contemnunt.

Et nos hodie fulmen illud excommunicationis Pontificiae ridemus, quia
credimus in Schilo, et sumus in numero audientium et credentium in
ipsum. Ideo certus sum, quod nihil possit mihi nocere, sed omnia
cogantur mihi servire in salutem.

Quod vero adhuc trepidamus, pavemus et timemus, hoc est infirmitatis
reliquae in nobis, non fidei, sunt reliquiae veteris Adae, qui peccatum
sentit, et timet iram Dei, praecipue in nobis, qui sub Papatu auximus
naturae vitium consuetudine et doctrina, sic edocti trepidare, dubitare,
fugere conspectum Christi. Et mihi etiamnum difficile est exuere et
abiicere doctrinam Papae, non solum secundum veterem hominem, sed etiam
propter fidei imbecillitatem, qua adhuc formido aspicere Christum, atque
adeo vix incepimus sperare, invocare Christum salvatorem, ut veniat per
mortem, famem, bellum, et liberet nos, quod nequaquam sub Papatu
audebamus petere, quanquam adhuc quidem admodum infirmiter cogito et
opto liberationem hanc per adventum Christi propter pestilentem et
maledictam Papae doctrinam.

⌊i 1. paulatim desuescendum est fermento Pontificio, quod haeret in
nobis, donec poenitus expurgetur, et ad promissionum opulentiam et fidem
assuescamus. Tertio murmur carnis compescendum est.

At vos quanto foeliciores estis, qui tantum adfertis ad hanc lucem
correptionem naturae, non consuetudinem et doctrinam impiam. Itaque Deo
gratias agamus, quod sumus baptizati et absoluti in promissionem
remissionis peccatorum. Quod si reliqua sunt adhuc peccata, tamen non
imputantur nobis. Item vocati sumus in certitudinem spei vitae ac regni
quod expectamus et in contemptum mortis et despectum Diaboli. Tantum
inebriemur plenius consolatione et laetitia gratiae et beneficiorum
Christi, quam ob causam asinus ligatus est ad vitem et Sorek, hoc est,
excellentem et optimam vitem, das er trinck gut Muscateller und
Corsicum.

[Seite 768]

⌊eronomii 32: ‘Et sanguinem uvae biberet meracissimum’, hoc est,
vinum rubrum optimum. Ea est proprietas et phrasis huius linguae:
Drauben blut ist roter wein. Estque Tautologia, sicut supra in ligatione
asini, eadem sententia bis repetita est.

⌊hiorum 6 dicitur: ‘Et tales quidem fuistis, sed abluti estis, sed
sanctificati estis, sed iustificati estis in nomine Domini nostri Iesu
Christi, et in spiritu Dei nostri’. Oportet sanguinem [1. Petri 1, 2]
Christi referre inter dona spiritus sancti, sicut 1. Pet⌊ri 1.
dicitur: ‘in sanctificationem spiritus, in obedientiam et aspersionem
sanguinis Iesu Christi’. Quia spiritus sanctus non est donatus, nisi
per sanguinem Christi, qui impetravit dona spiritus sancti, illam
opulentiam vini et sanguinis uvarum et mirabilem renovationem nostri,
das ist erworben per sanguinem. Ideo non male dicitur nos baptizari,
absolvi in sanguine vel virtute sanguinis filii Dei. Oportet adesse
Christum cum suo sanguine.

Inter Papistas mansit hoc verbum: Sacramenta fluxerunt ex lateribus
Christi. Habent enim efficaciam suam ex vulneribus et sanguine Christi.
Ideo bonum et pium dictum est. Et Euangelium, quod audivimus, illa ipsa
audientia Schilo, est ipse sanguis Christi, ut Petrus vocat, in
obedientiam et aspersionem, etc. Qui audiunt verbum Euangelii de
Christo, illi asperguntur sanguine filii Dei. Jst alles das schone rote
blut Christi. Ut intelligantur omnia virtute sanguinis Christi parta
esse, quae habemus per spiritum sanctum in verbo, in baptismo, caena
Domini, absolutione, consolatione, et quicquid pertinet ad remissionem
peccatorum et vitam aeternam, illud omne est sanguis benedictus filii
Dei.

⌊ossensium 3: ‘Expoliantes veterem hominem cum actibus suis, et
induentes novum, etc.’ Item [1. Kor. 15, 53] 1. Corin⌊thiorum 15:
‘Oportet enim corruptibile hoc induere incorruptionem, et mortale hoc
induere immortalitatem, etc.’ Est haec miserabilis vita velut
indumentum, et ut Petrus appellat, tabernaculum, de quo 

[Seite 769]

queruntur sancti graviter 2. Cor⌊inthiorum 5: ‘Nam et qui sumus in
hoc tabernaculo, ingemiscimus gravati, eo quod nolumus expoliari sed
supervestiri.’ Wolten gern den alten rock behalten, und den Osterrock
anziehen.

Illud igitur vestimentum lavatur quotidie rubro vino, preciosissimo
liquore, seu ingenti illa copia et opulentia promissionis et
benedictionis seminis mulieris, quae significatur hac figura.

Primum inebriamur sicut asinus et filius asinae vino in vineis illis,
hoc est, promissione divina in spiritu sancto, quae est vitis, uva et
vinum, quod nos erigit, et facit superbos et contemptores Diaboli et
mortis. Quod vero reliquum est in veteri homine lavat et purgat, donec
resurgamus in incorruptibilitate. Da werden wir gar rein sein. Interea
fovemur remissione peccatorum, et habemus vitam aeternam certo in spe,
et sumus pleni vino, sive spiritu sancto, et abluimur in balneo illo,
quo mortificatur et lavatur vetus homo, et renovatur de die in diem.

Ad hunc modum loquuti sunt sancti patres de regno Christi pleno ore et
gaudio ex plenitudine spiritus sancti. Atque inde colligi potest, qui
fuerint eorum sermones et conciones. Certe Iacob non tantum hac extrema
hora aut die ista docuit, sed accepta ab Abrahamo et ab Isaac diligenter
tradidit, et inculcavit filiis et nepotibus suis, futurum regnum Christi
opulentissimum, et fore lotionem et expurgationem peccatorum apud eos,
qui ebrii sunt. Sicut Agatha1� ad carnificem dixit: nisi contuderis
corpus meum, non potero ingredi in vitam, also soll man mit mir umbgehn,
sic ingrediar Paradysum. Item Vincentius2� martyrium pro ludo et ioco
habuit. In illis spiritus mortificavit maledictam et repugnantem carnem,
et nobiscum quoque idem agit, quando obiicit nos Turcis laniandos et
trucidandos, aut aliis calamitatibus. Ibi lavat vestimenta in sanguine
in mediis carceribus et tormentis. Ac tum quidem cogitemus Christum haec
verba ad nos loqui: Ego volo et lavare non aqua, sed optimo vino, modo
sileas et sis patiens, halt mir nur still. Istam voluntatem Dei
intelligere etiam in morte, an non est esse ebrium?

Sed veniamus ad postremam particulam: RUBENS OCULIS A VINO, etc. Totus
Textus loquitur, ut saepe iam dictum est, de ebrietate et opulentia
donorum Christi, et mirabili mutatione nostri, qui cum prius metueremus
extremum diem et fugeremus mortem, passiones, vexationes, nunc
desideramus adventum Christi et clamamus: Veni Domine, veni. Si vexamur,
gratias agimus Deo, et quasi in balneo lavamur vino optimo. Ita hoc in
loco retinemus eandem materiam et sententiam: quod describat Iacob
plenitudinem, abundantiam et ebrietatem, quam accipimus ex promissione
divina et donis Spiritus sancti.

In explicatione vocis (Hachlili) sequor Salomonem, qui videtur 

[Seite 770]

� bey dem bier. Sic econtra ebrietas spiritualis reddit hilares et
superbos, ut laudent Deum, gratias agant, et praedicent beneficia
divina.

Vult igitur significare, quod tempore Christi futurus sit ipse in suis
omnibus rubeis oculis, temulento et ebrioso similis. Wirt sehen3�, wie
ein toller, voller mensch, non coram Deo, sed coram mundo, qui habet eos
pro fatuis. Qui enim loquitur de vita futura, et contemnit omnia, quae
miratur mundus, eum iudicant homines insanire. Sicut Itali quando volunt
esse sapientissimi, et audiunt aliquem credere in Christum et expectare
vitam futuram, vocant eum (Bon Christian.)

�, und die augen vertrincken.5�

ἐντελεχίαν, et non tam habitum, quam continuatam actionem,
ut 

[Seite 771]

Christianismus perpetua lotio, ligatio et albedo lactis sit, ne unquam
desinamus vesci lacte.

Tota Christiana vita non est dormitans et ociosa qualitas, sicut
Philosophi distinguunt inter actum et habitum, et in Scholis
definiverunt fidem esse habitum quendam, et hanc tamen habitualem fidem
nihil facere, nisi eliciat actum credendi. Haec mera portenta verborum
sunt, quae ne ipsi quidem intellexerunt, et his somniis obscuraverunt
fidem, et miscuerunt Theologiae Philosophiam Aristotelicam. Valeant
igitur cum suis habitibus et distinctionibus inter fidem et actum fidei.

Et sciamus Patriarcham Iacob voluisse hoc in loco exprimere continuum et
perpetuum quiddam in ligatione et aliis. Non talem Schilo describit, qui
semel ligat, et postea recedit. Sicut asini Lovanienses de fide
nugantur, et negant usquam in scriptura sancta tradi, quod Spiritus
sanctus detur fide, cum omnes libri Prophetici et Apostolici id clare
adfirment.

Est omnino audientia et lotio vestimentorum, et candor dentium continuum
quoddam. An non enim habemus remissionem peccatorum propter Christum? et
Christianus est, qui dormiens, vigilans, stans, ingrediens, et quocunque
tandem momento ita adfectus est in corde suo: Credo in deum patrem
Domini nostri Iesu Christi, qui pro me sanguinem fudit. Hoc credit sine
intermissione, nec posset esse Christianus, nisi singulis momentis sic
crederet. Hanc fidem negant Lovanienses, hoc est, substantiam et
essentiam Christianae fidei et vitae.

Existimo igitur me veram et genuinam sententiam huius loci assequutum
esse. Iudaeorum vero ineptias et vanitates omitto, et Grammaticam
commendo Hebraistis. Dicunt enim Jod et He ter abundare. Ego non arrogo
mihi exactam cognitionem Linguae Hebraeae, nec ullus est hodie, nec fuit
opinor tempore Apostolorum, qui perfecte eam tenuerit. Sufficit nos
versari et crescere in studio ipsius, cum ad perfectionem nequeamus
pervenire, ut ita loqui et iudicare possimus, sicut Samuel, David,
Isaias loquuti sunt. Ideo non possum scire, quae sit ratio ociosae
scripturae. Satis fuisset, si dixisset (Oser) non (Osri).

Videtur tamen voluisse singulari appellatione uti, quasi patronymica aut
gentili. Sicut Eber, Edom, Moab sunt nomina personalia, quibus si addis
Jod, fiunt Patronymica, gentilia vel possessiva. Idem hic quoque libens
dicerem, sed non ausim facere. Osri, quasi dicas vinculator, qui
perpetuo liget, ita ut non sit actus transiens, sed ut per successionem
et patronymicam significationem intelligatur ligatio, quae nunquam
cessarit, sed fuerit haereditarium quiddam omnibus temporibus
Apostolorum et patrum, Augustini et aliorum.

[Seite 772]

Idem de Hachlili intelligo, notari successionem perpetuam rubentium
oculorum, item in filio asinae comprehendi filios filiorum. Sed nihil
adfirmo.

Sic Ile significatio et terminatio foeminina est, praesertim vero
relativum et affixum, ut hic Irah, Sorekah etc. Ideo libenter sic
interpretarer, quod Christus et Ecclesia, quae est pullus ipsius, unum
sunt, hoc est, sponsus et sponsa, unum sunt corpus, suus et sua, pullus
et pulla, unum et idem sunt in Ecclesia. Dilectus meus mihi, id est,
meus est, et ego illi, sumus ergo unum. Ego sum Christi, et Christus est
mea iustitia, sapientia, iustificatio, ego pullus eius. Rursus ipsi est
peccatum meum, qui dicit: Ego sum peccator tuus, et ego illi: Tu
portasti peccatum meum, tu es agnus Dei, qui tollis peccati mundi. Hic
copulantur sponsus et sponsa, in eodem spiritu, et omnia fiunt communia
inter eos.

⌊o 49: Quoniam circundederunt me mala quorum non est numerus,
compraehenderunt me iniquitates meae, et non potui ut viderem.
Multiplicatae sunt super capillos capitis [Ps. 4, 2] mei. Item 4:
‘Domine miserere mei, sana animam meam, quia peccavi tibi. Ibi fit
simpliciter pulla et asinus seu Ecclesia, Christus fit corpus suum, et
dicit: tibi peccavi, cum nihil unquam peccarit, derivat in se, et
tribuit sibi peccata, quae sunt nostra. Quare? Quia sic statuit: Sponsa
est mea, ego sum sponsus eius, ergo eius peccatum meum, et mea iustitia
illius est. Haec dico divinans, non pronuncians, et magis cupiens, quam
certus hanc esse rationem harum literarum.

Diligenter autem meditemur amplissimam hanc et dulcissimam benedictionem
Iuda, eamque opponamus omnibus monstris Papistarum et scholasticorum,
qui non solum Textum Bibliorum, et pulcherrimam lucem promissionum
horribili caligine involverunt, ut nemo intelligere aut scire posset
doctrinam de Christo et regno eius, aut quae bona nobis ab eo expectanda
essent, verum etiam vi et ferro renascentem lucem Euangelii extinguere
cupiunt, ac iam diu in Ecclesia et regno suo gladium cum verbo
coniunxerunt, imo verbum tandem prorsus aboleverunt retento gladio,
quantumvis clare hic diversum doceatur. Nihil enim violentum est in tota
oratione Iacob.

Dixit Schilo solo verbo regnaturum, et gubernaturum Ecclesiam suam, quod
diligenter notandum esse supra monuimus. Econtra vero impudenter et
superbe gloriatur Papa: Gladius Caesaris in mea manu est, et quanquam
est in vagina Caesaris, tamen non audet eum stringere, nisi me
permittente. Ita regnum Christi spirituale perverterunt in regnum
gladii.

Discamus ergo consistere illud in audientia populorum. Conclusit enim
Christus se fore praesentem et efficacem per verbum, id ubi sonat, 

[Seite 773]

[Mark. 16, 17] tum vult confirmare sermonem sequentibus signis, sicut
dicitur Marci ultimo. Hoc promisit, et praestat quoque absque gladio,
caede, vulnere, sanguine, bello.

Baptisor, solo verbo catechisor, absolvor, utor caena Domini. Sed cum
verbo et per verbum adest Spiritus sanctus et tota Trinitas operans
salutem, sicut verba Baptismi sonant.

Ad hunc modum pingit Iacob mirabile regnum, et dissimile mundanis
imperiis, quae per leges et arma administrantur, ac propterea sunt regna
mandatorum, praeceptorum, armorum. Hoc vero regnum promissionis est, ubi
adest praesens solus Deus, et operatur omnia per verbum. Sic enim docent
promissiones omnes et Prophetae.

Ideo diligenter observanda est distinctio potestatis politicae et
Ecclesiasticae. Arma et reges mundi debent quidem servire ad hoc, ut in
regno Christi sit pax pro docendo et propagando Euangelio. Sed per leges
non debet administrari illud, non enim faciunt Christianos, sed verbum
et sacramenta, Eucharistia, Baptismus, etc. constituunt et aedificant
regnum Christi.

�: ‘Veloces pedes eorum ad effundendum sanguinem, etc.’ Nihil
docent, nihil intelligunt, quid sit regnum Christi, aut quid in eo fiat.
Gott straffe sie, unnd wehre jnen. Clare ergo dicit Iacob: Erit
obedientia populorum, es wirt mit der promissio zu gehen.2� Et vult
adesse Schilo, et operari per nostram linguam et os nostrum. Docemus
autem et porrigimus sacramenta sine ulla vi et gladio, et tamen
nascuntur per hoc verbum, baptismum, communionem etc. filii regni
aeterni.

[Jes. 11, 6.9] Atque idem Isaias diserte praedicit Ca⌊pite 10.:
‘Habitabit lupus cum agno, et pardus cum hoedo accubabit: Vitulus et
leo et ovis simul morabuntur, etc. Non nocebunt, et non occident in
universo monte sancto meo, quia repleta est terra scientia Domini, sicut
aqua maris operientis omnia’. Christiani non nocebunt, nec
belligerabuntur in universo monte hoc, sic scilicet, ut eo modo fierent
Christiani, sicut Turcae et Mahometistae somniant. Sed abundabit
cognitio et notitia Domini, Christi, sicut mare inundans et erumpens per
totum orbem terrarum. Haec scientia Christi efficiet, ut arma
deponantur, ut conflentur gladii in vomeres etc. nimirum quod ad Christi
regnum attinet.

Ab hac descriptione longissime abest Papa, qui est Tyrannus et hostis
Ecclesiae Dei, cumque per excommunicationem nihil proficit, arripit
ignem et gladium. Sicut Sophistae eius Lovanienses, asini indoctissimi, 

[Seite 774]

tantum student iniustae crudelitati et gladiis. Sed nos Dei beneficio
sumus scientes, docti, potentes sermone ad docendum, ad exhortandum, ad
convincendum et arguendum contradicentes, quae omnia Papa non curat,
quin contradicentes occidit gladio et exurit igni. Haec Apostoli, quorum
successorem se iactitat, non fecerunt, sed iubent refellere adversarium
per sermonem, qui est secundum sanam doctrinam.

Eadem quoque in reliquis membris exacte tradi audivimus, in quibus Iacob
absurda illa loquutione describit opulentiam, et inaestimabilem
promissionem Spiritus sancti per Christum allatam. Quia hoc donum
divinum Spiritus sancti non arma, non ignem, quibus nunc utitur
Pontifex, adfert, sed bonum inebrians. Spiritus sanctus cum donis est
illud vinum et vinea, ad quam alligat Christus suum pullum, hoc est,
Ecclesiam et posteros eius, pullum, et iterum pullum. Quia hoc regnum
non desinet, et perpetuo pascetur ubertate et donis Spiritus.

Hanc dixi esse unicam et germanam expositionem horum verborum. Nihil
enim loquitur de vinea et asino aut pullo corporali, sed de asinis et
pullis pullorum usque ad finem mundi. Spiritus sanctus nunquam deest
Ecclesiae, sed semper invenit, quos inebriet.

⌊ias 56. dicitur, et sinit eos porcos Epicuri esse, et manere truncos
et stipites, qui omnium rerum sacrarum et spiritualium ignari sunt.

At illa vere dona sunt Spiritus sancti inebriantia opulentissima
cognitione filii Dei. Ut Ioannes Hus magno et infracto animo ad
martyrium ductus, precatus est: Iesu, fili Dei, qui passus es pro nobis,
miserere mei. Hoc non dicitur sine spiritu sancto. Nemo alius, nisi qui
ebrius fuisset isto vino, sic esset loquutus. Is fuit unus de pullis
ligatis ad excellenten vitem.

Neque vero inebriamur tantum spiritu, et novimus quid sit spiritus [Jes.
11, 12] sapientiae, intelligentiae, consilii, fortitudinis, Isaiae 11.
sed etiam lavamur quotidie: quia peccatum adhuc haeret in carne, et
adversantur sibi invicem spiritus et caro. Sed promissio spiritus sancti
operatur in nobis, lavans toto tempore vitae nostrae vestem suam, nos
videlicet. Semper enim expurgat peccatum, quod reliquum est, et lavamur
nos ac purificamur, non aqua, sed vino, et sanguine uvarum, vino
rubello, hoc est, donis abundantissimis Spiritus sancti.

[Seite 775]

⌊alypsi 22. Non sumus in perfecto esse, sed in fieri et transitu, seu
motu de virtute in virtutem, de die in diem, de purgatione in
purgationem. Sanctificati sanctificamur adhuc.

Hoc Sophistae non intelligunt, qui praesupponunt: Nullum peccatum
purgandum, sed tantum colligendam esse multitudinem meritorum, quam
etiam aliis vendere possumus. Sicut ego monachus olim quotidie
confitebar, legebam, ieiunabam, orabam, sacrificabam hoc fine, ut de
Vigiliis, Missis et operibus superfluis communicarem et venderem laicis,
pro his accipiebant Monachi pecuniam, frumentum, vinum, sicut extant
adhuc multae literae, et sigilla eiusmodi venditionum et emptionum. Nos
participamus tibi N. pro uno modio frumenti nostra ieiunia, nostras
vigilias, orationes, disciplinas, missas legitimo contractu, etc. Sic
scribebamus in nostris literis, et vendebamus bona opera, quia eramus
mundi post baptismum, nihil peccatorum habebamus.

Atque eadem prorsus adhuc docent Lovanienses et Parisienses. Sed
ingruente tentatione omnes exterriti pallebamus, neque quicquam magis
pavidum et confusum erat nostra conscientia. Nemo magis metuebat mortem,
iudicium Dei, infernum, quam monachi. Ego mihi ipse optime conscius sum,
quam horribiliter timuerim iudicium divinum, et conspectum Christi,
tanquam iudicis et tyranni.

Et tamen hodie quoque retinent Papistae impiissimam illam opinionem ac
similiter appropinquante morte trepidant et pavent. Si sunt Monachi,
inculcant suis patronos, Augustinum, Franciscum, Dominicum etc. An non
misera et horribilis res est? Si sunt laici, fiunt monachi, et induunt
cucullos in hora mortis. Atque hanc impietatem audent defendere vi et
crudelitate iniusta, quam exercent in eos, qui nolunt eis assentiri.

Nos igitur agamus Deo gratias, qui habemus Christum Episcopum animarum
nostrarum, ad quem bona et hilari conscientia attollere oculos et corda
possumus, et dicere: Domine Iesu Christe, fili Dei, miserere nostri,
quod ante haec tempora nunquam potuissemus facere. Cavete ergo Theologos
illos, et credite nos lavandos esse de die in diem, et expurgandum vetus
fermentum. Non enim tam duri sumus quam requirit lex, neque tam perfecti
aut ardentes in fide et charitate. Ideo orandum et gemendum est, ut
crescamus de die in diem in puritate. Atque hoc vult 

[Seite 776]

Iacob, cum dicit: Lavabit vestimentum, hoc est, Ecclesiam in hac vita,
quae secundum carnem polluta et maculata est. In altera vero vita
exhihebit Ecclesiam non habentem rugam aut maculam, sed puram. Interea
[Matth. 6, 9] vero necessario nobis est precatio: ‘Sanctificetur nomen
tuum, Dimitte nobis debita nostra, Ne nos inducas in tentationem,’
etc.

Valeant Sophistae cum inani sua gloria, qua sibi somnia fingunt: Ego sum
sanctus, purgavi me per contritionem et confessionem, quicquid boni
fuero operatus, superfluum est, id vendam rusticis et laicis, ut ventrem
bene pascam, etc.

Sed talis est vita Christiana, ligari quotidie ad vitem, id est, ad
verbum et inebriari vel donis spiritus, vel verbo. Secundo non solum sic
inebriari spiritu, et impleri fiducia, quae novo homini saluberrima
ebrietas est, sed etiam lavari secundum veterem hominem in vino. Der alt
schalck muß noch gewaschen werden, nit mit seiffen wasser, sed per
verbum, per sanguinem filii Dei, qui spargitur inter nos per ministerium
verbi. Quando enim docemus, nihil aliud agimus, quam quod spargimus et
dividimus virtutem sanguinis Christi in populum, sicut supra1� ex
epistola Petri dictum est. Non est docendus Aristoteles, non Decretales
Papae, sed sanguis Christi filii Dei nobis praedicandus est, ut indies
magis ac magis purget, donec perfecte mundus sim, ut possim occurrere
venienti Salvatori.

Huc pertinet etiam rubedo oculorum, die bloeden, vollen, vertruncken
augen Christi in suis populis et credentibus, quae non tantum
intelligenda est, cum nos ipsi sumus ebrii, sed cum habemus spiritum
sanctum, et purgamur quotidie a fermento veteri, deinde alios quoque
curare debemus et gubernare. Oculus enim significat in sacris literis
gubernatorem, doctorem, et per dentes etiam notantur doctores, qui
debent mordere et reprehendere vitia. Haec vera et bona allegoria, imo
potius spiritualis et proprius intellectus est.

Quando igitur sum ebrius, et habeo spiritum sanctum in suis donis, in
fide et cognitione Christi, baptismi et verbi, quae dona omnium maxima
sunt, et preciosissima, ducentia ad vitam, habeo et balneum vetusti
hominis, tum extrudit me Dominus Deus in messem suam. So setzet mich
unser Herr Gott auff das rat, und auff die scheiben.2� Oportet enim
esse ministros Ecclesiae, qui doceant verbum. Es muß das ministerium
sein, das kan man nicht emperen. Non omnes possunt vacare sacris
literis. Usus huius [Sir. 38, 25ff.] vitae postulat, ut sint artifices,
fabri, figuli. Sicut testatur Syrach 38. Sine his omnibus non
aedificatur civitas. Non debent omnes relinquere agros, oeconomiam,
gubernacula politiarum, et alia officia communis vitae. Ideo destinati
sunt certi dies sacris concionibus, quibus conveniant laici ad audiendum
verbum Dei. Ibi sane oculi sint rubentes, et dentes albi.

[Seite 777]

�

Ita ministri Christi spreti et abiecti sunt propter hanc ebrietatem
spiritus sancti, quia non loquuntur gratiosa, non placentia, non
pulchra, non blanda et grata hominibus, non habent oculos venustos ut
puellae, sed tristes, et turpiter rubentes. Non enim voluptas est
hominibus carnalibus [1. Kor. 2, 14] audire verbum, iuxta illud 1.
Corinth⌊iorum 2: ‘Animalis homo non percipit ea, quae sunt spiritus
Dei. Stultitia enim est illi.’ Man spricht pald: Es ist ein voller
Nar, ein feindseliger mensch, ein ketzer.

Tale est ministerium totius mundi iudicio, quod coram Deo est purissimum
et pulcherrimum. Ibi enim non sunt rubentes oculi, sed oculi Angelorum.
Quia vero est doctrina odiosa et contemptibilis, non iucunda et blanda,
quin potius arguit et offendit auditores, ac loquitur de rebus alienis a
ratione, et omnino vilibus et stultis, ideo clamitant esse plenos musto
Apostolos et reliquos ministros, et tamen sunt oculi Deo gratissimi, qui
gubernant, docent et erigunt verbo afflictas mentes.

Deinde dentes quoque lacte candidiores sunt, quia sunt pleni
consolatione, et quanquam mordent, tamen proponunt optima et suavissima.
Correptio ministerii non occidit, sed sanat potius, et medetur
conscientiis, tametsi fortiter increpamus, et infigimus dentes arguendo,
corripiendo et excommunicando, tamen lactei sunt, hoc est, salutaris et
suavis increpatio est ministrorum.

⌊nis 14.: ‘Quem mundus non potest accipere, quia non novit, 

[Seite 778]

nec scit eum’. Audit quidem Euangelium, videt nos baptisari, uti coena
Domini, sed non videt Spiritum sanctum per verbum et ministerium nostrum
efficacem esse, hoc, inquam, nescit, et adest concionibus et
Sacramentorum administrationi, veluti per somnium.

Sed qui credunt, et quos tangit spiritus sanctus per verbum, illi
noverunt, et accipiunt spiritum sanctum, tametsi id mundo minime
appareat. Est ergo aliud verbum et gubernatio longe alia, quam hominis,
nempe Dei, quod per nos loquitur, et per quod efficax est in Ecclesia.
Solo verbo gerit omnia, illuminat, erigit, salvat, propterea est verbum
promissionis gratiae, vitae aeternae, salutis.

De hac efficacia verbi nihil novit mundus. Et tamen sicut Christus in
Euangelio verbo eiicit Daemones, ita minister dicit peccatori: Absolve
te ab omnibus peccatis tuis, atque ita fit. Quia non est verbum hominis,
ad cuius vocem nequaquam fugeret Diabolus. Etiamsi omnes iureconsulti et
philosophi omnes libros suos congererent, tamen nihil fieret. Sed ad
absolutionem ministri certo sequitur liberatio a Diabolo et peccato, si
spiritus sanctus dat tibi gratiam, ut credas, ibi uno verbo expellit
Sathanam et mortem.

Atque hac parte quoque Papa supra Christum se extulit, cum Decretales et
Decreta sua aequiparavit verbo Dei. Nos autem nolumus audire Papam
loquentem in Ecclesia, sed solum Deum, ut Psalm⌊o 60. dicitur: [Ps.
60, 8] ‘Deus loquutus est in sanctuario suo’, id est, in hoc coetu
vocatorum, baptizatorum, ibi Deus solus audire et loqui debet. Ubi vero
non est auditus Dei, inde fugias quantum potes. Quia sic definitum est
divinitus: quod Christus velit loqui in Ecclesia sua, nec ferre ullum
alium doctorem, [Matth. 17, 5; Joh. 10, 27] sicut sonat vox patris e
coelo: ‘Hunc audite’. Item: ‘Oves meae vocem meam audiunt’.
Papae autem Decretales ad cloacam relegabimus.

Quia salute animarum cogente et urgente volo ligari ad vitem, ut pullus
et ad Sorek. Bin ein armer esel, ich iß aber gern gute drauben, trinck
auch gern guten wein. Volo lavari sanguine huius Schilo et sanguine
uvarum, seu donis spiritus sancti. Audiam etiam meos Hachlilim, qui
habent oculos rubentes et contemptos, et dentes albos in mundo, quia
corripiunt me, et docent Christum, dentibus suis me mordent, verum non
perditionem, sed salutem meam quaerunt.

Parisienses vero et Lovanienses asinos conculcabimus, quos tradidit Deus
in reprobum sensum, ut nesciant differentiam verbi Dei et hominis. An
non horribilis poena est, adeo stupidos et insensatos esse, ut haec
ignorent?

Discamus igitur in Ecclesia Dei sonandum et audiendum esse verbum Dei,
et dandam esse operam, ut de eo certi simus iuxta mandatum aeterni
patris: ‘Hunc audite’, et filii, qui dicit: Alienorum vocem non
audiunt. Sic tota scriptura pugnat contra doctrinas hominum, Papae,
Cardinalium, [Matth. 17, 5] Sophistarum etc. et colligit nos, et retinet
in ovili illo, ubi Christus unicus pastor est, ibi ingredimur et
egredimur, ac quacunque nos ducit Christus, 

[Seite 779]

ubique pascua invenimus, foris et intus, alligat nos ad vitem, purgat
vestimentum per oculos rubentes et dentes candidos.

Hactenus vero potissimam partem harum promissionum habuimus. Reliquae
fere temporales sunt, quas Iacob paucis absolvit, gehet kurtz hin
durch.1�

[49, 13] Zebulon ad portum maris habitabit, et ad stationem navium,
pertingens usque ad Sidonem.

Brevis est benedictio Zebulon, et videtur Patriarcha Iacob quasi ex
allusionibus nominum per multas tribus formare Prophetiam, ut de Iuda
dixit: Tibi confitebuntur, seu te laudabunt fratres tui. Sic infra de
Gad [1. Mose 49, 8] inquit: (Gedud legudaemi). Item Dan (Jadin)
iudicabit, etc. Ita hic apparet eum alludere ad verbum (Zabal)
cohabitare, unde et Lea supra filio huic nomen imposuit, cum diceret:
Nunc cohabitabit mihi vir meus. Et inde nomen habet Isabel, uxor regis
Ahab.

Sic igitur ait: Zebulon morabitur, habitabit, er wirt ein rechter
Zebulon werden ad portus vel stationes navium, ita ut latus eius
pertingat ad Sidonem. Iam vero necessaria erat bona Geographia, et
Tabula terrae promissionis correctior, quam vulgaris illa est. Multi
quidem in ea descriptione satis strenue ac diligenter laborarunt, et
haud scio an omnia assequuti sint. Scriptura enim multis in locis
dissentit. In tabulis usitatis pingitur Aser eo loco, quo hic Zebulon
ponitur, illi enim tribuuntur stationes et portus maris, qui est situs
Zebulon. Ea quo modo conveniant, viderint illi, nisi velis portum
accipere ultra mare versus Aquilonem et Antiochiam.

⌊ut Iosuae, et fere totum librum, et videbis distributionem istarum
tribuum, an congruat cum hoc Textu, et an Tabulae etiam concordent.
Relinquo enim in medio, et commendo grammaticis et Geographis.

Iacob benedicit Zebulon, et tribuit ei certam mansionem prae caeteris,
littus Maris Mediterranei, hoc nulli tribui facit. Hanc vero benedicit
et commendat a loco habitationis, quod debeat morari in littore
portuoso, ubi sint stationes navium, de qua re nihil extat in sacris
literis. Nusquam enim legitur, quid rerum gesserit Zebulon, quomodo usus
sit istis portubus, quia mansit potentia illarum duarum urbium Tyri et
Sidonis, quae fuerunt reginae in mari, sicut Tyrus fortitudo maris
appellatur in Prophetis, propterea quod fuit potentissima urbium
maritimarum, et emporium frequentissimum et celeberrimum omnium gentium
literis et monumentis. Ita ut tribus Zebulon nunquam eas obtinuerit,
quanquam hic dicit Iacob habitaturum eum terram, in qua fuerunt Tyrus et
Sidon.

[Seite 780]

Apparet autem ex hoc loco tempore Patriarchae Tyrum nondum fuisse
conditam, sed Sidonem, quae est antiquior illa. Postea tamen claruit
Tyrus longe potentior et clarior Sidone. Sicut nostra aetate Venetiae in
mari Adriatico sunt, ita eo tempore Tyrus insula sita fuit in rupe
munitissima, quae non sine magnis difficultatibus et laboribus ab
Alexandro Magno expugnata est. Sed tempore Iacob aut obscura admodum,
aut nondum condita fuit, posterioribus temporibus emporium totius orbis
terrarum clarissimum.

Sedes ergo Zebulon certa est circa Sidonem et Tyrum usque ad Carmelum
fere et Ptolemaida. Haec est summa huius loci, quod pater plenus spiritu
sancto et fide promittit, et relinquit post se hanc promissionem
definitam licet corporalem, quod Zebulon occupaturus sit hunc locum.

⌊uasi D⌊icat quantumvis grasseris per mare, per Palestinos, per
Syros, tamen cogeris hunc locum filio meo Zebulon concedere, quem
praevidi et praefinivi ei.

Haec fides diligenter spectanda et consideranda est in his
promissionibus corporalibus. Sic Iuda est leo etiam politice, et obtinet
regnum, donec veniat Schilo, qui manebit usque ad finem mundi in medio
inimicorum. Regnum Iuda muß dennoch pleiben usque ad Schilo, wenn der
Teuffel schon sehr zornig ist. Sedulo id egit haud dubie Diabolus, ut et
politicum et spirituale regnum huius populi extirparet, et expulisset
facile singulas tribus, nisi Spiritus sanctus praedixisset hunc terminum
fore Zebulon, et aliorum alibi. Et Iosua postea iuxta hoc praescriptum
funiculos duxit, et quamlibet tribum suo loco collocavit, quae ita
limitibus suis circumscriptae et conservatae sunt.

Deinde hoc quoque notandum, est, omnes promissiones corporales et fidem
earum necessario includere fidem promissionis spiritualis. Quicunque
enim volet Deum invocare, illum necesse est statuere in corde, Deum sibi
placatum et faventem esse, et velle exaudire. Tametsi Lovanienses hanc
doctrinam impugnant et oderunt, tamen res vera et certa est. Nunquam
invocabis Deum patrem creatorem, qui te condidit, qui pascit te pane et
liberat ab omnibus malis, nisi credideris et certus fueris, te habere
eum propicium.

Ita hodie contra Papam, et ultimum furorem Sathanae clamamus, et oramus
pro politia, pace, principibus et omnibus necessitatibus huius temporis,
non tantum pro verbo, sed et pro ventre et pane quotidiano. Sed non
possemus serio et vere orare, nisi crederemus Deum esse nostrum patrem,
velle nos exaudire et nobis propicium esse.

[Seite 781]

Sic omnia recapitulantur, ut Paulus ait, in unum Christum. Omnis
creatura, et quicquid est in coelo et in terra, id universum redigitur
in illam summam, et unum Christum, ita ut sit mediator, sive petamus
spiritualia, sive corporalia.

Ad hunc modum loquitur spiritus sanctus per Iacob de promissione
corporali, quae nulla est, nisi accedat fides promissionis spiritualis.
Inde enim est, quod in historiis huius populi saepe dicitur filios
Israel clamasse ad Dominum, neque tamen exauditos et liberatos esse,
quia volebant Deum placare sacrificiis et mactationibus hostiarum, quin
etiam filiorum et corporum suorum, quae incidebant cultris et lanceolis,
donec perfunderentur sanguine, aut alioqui vitam vivebant durissimam,
sed erant idololatrae, et colebant Deum cultibus commentitiis, ideo non
exaudiebantur.

Sic Achas erat sanctissimus et religiosissimus rex, qui offerebat omnes
filios Deo, invocabat Deos Syriae et multos alios. Sed Deus non
audiebat. Sic Papa cumulat preces et cultus immenso studio, incedunt
nudis pedibus, indicunt ieiunia, confessionem peccatorum, usum
Eucharistiae. Sed illis omnibus Deus irritatur magis, non placatur aut
flectitur ad ferendam opem.

[Ps. 50, 15] Nos vero habemus promissiones: ‘Invoca me in die
tribulationis, et [Ps. 145, 9; Ps. 145, 18] ego exaudiam te’. Item:
‘Voluntatem timentium se faciet’. Item: ‘Prope [Ps. 32, 1] est
Dominus invocantibus eum in veritate’. Item: ‘Beatus vir, cui non
imputavit Dominus peccatum, nec est in spiritu eius dolus’. His
promissionibus nitimur et confidimus, Deum nobis reconciliatum esse, et
audire nostros gemitus et vota.

Papa cum tota illa lerna monachorum non potest invocare Deum, quia
prodeunt in conspectum Dei iactitantes merita et cultus suos, sicut
Baalitae. Et de hac superstitione et fiducia operum perpetuum certamen
fuit Prophetis cum populo Israelitico, qui damnant omnes eorum cultus,
et totum regnum tamquam maledictum et abiectum a Deo.

Omnes itaque promissiones corporales includunt fidem promissionum
spiritualium. Ne buccellam quidem panis dabit Deus etiam ad ravim usque
clamantibus sine fide, nisi forte ut hostibus etiam suis et impiis bona
quaedam largiri solet, nobis quoque indignis ea obiiciat, sed ut faveat
nobis, et animo paterno nos alat et tueatur, necessaria est fides, etiam
in profano opere et petitione rei carnalissimae. Oportet ut apprehendam
Deum patrem, qui habet filium, in quo se revelavit.

Nihil sanctius et religiosius unquam fuit disciplina falsorum
Prophetarum, lustrabant illi filios per ignem, et cremabant charissima
viscera, et fructus ventris sui, sine ulla commiseratione, in honorem et
cultum Dei. [Micha 6, 7] Sicut dicitur Michae Cap⌊ite 6: ‘Nunquid
dabo primogenitum meum pro 

[Seite 782]

scelere meo, fructum ventris mei pro peccato animae meae?’ Sed
respondet Propheta: ‘Indicabo tibi, o homo, quid sit bonum, et quid
Dominus requirat a te, utique facere iudicium, et diligere
misericordiam, et humiliter ambulare coram Deo tuo’. Id vero
idololatrae clamabant haereticum et impium esse, maius enim studium et
ardor est in tuendis superstitionibus, quam amplectenda et retinenda
vera doctrina et fide. Sicut hodie in Papatu videre est, et mundus
omnibus temporibus plenus est exemplorum.

Ego non possem iam ferre labores, vigilias et macerationes illas, quas
olim monachus sustinui. Cum enim in Academia Erphordiensi perceptis
primis artibus et studiis Philosophiae ornatus essem gradu Magisterii,
potuissem ibi aliorum exemplo docere iuventutem, aut ad altiora studia
progredi. Sed desertis parentibus et propinquis, iisque invitis omnibus,
conieci me in cucullum et monasterium, quia persuasum habebam, me eo
genere vitae et laboribus illis tetricis magnum obsequium Deo praestare.

Sed scriptura testatur omne, quod non est ex fide, peccatum esse, et
econtra, quod est ex fide, esse iustitiam. Ergo in possessione domus,
administratione politiae et universo curriculo carnalis vitae oremus in
fide mediatoris, et statuamus orationem illam Deo gratam esse, et ab eo
exaudiri. Nostris temporibus admirandam victoriam obtinuimus oratione et
fide contra Papam. Quanquam non desunt arma et gladii, tamen Ecclesia
sola invocatione eum vincit et occidit, et exuit eum armis suis, et
fulmine illo excommunicationis etiam apud subditos et complices ipsius,
et adhuc maiora faciemus, si perseveraverimus in fide et oratione.

Sic Zebulon collocatur a patre in istam portionem terrae, quae est circa
Sidonem, in despectum sevientis Sathanae, et omnium portarum inferi.
Mansitque ibi, donec retinuit fidem, ea autem excussa et praevalentibus
peccatis translatus est ad Assyrios, frustra reclamantibus et
iactantibus Israelitis se esse populum Dei.

Id enim diligenter inculcabat Dominus per Prophetas: Populus meus est,
qui credit, et invocat me talem, qualem me vobis revelavi, talia volo
cognosci et coli. Ubi vero extinguitur ista fides et invocatio, non est
amplius populus Dei, sed hunc vocabo populum meum, qui credit me esse
patrem Christi, Schilo promissi, illos exaudiam et servabo in terra,
quam dedi eis possidendam, reliquos eiiciam.

Quibus vero studiis et negociationibus dedita fuerat haec tribus,
scriptura non exprimit. Potest fieri ut de fructibus terrae, frumentum,
oleum, vinum, pecudes in vicinas urbes Tyrum et Sydonem convexerint, et
illorum merces exportarint in suam ditionem, et videntur usi commerciis
vicinarum gentium, magis avaricia et impietate, quam necessitate aliqua
et utilitate, statim enim ad cultum idolorum Sydoniorum, Astaroth etc.
prolapsi sunt, atque ita polluti exemplis et societate Ethnicorum
perierunt.

[Seite 783]

[49, 14.15] Isaschar asinus osseus accubans inter terminos, vidit
requiem, quod esset bona, et terram, quod esset amoena: inclinavit
humerum suum ad baiulandum, factusque est tributo serviens.

Haec tribus rectius ponitur in Tabulis usitatis, quam Zebulon, quia cum
reliquis duabus Zebulon et Naphthali habitavit in confinio montis
[Matth. 4, 15; Jes. 9, 1] Thabor, sicut testatur Iosua et Math⌊aei 4.
et Isa⌊iae 9. idem significatur. Hieronymus ait montem Thabor quasi
terminare quatuor tribus Ephraim, Isaschar, Zebulon et Naphthali. Aser
occidentem, Ephraim meridiem, Naphthali aquilonem spectavit, Isaschar
propemodum in meditullio Galileae fuit.

Sed cur utitur hac Metaphora, et vocat asinum osseum, hoc est,
indefessum et indefatigabilem, qui habet robur, non carneum aut nervosum
tantum, sed plane osseum? Et quid hoc sibi vult, quod sequitur (Robetz)
cubans more quadrupedum, collectis cruribus sub ventrem. Item in
dictione (Hammis pethaim) terminos Grammaticis quoque magna crux fixa
est. Volunt enim Saphat cum (Smol) esse labium, sed cum altero puncto in
dextro cornu significare clitellas, aut chytropodes, et certant inter
se, et adhuc sub iudice lis est, quam ego non possum dirimere.

[Ps. 68, 14] Eadem vero vox est, quae extat Psal⌊mo 68. Si dormiatis
inter medios cleros, ubi etiam varie se torquent. Sed ego missam facio
interpretationem recentiorum Grammaticorum et Rabinorum, qui exponunt
clitellas seu sarcinas et onera asinorum aut boum, et retineo usitatam
et Hieronymi versionem: Si dormieritis inter medios terminos, sicut
Germanice reddidimus: Wenn jr zu feld ligt zwischen den grentzen.
Oportet enim Duces et Imperatores castra metari inter terminos et fines
regionum.

Isaschar ist ein guter pater, est tribus amans quietis, quae nihil
praefert paci et tranquillitati, etiamsi multa magna onera et
difficultates perferendae sint, tamen omnia tolerat patienter, modo
habeat pacem et quietem, ist ein fauler pater. Wie man sagt: Er lies
holtz auff jm hawen, das er nur fried het1�, sed sapiens est. Et fuit
sane sita optimo loco Galileae, circa montem Thabor, ad Iordanem, inter
Aser, Zebulon, Ephraim, Naphthali, habuit vicinos fratres et propinquos
circumquaque et in medio eorum tanquam terminus clausa et defensa est.

Sic ego expono, quod non habitarit in extremis finibus, sed circundata
fraterno auxilio usa sit foelicissima pace, ocio et quiete suavissima,
et si ferendum aliquid fuit, aut pendenda pecunia, aut serviendum, nihil
horum detrectavit studio et amore pacis. Fuerunt pigri et desides
quidem, sed sapientes.

[Seite 784]

�, ligt da, wie ein fauler pater.2� Si imperatur pecunia aut
tributum aut servitus qualiscunque, non recusat, quia non vult turbari
pacem suam.

Est asinus, sed minime stolidus, multa patitur, tribuit, impendit, fert
pro bona terra, et plane est osseus, kan alles leiden, cubat inter
terminos et quasi murum ac praesidium quoddam circundatum habet ditiones
reliquarum tribuum, quae attingunt fines gentium.

Haec igitur etiam corporalis promissio est, et eodem modo intelligenda,
quo superior Zebulon a nobis exposita est, et Deus servavit eis hanc
tranquillitatem iuxta promissionem suam, quandiu vixerunt in fide et
timore Domini.

Addit autem: Videns requiem, quod bona esset, amat quietem, hat lust
dazu, bella enim res est quies. Sicut Rusticus quidam in vicino pago
Dabrun3� dixit, eum, qui duas vaccas habeat, alteram debere conferre
ad retinendam pacem. Melius est unam habere in pace, quam duas in bello.
[Pred. 4, 6] ‘Melior est pugillus cum requie, quam plena utraque manus
cum labore et afflictione animi.’ Eccl⌊esiastici 4.

� Quia longe maiores impensae et sumptus fiunt, si bello et armis
dimicandum sit de finibus.

Ita confirmata est benedictio corporalis huius tribus, quam retinuerunt,
donec habuerunt spiritualem, ea vero finita amiserunt etiam fundos et
possessionem, atque in Assyriam translati sunt.

Postremo allusio in nomine notanda est. Isaschar enim a mercede nomen
habet, quasi dicas, mercenarium, unde et Lea filio huic nomen indidit.
Et Iudas Ischariotes sic appellatur a mercede, qua vendidit Christum. Eo
alludit etiam in hac tribu, quod amet suam mercedem, et contenta sit sua
portione, non appetat aliena. Iudaeorum vero nugas omitto, qui
inclinationem illam humeri referunt ad studium legis, etc.

[Seite 785]

[49, 16 –18] Dan iudicabit populum suum, quemadmodum alia tribus
Israel. Futurus est Dan serpens in via, et coluber in semita, mordens
calcaneos equi, ut cadat eques eius retrorsum. EXPECTABO salutem tuam o
Domine.

Rursus ad vocabulum alludit (Dan Jadin). Videtur autem generaliter hoc
dictum, neque amplius ei tribui, quam aliis tribubus, quae erant
separatae ac distinctae, ita ut quaelibet seorsim haberet iudices,
praefectos, patres familias etc. Hoc igitur, quod de Dan dicitur, ad
domesticam eius gubernationem pertinet, non politicam, qua aliis
imperare et dominari debeat, Q⌊uasi D⌊icat conditio et status huius
tribus conveniet cum nomine ipsius, sicut appellatur, ita habebit
iudicium, erit firma et immota promissio. Dan non peribit, sed manebit,
ut iudicet suam tribum, sicut quaelibet alia habet suum iudicem,
politiam et populum secundum legem Mose. Ita tamen suam tribum reget, ut
etiam alias gubernare queat, quae benedictio impleta est in Simeone,
sicut dicemus.

⌊icum 18.

Quod vero dicit Iacob de colubro, Lyra quoque refert ad Simsonem
mordentem equitatum et peditatum Philistinorum. Nunquam enim habuit
exercitum sicut alii duces aut iudices Israel. Sed unus et solus ipse
sine auxilio et armis, spiritu impellente gessit res maximas, rupit
funes et vincula, quibus constringebatur, quasi fila telarum,
profligavit copias firmissimas peditum et equitum, aliquando etiam mille
viros mandibula asini trucidavit, et multi ad conspectum eius
trepidarunt et fugerunt, moriens denique plures occidit, quam alii
viventes.

Mirabilis igitur praeliator et salvator fuit prae caeteris omnibus, qui
spiritus instinctu et impulsu fecit omnia, etiam in ipsa morte. Ideo a
Mose mirabiliter pingitur, sicut tota vita eius plena est ingentibus
miraculis. Erit serpens, inquit, non contra suum populum, sed adversus
inimicos et hostes, et idem bis dicit: Erit vipera in via, quae pedibus
calcata statim ictu et morsu venenato iniuriam ulciscitur. Ita Simson,
sive in Israel esset, sive apud Philistaeos, in Gath aut Estaol,
confisus Deo eodem impetu ferebatur in hostem. Neque extat usquam in
gentilium aut in sacrarum literarum historiis simile exemplum bellatoris
tam fortis et invicti, qui adversus totum populum insurgere et pugnare
ausus sit, et tot clarissimas victorias obtinuerit sine ullo exercitu
aut apparatu bellico, 

[Seite 786]

cum quidem nec statura nec forma aliis esset dissimilis, quanquam robur
in eo maius et impetus excellentior esset.

Ideo inquit Moses: Deiiciet, id est, humiliabit Philistaeos, ita ut
cadant equites eius, velut serpens aut vipera, non geret arma, non
gladium, non sagittas, non habebit equos, sed arrepta mandibula asini
ingentem stragem edet, quantam alii multi non possent edere vi et
tormentis maximis, wirt beissen wie ein schlang. Quin et vulpium caudis
et facibus ardentibus iunctis segetes Philistinorum incendit, et tandem
cum in eorum manus et potestatem pervenisset, non potuerunt eum
opprimere, aut ab omni metu et periculo liberari. Tale bellum nunquam
cum ullo populo gestum est. Ideo recte comparatur Simson serpenti, qui
cum sit inermis, tamen ictu venenato equum et virum deiicit. Non opinor
autem eos haec intellexisse, donec eventus responderet, et impleretur
Prophetia Iacob.

⌊um 7: ‘Nunquid loquutus sum ad unam de tribubus Israel, cui
praecepi, ut pasceret populum meum Israel?’ Caeterum vulgata opinio
est apud omnes authores Ecclesiasticos, quod ex tribu Dan sit venturus
Antichristus, quem per colubrum intelligunt, et tanquam principalis
articulus fidei recepta et approbata est ab omnibus. Sed alienissima est
ab hoc loco et falsissima. Unde orta sit nescio, verum in antiquioribus
etiam scriptoribus extat, et semper ab initio Ecclesiae celebris fama
fuit de Antichristo venturo, sicut inquit [1. Joh. 2, 18] Ioannes:
‘Multi sunt Antichristi.’

Dixerunt nascendum ipsum esse in Babilone ex tribu Dan, et pervasit hoc
commentum omnes Ecclesias, adeo ut saepe optarim maiores nostros ea
diligentia et studio potius doctrinam de Christo inculcasse.

An vero sit petenda allegoria ex nomine Dan, quod iudicium significat,
[1. Mose 6, 3] ut Gen⌊esis 6: ‘Non iudicabit Spiritus meus, etc.’
non docebit, non arguet, ita ut eo torqueatur, quod Antichristus
iudicis, non salvatoris officium facturus sit, sane nescio. Certe Papa
replevit Ecclesiam legibus et traditionibus commentitiis, et extinxit
verbum, et fidem promissionum divinarum. Dan, hoc est, Papa non aliud
potest, quam cacare Decreta et Decretalia, et Danitica. Sed ad literam
nemo recte senserit, quod debeat nasci Antichristus in Babilone et
circumcidi more Iudaico.

Ac puto Diabolum huius fabulae authorem fuisse, et finxisse hanc glosam,
ut nostras cogitationes a vero et praesente Antichristo abduceret. Nam
ex omnibus scholis et doctoribus Papisticis nemo est, qui sentiat 

[Seite 787]

Papam esse Antichristum, omnes opinantur, eum ex Babilone venturum.
Interea vero dum illum somniant et expectant, a vero Antichristo, Romano
Pontifice, opprimuntur et absorbentur, qui vere est Danita et ex
Babilone oriundus non Assyriorum illa, sed ex Roma, quae est Babilon, in
qua regnat Dan, hoc est, Papa.

Voluit igitur Diabolus suis praestigiis nobis illudere, et mentis atque
oculorum aciem praestringere, ne in hunc Antichristum, qui sedet in loco
sancto intueri possemus. Ipsius enim consiliis et mendaciis factum est,
ut Antichristus in Ecclesia sederet, neque tamen divinis legibus,
promissionibus et gratia gubernaret (non enim potuit hoc praestare), sed
contrario modo, videlicet, ubi Christus dono Spiritus sancti remittit
peccata, liberat conscientias a peccato, morte, inferno, Diaboli
potestate, ibi contra Pontifex Romanus infinitis laqueis et mendaciis
replevit orbem, antequam perspicere aut iudicare ea potuimus. Quid enim
aliud agit sedens in templo Dei, quam quod laqueos ponit, quibus
captivat conscientias, et occidit stultis et infinitis suis legibus, et
traditionibus minime necessariis de cibo, potu, vestitu, etc. et
horribiliter fulminat et tonat adversus eos, qui non obediunt, et tradit
eos potestati Sathanae?

Id nimirum est contraria Christo et Euangelio docere. Christus enim
liberat nos a vi legis divinae, ab accusatione legis seu Decalogi et
ceremoniarum obligationibus. Papa vero etiam capillos, cibum, potum,
domum, uxorem et quicquid est in rerum natura peccato obnoxium et
contaminatum dixit, nisi ab ipso concessum et sanctificatum Decretalibus
eius.

Ad hunc modum Danita ille extinxit suis legibus Euangelium, et natus est
ex vera Babilone, Roma videlicet, ut Augustinus eam alteram Babilonem
vocat, quae coepit nasci, cum illa deficeret. Et Dan, seu Papa est
coluber super semitam Christi, qui veneno suo et vi necat ambulantes in
ea.

Haec ideo tantum recito, ut sciatis reprobare malum et eligere bonum. Si
Parisienses et Lovanienses audirent istam explicationem, clamarent me
docere haeretica, et pugnantia cum recepta opinione patrum, iam mille
annis tradita et propagata in Ecclesia. Sed sive Ecclesiae, sive
Synagogae opinio haec sit, profecto non est vera et propria. Textus enim
loquitur de benedictione tribus Dan, non de maledictione. Supra
manifeste maledixit Iacob Levi et Simeon, sed hic contrarium
promittitur, quod Simson liberaturus sit tribum suam cum reliquis, quae
huic vicinae erant.

Si cui vero placet allegoria, is mystice intelligat de Babilone Romana,
et monstro illo turpissimo, Papa Romano, qui est Dan Diabolicus, quia
extinxit et hausit Ecclesiam, praesertim adultorum, qui monastica et
operibus suis confisi sunt, eorumque animas, corpora et res perdidit, et


[Seite 788]

quae Deus voluit esse bona, salutaria et libera, ea fecit noxia et
damnabilia. Der verfluchte tropf zu Rom. Man sol jm fluchen.

Postremo quaeritur, quare Iacob adiecerit hanc particulam: SALUTARE TUUM
EXPECTABO DOMINE. Quidam sic respondent: Cum tantus futurus esset
Simson, ut recipi posset pro ipso Messia, Patriarcham Iacob hanc veluti
cautelam addidisse, ut quantumvis res magnas gereret Simson, tamen verum
Messiam adhuc expectandum fore. Id quantum valeat, viderint alii. Meo
iudicio non est genuina sententia huius loci. Fuerunt enim in populo
Israelitico ante Simsonem, qui magnitudine rerum gestarum ipso neutiquam
inferiores fuerunt. Gedeon Madianitarum ingentem exercitum exigua manu
fudit. Iephte Ammonitas profligavit, et fuerunt alii plures duces fortes
et laudati in Israel, de quibus idem potuisset dici.

Mihi haec verba non videntur referenda esse ad Christum, de quo supra in
tribu Iuda dixit Iacob. Sed in genere de salute loquitur, more
scripturae sanctae, in qua saepe salus pro victoria ponitur, ut 1.
Reg⌊um 14: [1. Sam. 14, 45] ‘Ergone Ionathas morietur, qui fecit
salutem hanc magnam?’ id est, victoriam. Et David in novissimis
verbis: Omnis salus mea non germinat. Q⌊uasi D⌊icat ego etiam
salutes et victorias multas peperi. Sed nulla est illarum comparatio ad
Christum.

⌊um 5. qui accusat fere omnes tribus, quod esset desertus ab illis,
quiescentibus interea aut negociantibus in mari. Quare, inquit, habitas
inter duos terminos, ut audias sibilos gregum? diviso contra se Ruben
magnanimorum reperta est contentio. Galaad trans Iordanem quiescebat, et
Dan vacabat navibus, etc. Contra Iephte, cum rediret a victoria
Ammonitarum, seditionem movent Ephraimitae. [Richt. 12, 1] Iudic⌊um
12: ‘Quare profectus es, inquiunt, in praelium contra Ammonitas, nos
vero non appellasti, ut proficisceremur tecum?’ Et antea cum Gideone
vehementer expostularant Iudic⌊um 8. quod ipsos non adiunxisset sibi
in debellandis Madianitis.

Proinde Iudicum tempore multae magnae et admirandae res gestae sunt, sed
populus nunquam uni duci obedivit, Deus quasi per Synechdochen eos tunc
rexit, ita ut quaelibet tribus haberet suum ducem, nisi quod viciniores
interdum se coniunxerunt, ut Manasse et Zebulon. Totus vero Israel non
fuit congregatus sub unum caput, nisi sub Regibus.

Sic ergo intelligo hanc particulam, quod tantus vir et Patriarcha Iacob
praevidit multas gravissimas calamitates et pericula impendere huic 

[Seite 789]

populo, ex quo nascendus erat Christus, ac propterea divinitus eum regi
et conservari oportere, idque non posse fieri sine maximis certaminibus
et difficultatibus inter gentes et hostes, quos sciebat omnes vires
collaturos esse ad hospites istos novos ni terra Chanaan delendos et
extirpandos.

Sic enim cogitavit, quasi divinans et praedicens futura: Res nova et
inaudita erit, cum incipient Chananaeos pellere suis sedibus, sicut
promisit Deus. Ibi convocatis vicinis, affinibus, cognatis auxilia
colligent, quibus fines suos tueantur et muniant, tum sequentur magni et
difficiles motus, quibus duriter affligentur Israelitae. Ideo opus est
salute divina, ut possint profligare et vincere hostes, ac terram
obtinere. Tu Domine Deus meus promisisti terram posteritati meae usque
ad adventum Schilo. Quia ergo maxima pericula imminent ab incolis et
vicinis illius regionis, rogo ut succurras, et concedas victoriam populo
tuo. Non sinas Israelitas deleri propter promissionem et verbum tuum.

Ita recte addita est particula illa ad excitandam fidem, quae necessaria
est etiam in rebus corporalibus. Sicut Isaac prius fide concipiendus
fuit, quam generaretur ab Abrahamo corporaliter. Nisi enim credidisset
Abraham ipsum certo ex se nasciturum, hoc est, Deum veracem esse in
promissionibus suis, nunquam genuisset eum.

Ad hunc modum fides etiam rerum corporalium, quae nondum apparent, eadem
est cum fide iustificationis et remissionis peccatorum, qua statuimus
Deum nobis propicium et faventem esse, et praestare ea, quae promittit.

Ergo pro filiis Israel et posteritate sua optat Iacob: Domine ego
expectabo victorias tuas. Ubi? in semine meo, et in hac terra ipsi
promissa, donec veniat Schilo. Ac quod huic Dan dico, idem omnes vos
moneo et hortor, ne diffidatis, neve desperetis propter ventura
pericula. Si hostes Philistini aut Syri volent dominari, et aliquando
duriter vos exercuerint et conculcarint, tamen non frangamini animis,
sed expectate auxilium promissum a Deo. Non enim dubium est semen meum
haereditaturum terram hanc usque ad Schilo. Illam promissionem vobis
trado, et propagari et retineri a vobis volo: Deus non derelinquet vos,
sed occupabitis terram promissam, si vel coelum terrae misceatur, et
fractus illabatur orbis.1� Et ut ego expecto victoriam, ita vos quoque
salutem et conservationem vobis promittetis.

Proinde verbum: Expecto salutare tuum Domine, verbum fidei est etiam in
his rebus corporalibus, quae non possunt peti aut expectari a Deo, nisi
certa fide statuamus Deum curare nos, favere, remittere nobis peccata,
et velle adesse in omnibus periculis et necessitatibus, non solum
spiritualibus, sed etiam corporalibus. Sic enim confirmat Iacob et hanc 

[Seite 790]

⌊i 27: ‘Expecta Dominum, viriliter age, et confortetur cor tuum’,
etc.

[49, 19] Cuneus latronum grassabitur in Gad, at ipse tandem victoria
potietur.

Hoc in loco occurrunt Grammaticae cruces inextricabiles. Gad Gedud,
allusio est ad nomen, ut in superioribus, sed quae res sit significata
nescio. Hebraei et omnes interpretes etiam ignorant. Quae enim nos
Christiani non assequimur aut explicamus, ea nec ipsi intelligunt, nec
interpretari possunt. Quia non habent sensum vel mentem scripturae
sanctae. Legere autem sacras literas sine fide Christi, est ambulare in
[Joh. 8, 12] tenebris. Sicut inquit Christus: ‘Ego sum lux mundi’,
qua cum destituantur Iudaei, impossibile est, ut vel unum locum
promissionis recte intelligant, sicut illud de Schilo in benedictione
Iuda ipsis prorsus ignotum est, non enim ambulant in luce, et si quando
incidunt in eiusmodi locos, praedicant opera et dignitatem suam, et
somniant interea, ac fingunt sibi Messiam similem Alexandro magno, aut
I⌊ulio Caesari. Eo animo qui legunt scripturam sanctam, longe melius
collocarent tempus, si Metamorphosin Ovidii legerent.

Tales etiam sunt Sophistae Lovanienses et Parisienses, prorsus subversi
opinionibus operum, et orbati luce fidei et Christi. Quando vero optime
docent, inculcant opera charitatis et corticem legis. Ideo fieri non
potest, ut recte intelligant aut tractent sacras literas. Perinde enim
est, ac si quis in caligine nocturna diem et lucem requirat.

⌊um 24 de Ioacim dicitur: ‘Immisit ei Dominus latrunculos
Chaldaeorum, et latrunculos Syriae Moab et Ammon’, etc. Et de [2.
Kön. 6, 23] Heliseo: ‘Non venerunt amplius Gedudim in terram’. Unde
colligimus esse cuneum militum palantium et grassantium hinc inde, non
iusto exercitu praeliantium, die vordraber, verloren hauff1�,
streyffende Rott, cuiusmodi multos habet Turcicus Tyrannus, qui
excursionibus subinde in vicinos grassantur. Austriaci vocant den
Sackman.2�

In ditione Mansfeldensi, quae mihi patria est, extat imago quaedam 

[Seite 791]

ad similitudinem gigantis sculpta, quae vocatur Gedud, et narrant
incolae bellum illic gestum esse inter Episcopos et Henricum sextum, et
eo tempore auditam fuisse vocem Gedud. Unde vero id ortum fuerit nescio,
num incoluerint loca illa Iudaei, an vero a Diabolo profectum sit.

⌊uasi D⌊icat Non sine magnis laboribus et difficultatibus
possidebimus terram, sed divina tamen salute et ope obtinebimus. Miles
invadet, carpet, lacerabit Gad, sed ipse etiam latrocinabitur, et
vicissim affliget hostes suos. Quomodo? Quia expectabo salutem tuam.

Haec videtur simplicissima sententia. Hebraeis et Grammaticis relinquo
[Ps. 94, 21] liberum iudicium, ut melius aliquid adferant. Psal⌊mo 94.
eadem vox extat Jagodu, ubi usitata translatio habet: Captabunt in
animam iusti, sed rectius redditur: concursant, turmatim conveniunt.
Queritur enim de Pontificibus, Pharisaeis et falsis Prophetis, qui
conglobant se et conferunt mutuas operas et consilia contra veros
doctores, ut depredentur populum falsa doctrina. Sicut hodie Parisienses
et Lovanienses congregantur in unum adversus nos, et fratres nostros
occidunt, et lacerant horribiliter Ecclesiam, carpunt et sauciant, quos
possunt. Illi igitur sunt nostri Gedudim. Nos vertimus: Sie rusten sich
wider die seelen des gerechten, id est, sunt Lovanienses, Parisienses,
Colonienses.

�, er wirt hinder jnen her sein. Dan fretus ope divina insequetur suos
latrones et raptores ex Moab, Ammon [1. Mose 49, 8] etc. Sicut supra de
Iuda dixit: ‘Manus tuae in cervicibus inimicorum [Jes. 11, 14]
tuorum’, quo significatur dominium in hostes Iuda. Item Isaiae 10:
‘Volabunt in humeros Philistiim’. Sed ad hunc modum Gad non vincet
hostes suos, sed se defendet, et premet inimicorum vestigia, ac vicissim
atteret et fugabit eos auxilio Dei. Propterea iubet posteros suos
confidere Deo, ut salute et ope eius tuti esse queant.

⌊eronomio 33. annotavimus in Germanicis 

[Seite 792]

Bibliis1�, et Moses omnino id videtur velle, in primis vero Eliam [1.
Kön. 17, 1] huc referendum puto, sed nihil ausim adfirmare. Textus 1.
Reg⌊um 17. aperte dicit Eliam Thesbiten de habitatoribus Gilead
fuisse, quod propemodum ita sonat, ac si pertineat ad tribum Gad. Sed
non congruunt omnia. Quia est duplex Gilead, in Gad et Manasse, ut in
Germania est Pannonia superior et inferior: Sic Gilead semper divisa
fuit in duas tribus, partem eius tenuit Gad, partem Manasse. Velim
igitur Eliam ponere in eam portionem Gad, quae est superior Gilead. Iehu
unctus est in Ramoth in Regem. Sed non sequitur propterea natum eum esse
in tribu Gad. Ideo nihil possum definire, et magis ad benedictionem Mose
haec quaestio pertinet. Caeterum sententiam superiorem retineo, quod Gad
multa passus sit a vicinis, quorum impetum tamen Deo auxiliante
propulsarit.

[49, 20] De Aser pinguis panis illius, et praebebit delicias Regibus.

Hic de bello et miseria Gedudim nihil dicitur. Pinguedinem panis
arbitror significare fertilitatem terrae. Lechem enim non tantum panem,
sed generaliter omnem escam complectitur, etiam fructus arborum, quod in
nulla alia lingua facile invenies. Hoc igitur vult Iacob, Aser esse
pulcherrimam tribum foecunditate soli, et copia rerum necessariarum ad
vitam tolerandam, esse ibi foelicissimum proventum vini, olei, frumenti,
tanquam in loco pingui et foecundo, in ora maritima et optima fere parte
Galileae, sicut supra situm Isaschar descripsimus circa montem Thabor,
et a Thabor usque ad mare, et ut Iudaei dicunt, usque ad Sidonem,
quanquam de eo dubito. Sed certum est in Galilaea esse solum optimum et
fertilissimum, ita ut vere possit tribus Aser appellari Bethlehem.

Amplificat autem fertilitatem et copiam illam: Praebebit, inquit,
delicias regibus, hoc est, frumentum eius et alia terra nascentia tam
bona et preciosa erunt, ut regum et principum mensis apponi debeant,
sicut de [1. Sam. 25, 36] Nabal dicitur primo Regum 25: ‘Erat ei
convivium in domo eius, quasi convivium regis’. Carmelus sane
celebratissimus est propter nimiam fertilitatem, qui fuit vicinus tribui
Asser. Nihil igitur adversi praedicit Iacob, sed optima quaeque
promittit. Es soll ein gut feist land sein, das Koenige davon essen
mochten.

[Seite 793]

[49, 21] Naphthali cerva emissa dans eloquia pulchritudinis.

Haec tribus est in ultimo confinio terrae sanctae versus Aquilonem,
proxima Syris, ad Damascum et montem Libanum pertingens. Verba autem
Patriarchae Iacob admodum obscura sunt, et propemodum a nemine
intellecta. Iudaei nihil aliud adferunt, quam Naphthali esse cervam
celerem, hoc est, sicut cervus est velocissimum animal, ita terram
Naphthali celerrime proferre fructus, qui offeruntur in templo, ubi
laudatur et celebratur Deus eloquiis pulcherrimis. Quasi vero idem de
reliquis quoque tribubus nequeat dici, ut de Iuda et aliis. Ideo sunt
durae et Iudaicae interpretationes, qui ignorant promissiones.

⌊iorum [Spr. 5, 18 f.] 5: ‘Laetare cum muliere adolescentiae tuae,
cerva charissima et gratissimus hinnulus’. Item quia proxima fuit
tribus Naphthali Syriae ad Damascum et Libanum montem sita, ideo fuit
exposita iniuriis et violentiis vicinorum, sicut cerva venationi obnoxia
est. Reges Syriae habuerunt ibi multas occasiones et commoditates
exercendi tyrannidem et venationem, sed fide patrum, hoc est,
promissionum datarum, et divina protectione fuit emissa, et liberata ex
illis laqueis, semper evasit canes et venabula venatorum, ut manserit
integra et incolumis.

� Inscitia gignit varias opiniones. Iudaei quia non intelligunt res,
ideo varias sententias fingunt.

Mihi haec proxime accedere, et cum rebus congruere videtur, quia has
duas propositiones retinemus, quod Iacob primum loquatur de spirituali
promissione Christi, deinde de corporali benedictione reliquarum
tribuum. Haec enim est promissio: Terram hanc dabo semini tuo post te.
Inde corporales promissiones caeteris tribubus proponuntur de
conservatione earum usque ad captivitatem Bibilonicam, aut ad Christi
adventum. Captivitas enim non ita penitus vastavit et delevit omnia,
quin manerent reliquiae, quae ex toto orbe redierunt in terram
promissam. Necesse igitur fuit non solum dari hanc terram, sed etiam
conservari. Ac saepe liberavit eas Deus a vicinis hostibus, quantumvis
illi cuperent extinctos et deletos Israelitas, et ipsi etiam inter se
gravissime dissentirent nonnunquam. Diabolus semper odio habuit hunc
populum propter promissiones divinas et Ecclesiam in eo collectam,
Quanquam enim multi 

[Seite 794]

⌊mo 76: ‘Notus in Iudaea Deus, in Israel [Ps. 147, 20] magnum nomen
eius’. Et Psalmo 147: ‘Non fecit taliter omni nationi: et iudicia
sua non manifestavit eis’. Si non omnes fuerunt sinceri et boni, tamen
fuit ibi Ecclesia, et doctrina de Deo sonuit in populo Israelitico.

Haec duo igitur certa et firma sunt, quae diximus. De Schilo et de
temporali benedictione et conservatione singularum tribuum, ut de Gad,
de Aser, Dan, etc. audivimus. Ita de Naphthali dicit Iacob: Erit
exposita venationibus et insidiis vicinorum, qui capere et devorare eam
conabuntur, sed debet vocari cerva emissa, hoc est, liberata, non capta,
nec retenta laqueis hostium. Ideo hanc existimo veram et genuinam
sententiam esse de omnibus tribubus: Dabo et servabo eis terram hanc,
tametsi singularum res gestas in specie et particulariter ignoramus, ut
de Gad non possum dicere, quomodo latrociniis et excursionibus Gedudim
vexata sit, aut quomodo pericula illa propulsarit. Sic tribum Naphthali
exagitabunt canes venatici, venabula et retia insidiabuntur illi, sed
vocabitur mihi cerva emissa.

⌊ite 9 Isaiae. Etsi vero cum aliorum expositionibus haec non
congruunt, tamen a rebus ipsis et promissionibus neutiquam aliena sunt.
Sicut enim promissio spiritualis in Iuda, sic et temporalis in aliis
tribubus impleta est.

Sed quid volunt sibi sequentia verba? ELOQUIA PULCHRITUDINIS vel
eloquium speciosum. Alii interpretantur de sacrificiis, sed id ad
caeteras tribus omnes pertinet, praesertim vero ad Beniamin, in qua sita
fuit Ierusalem. Quid igitur sit eloquium illud ignoro, et aliorum
expositiones mihi non probantur, neque tamen aliud quod dicam habeo.

⌊um 5. trahunt, quae fuit Prophetissa ex tribu Ephraim, et vocavit
Abinoen de tribu Naphthali, iussitque eum colligere exercitum contra
Sisera, quem cum vicisset, cecinit Debora Canticum illud pulcherrimum,
quod hoc loco appellari voluit eloquium speciosum. Sit sane ita, cum
nihil melius quod sequamur habeamus, et tamen obstat vocabulum Imre, quo
usus est Iacob, rectius enim conveniret ad canticum illud, si (Simre)
dixisset.

Si vero mihi liceret fingere quicquam, sic mallem exponere: Cum esset
Naphthali extrema tribuum in terra Chanaan, Syris vicinissima, saepius
illorum insidiis et armis impetitam, et ex tot adversitatibus et
afflictionibus eruditam esse, et assuefactam ad maius studium et amorem
[Jes. 28, 19] verbi Dei. Sicut inquit Isaias: ‘Vexatio dat
intellectum’, et vulgo dicitur: 

[Seite 795]

Sauer macht essen.1� Crux et tribulatio facit dulcescere verbum. Qui
enim ociosus et securus est, non adficitur consolationibus divinitus
monstratis, [Jes. 26, 16 f.] nec curat res honestas, multo minus sacras,
sicut dicitur Isaiae 26.: ‘Domine in angustia requisierunt te:
effuderunt precationem, cum castigatio tua super illos esset. Sicut quae
concepit, cum appropinquaverit ad partum, dolens clamat in doloribus
suis: sic facti sumus a facie tua Domine’. Et [Ps. 77, 34] Psalm⌊o
77: ‘Cum occideret eos, quaerebant eum, et revertebantur, et diluculo
veniebant ad Deum’.

Rebus autem secundis et ad voluntatem nostram fluentibus plane
torpescimus et perimus. Successus enim infatuat homines. Sicut Papa
abundantia omnium rerum et securitate dementatus, et laqueis Sathanae
suffocatus est. Apud Poetam dicitur: Stultitiam patiuntur opes2�, hoc
est, qui abundant ocio et quiete, illi diffluunt voluptatibus, et nulli
honestae aut seriae rei student, sed tantum iocularia sectantur. Sed
tentatis, vexatis, crucifixis excutitur veternus ille, ita ut discant
clamare, et petere auxilium et liberationem.

⌊us 50: [Ps. 50, 15] ‘Immola Deo sacrificium laudis’. Sed
praecedit: ‘Invoca me in die tribulationis’.

Haec expositio manat ex duplici promissione, ut supra dixi: Terra donata
est populo Israelitico, deinde etiam conservatio promissa est contra
furores Diaboli, et vicinarum gentium, quae conabantur delere hunc
populum, quem Deus sibi elegerat, ut Salvator Christus ex eo nasceretur,
umb des willen ist es alles zu thun.

[49, 22a] Filius accrescens Ioseph, filius accrescens iuxta fontem.

Sequitur Rahel cum filiis suis, quos peperit Patriarchae Iacob. Nec
minor obscuritas est in horum benedictionibus, quam in praecedentibus
fuit. (Ben Poras) proprie incrementum significat, et huc referendum est
ex superioribus, quod allegavit Iacob coram Ioseph: Deus omnipotens
apparuit mihi in Luza, quae est in terra Chanaan, benedixitque mihi, et
ait (Pre Urbe) Cresce et multiplicare, etc. Ea autem apparitio facta
est, 

[Seite 796]

cum fugeret Sichimitas, defuncta Rahele, et Bilha stuprata a Ruben, a
qua abstinere cogebatur, ita ut nulla spes reliqua esset
multiplicationis et crescentiae, et tamen diceret Deus (Pre Urbe).
Repetivit ergo Iacob promissionem illam, cum videret Ephraim, et
cogitaret (Pre Urbe) pertinere ad Ioseph, qui natus erat ex primaria
coniuge, et quem ipse pro primogenito habebat. Cumque aliter visum esset
Spiritui sancto, qui Iuda futurum patrem Christi docebat, tamen duplicem
tribum constituit in posteris Ioseph, et hoc loco alludit ad nomen filii
Ioseph, Ephraim (Ben Poras) i. e. filius crescentiae.

Et notandus est Hebraismus in voce (Ben), quae si construitur cum re
inanimata, non significat filium, sed hoc quod Latine dicimus res vel
ens, ut Tu es filius mortis, ibi mors non est pater, sed est res
inanimata. Item filius gladii, filius vaginae et filii pharetrae apud
Ieremiam pro [Ps. 80, 16] sagittis, et Psalm⌊o 79: ‘Visita vineam
istam, et perfice eam, quam plantavit dextera tua, et super filium, quem
confirmasti tibi’. Ibi vineam [Jes. 5, 1] appellat filium, et loquitur
de populo Israelitico. Item Isa⌊iae 5: ‘Vinea facta est dilecto meo
in cornu filio olei’, hoc est, in angulo, qui est res pinguis, locus
fertilis.

Ioseph igitur cum appellatur (Ben Poras) non intelligitur naturalis, aut
hominis filius, sed rei inanimatae, videlicet crescentiae. Q⌊uasi
D⌊icas frugiferum quiddam et fructuosum valde, non tantum quod ad
solum attinet, verum etiam ad totam tribum Ephraim et Manasses, quae
futura est populosa, et crescet in magnam multitudinem populorum. Non
enim de persona Ioseph, sed de posteritate tribus loquitur, quam
commendat a foecunditate.

Alii vertunt filium plantae, nec repugno posse tribum vocari plantam
[Ps. 48, 3] seu arbusculam, sicut Ierosolyma Psal⌊mo 48. appellatur
plantula formosa et foecunda. Sed hic generalius loquitur Iacob de re
fructuosa sive arbore, sive sylva. Intelligit enim multitudinem huius
tribus, ac praesertim Ephraim, quae fuit populosissima.

Et addit amplius: iuxta fontem. Q⌊uasi D⌊icat ita crescet et
producet fructus suos, quemadmodum arbor plantata ad fontem. Et videtur
David [Ps. 1, 3] in primo Psalmo huc respexisse, cum inquit: ‘Erit
tanquam arbor plantata secus rivos aquarum’. Siccitas enim et ariditas
causa est sterilitatis. Ideo [Ps. 24, 2] Psalm⌊o 24. dicitur: ‘Super
maria fundavit eum, et super flumina praeparavit eum’, quia sine aqua
non possumus vivere, et omnes villae et civitates plerunque iuxta aquas
conditae sunt.

Ad hunc modum situm huius tribus laudat Iacob. Erit, inquit, foecunda
res ad scaturiginem, et rivos aquarum sita. Significat populum illum
mirabiliter auctum et multiplicatum iri, et futuram numerosissimam
tribum, sicut apparet ex libro Iudicum et Regum. Ephraim habuit regnum,
et egregios viros multos, et duces praestantissimos, licet impios,
habuit et 

[Seite 797]

Prophetas excellentes. Ex Manasse ortus est fortissimus dux Gideon, [Ps.
60, 9] item Iephte, et alii praestantes viri. Et David ait Psalm⌊o 60:
‘Meus est Manasses, Ephraim fortitudo capitis mei, praecipuum robur
est populi mei’, ist mein bestes volck, das ich habe, et meus est
Gilead, das ist mir auch gut.1� Unde apparet Davidem quoque plurimum
tribuisse Ephraim et Manasse, atque ita impleta est benedictio Iacob,
qui dicit hasce duas tribus veluti ad fontem et scaturiginem perpetuam
sitas pulchre succrescere et multiplicari debere.

[49, 22b] Filiae incesserunt super murum.

Recitant fere omnes interpretes, et Hyeronymus quoque fabellam de forma
Ioseph, cuius tanta venustas et decor fuerit, ut de muris, turribus ac
fenestris turba puellarum, et mulierum prospectarit incedentem per viam
publicam. Sed nugae Iudaicae sunt. Non enim loquitur Iacob de persona
Ioseph, sed de tota tribu oriunda ex ipso. Ideo vocem (Schur) deducimus
a (Scharar), quod significat principatum habere, pugnare et vincere.
Unde Sara nomen habet, hoc est, domina, victrix, materfamilias debet
esse Sara, habebit enim multas tentationes, quas opportet eam superare
et vincere. Rectius igitur sic vertemus: Filiae incedit super regimine,
gubernatione. Ubi hoc quoque notandum est, nomen plurale cum singulari
iungi, quod admodum frequens est in sacris literis, ut adiectivum et
substantivum discrepent in numero.

�: Ast ego, quae Divum incedo regina, etc. da her schwantzen3�, und
herein treten maiestetisch.

Erit igitur meus Ioseph pulcherrima tribus, regnum eius mirabiliter
crescet et copiosissime augebitur. Quid fiet amplius? Filiae incedent ad
gubernationem, hoc est, civitates, et filiae civitatum erunt constitutae
pulcherrima gubernatione et politia, optimis moribus, legibus et
disciplina.

Est et haec singularis Phrasis scripturae sanctae: Civitates et filiae
civitatum, quae in Iosua creberrime usurpatur, et Ierusalem dicitur
filia Zion, atque inde Papa ad Ecclesiam easdem appellationes
transtulit, cum Ecclesias minores dixit filiales Parochiarum. Matricem
enim Ecclesiam vocavit Parochiam, aut Episcopalem sedem.

Haec vera sententia est horum verborum: Erit regnum florentissimum et
optime constitutum legibus et ordinibus virorum, magistratuum, et aliis
statibus. Non erit seditiosa aut vaga hominum colluvies. Sicut Achab
celebratur propter praeclaram regni Israelitici administrationem,
quanquam 

[Seite 798]

⌊um 21. grandis autoritatis es, et bene regis regnum Israel. Haec sunt
temporalia, quibus benedixit Deus huic tribui, ut numerosa et frugifera
esset, et optime ordinatam politiam haberet, ducibus, magistratibus,
militibus. Verum non fruetur his omnibus in pace et tranquillitate. Er
solls nicht mit ruge haben, sequitur enim:

[49, 23.24a] Irritarunt eum, contenderunt cum eo, et odio prosequuti
sunt eum periti sagittandi. Mansit tamen arcus eius firmus, roborataque
sunt brachia manuum eius, per manum potentis in Iacob.

⌊o 126: [Ps. 127, 3] ‘Sicut sagittae in manu potentis, ita filii
excussorum’. Commemorat Iacob, qualis sit futurus status et fortuna
huius tribus. Habebit quidem adversarios, et multa patietur, sed vincet
tamen.

Hos autem viros sagittarum intelligo, non tribum Iuda, ut alii volunt,
sed Syros, qui vehementer afflixerunt hoc regnum, et fuerunt insignes
sagittarii. Sicut Ahab ictus sagitta a Syro periit. Fuerunt etiam illis
temporibus optimi milites, sagittarii, et maior eorum usus fuit in
preliis, quam illorum, qui gladiis aut fundis erant armati, sicut adhuc
Turcae plurimum sagittis utuntur, sed hos omnes viri bombardarum
vincunt, qui maximas strages edunt.

⌊mi 126 [!]: [Ps. 137, 7] ‘Exinanite, exinanite usque ad fundamentum
ipsius.’

⌊o 24: ‘Haec est generatio quaerentium eum, quaerentium faciem
tuam’. Nos mechtig reddidimus.

[Seite 799]

Magna sane gloria est, quod Iacob sic audet loqui: Arcus, sagittae,
manus, brachia valida, firma et corroborata sunt. Unde? A manibus Abir
Dei robusti, qui est Deus Iacob. Quia vero promisit Deus, ideo etiam
servabit hanc tribum, quae est ens vel res fructifera, hoc est, potens
et populosa, cuius filiae, id est, civitates procedunt in gubernatione
politica. Sed adversarii acerbe eam et duriter exercuerunt atque
irritarunt. Diabolus enim oppugnat pios non tantum corporalibus, sed
etiam spiritualibus armis. Tamen mansit fortis arcus eius, et brachia
firma et invicta, non suis viribus, sed manibus Abir Iacob.

[Ps. 44, 7] Haec enim est doctrina Christiana, quae proponitur et
Psalm⌊o 44: ‘Non in arcu meo sperabo: et gladius meus non salvabit
me’. Paranda quidem sunt arma, et omnia, quae valent ad regnum
administrandum et res gerendas pacis et belli temporibus, aliquid omnino
agendum est, utendum est his mediis, quae sunt prae manibus,
consultandum est et deliberandum, verum illis omnibus paratis et optime
instructis neutiquam confidendum est, sed orandum: Domine ad adiuvandum
me festina. Adiutorium nostrum in nomine Domini, quia adversarii
consiliis et robore nos longe vincunt.

[49, 24b] Inde pastor, lapis Israel.

Haec particula obscura est propter Hebraeam Phrasin. Lapis vero in
sacris literis Metaphorice accipitur pro angulo, duce, capite, rege. Ut
Ezechias fuit angulus populi. Atque hoc vult dicere Iacob, quod in hac
tribu Ephraim futuri sint pastores et lapides. Posuit enim singulare pro
plurali, usitata figura in omnibus Linguis, ut Latini dixerunt: Romanus
prelio victor.

⌊o 78: ‘Repulit tabernaculum Ioseph, et tribum Ephraim non elegit,
sed elegit tribum Iuda, etc.’ Post Davidem vero et Salomonem Ieroboam
regnavit. 1. Reg⌊um 11. et suscitavit Dominus regnum Israel, ibi
fuerunt multi excellentes Reges et Prophetae, Achas, Hanain, Iona,
Micha, et multi alii, et ante illos Elias et Elisaeus, hi pastores
fuerunt et anguli. Et in scriptura sancta verbum pascere utrunque
significat, [Ps. 2, 9] corporaliter et spiritualiter gubernare. Ut
Psalm⌊o 2: ‘Pasce eos in virga ferrea.’

顬

겍ú

겍ú

顬

顬

顬

gnum igitur beneficium fuit, quod habuit haec tribus tot egregios
lapides, prophetas et reges, quanquam multos idololatricos, qui tamen
videntur resipuisse ante mortem, siquidem dicit scriptura sancta de
plerisque: Et dormivit cum patribus suis.

Caeterum servavit Deus regnum et populum propter electos, sicut etiamnum
[Vgl. Matth. 5, 45] sinit oriri solem suum super bonos et malos, imo
coelum ac tota 

[Seite 800]

creatura multo magis servit iniustis quam iustis, et tamen propter
iustos impiis bene est. Mali fruuntur benedictione sanctorum, quos
oderunt ipsi, cum quidem omnia bona consortio et beneficio piorum eis
obtingat.

Etsi igitur maior pars regum impia, et pseudoprophetae plurimi essent
[1. Kön. 19, 18] in populo Israelitico, tamen dicit Dominus ad Eliam:
‘Reliqui mihi septem millia’. Propter illum caetum servavit Deus
etiam impios et idololatras. Item centum Prophetae, quos absconderat
Abdias, qui conculcabantur ab impiis, et exulare cogebantur, illi erant
salvatores terrae.

Sic hodie Papistae fruuntur regnis et potentia mundi, ibi lucet sol ac
florent omnia, et abundant opibus. Nostri Pastores egent et contempti
[Pred. 8, 14] sunt, et abiecti, sicut dicitur Eccl⌊esiastici 8:
‘Sunt iusti, quibus mala proveniunt, quasi opera egerit impiorum: et
sunt impii, qui ita securi sunt, quasi iustorum facta habeant’.

Habuit ergo tribus Ephraim et Manasse aliquot praestantes viros, qui
fuerunt lapides, hoc est, duces et Prophetae. Deus enim est excellens et
sapiens gubernator, qui potest administrare per pessimos magistratus
regna et politias, et conservare pacem, et iudicium alias melius, alias
peius. Habuerunt et verbum Dei, quod etsi pauci amplexi sunt, tamen
aliqui fuerunt pii, et relicta sunt septem millia, quae non flexerunt
genua Baal, ut supra dictum est.

[49, 25a] A Deo patris tui auxilium tuum.

Maxima et amplissima promissio est, ac vere illud a Mose Deut⌊eronomio
[5. Mose 4, 7] 4. dicitur: ‘Non est alia natio tam grandis, quae habet
Deos appropinquantes sibi, sicut Deus noster adest cunctis
obsecrationibus nostris.’ Ingens enim gloria est habere Deum adiutorem
in omnibus rebus gerendis. Non igitur fortuitum fuit regnum Israeliticum
velut Romanum aut Persicum, sed certo verbo comprehensum.

Deus, inquit Iacob, est auxiliator huius regni et Prophetarum propter
septem millia, hoc est, propter electos necesse est habere regnum
Israeliticum administrationem verbi et politiam. Haud dubie enim coetus
ille septem millium non ad statuas et idola in Dan aut Bethel cucurrit,
sed in templo Ierosolimitano coluit et invocavit Deum. Hoseas annis 80.
laboravit in docendo populo, et taxanda idololatria, et sine dubio
multos convertit. Item Ionas et Micha retinuerunt plures in sana
doctrina, et vero cultu Dei, sed non sine periculo. Amos etiam docuit in
regno Ephraim.

Ita multos Prophetas suscitavit Deus filiis Israel, unde satis constat
eum fuisse auxiliatorem huius populi. Dicit autem Iacob: Deus patris
tui, hoc est, qui promisit patri tuo, seu Deus meus, cuius habeo
promissionem, non deseret te, sed in omnibus aderit tibi.

[Seite 801]

[49, 25b] Et omnipotens benedixit tibi benedictionibus coeli desuper,
benedictionibus abysi cubantis infra, benedictionibus uberum et
matricis.

Hic breviter complectitur benedictionem corporalem. Sadai, et ut Graeci
loquuntur, πολύμας θεὸς est Deus almus, qui omnes alit, et
universalis nutritor et conservator est, qui habet multas mammas. Schad
enim mammam significat, sicut appellat benedictiones uberum et mammarum.

Ac pulchra sane descriptio est, pregnantibus et magnificis verbis
posita. Totum coelum, inquit, erit tuum, tellus et mare, atque omnia,
quae continent, tua erunt. Eodem fere modo benedicit supra Isaac filium
Esau 27: [1. Mose 27, 28] ‘Det tibi Deus de rore coeli et de
pinguedine terrae, abundantiam frumenti et vini’. Sic hoc in loco ait
Iacob: Coelum tibi serviet et mare, et omnia, quae tellus habet. Magna
sane benedictio est, quando dat Deus tempestates commodas, pluviam
serotinam et matutinam, solem et ventos idoneos rebus terra nascentibus.
Si enim deest pluvia, arescunt omnia, et exhauriuntur nimia siccitate.
Quando autem virtus coeli respondet votis colonorum, tum terra non
spinas profert aut tribulos, sed frumentum et alias fruges, quae non
laeduntur uredine, nec rubigine, aut grandine et similibus pestibus
satorum et arborum. Ibi sane agricolae fertilitate et ubertate anni
laeti fruuntur, quod donum nostris temporibus rarissimum est.

Abyssus vero non solum mare illud magnum et oceanum, sed omnem aquam
profundam, ut stagna et lacus significat.

Denique uterum quoque, et uteri benedictionem promittit, quibus breviter
complectitur foecunditatem hominum et pecudum, et quicquid ad usus
necessarios hominum conditum est, id universum dicit fore fructiferum.
Matres non tantum foecundae sint, sed abundent etiam lacte, ut alere
infantes queant. Vaccae praebeant vitulos, lac, butyrum, caseos, item
oves et boves carnes suppeditent.

Magna equidem haec beneficia corporis sunt, sed vilescunt assiduitate.
Ego saepe subducta ratione inveni incomparabiliter plus lactis consumere
genus humanum, quam vini. Greges ovium veluti nubes sunt pluentes lac,
sed negligimus et contemnimus haec dona, quia vetustate et usu
quotidiano viluerunt, et tamen mera sunt miracula et immensa beneficia
Dei.

⌊ite 9: ‘Da eis vulvam abortientem, et ubera arentia’. Matres
propter foecundidatem et partum commendantur, et iis donis prae viris
ornatae sunt divinitus. Foetus in utero, et 

[Seite 802]

aeditus in hanc lucem mirabiliter alitur sanguine et lacte. Maiora
igitur commoda videntur in mulieribus, quam in viris, quae scortatores
nec cernunt nec mirantur, sed pii mariti agnoscunt et praedicant
mirifica opera Dei. Atque hactenus de benedictionibus hominum et
pecudum.

[49, 26] Benedictiones patris tui ampliores sunt, quam benedictiones
maiorum meorum usque ad desiderium collum in mundo, eruntque super caput
Ioseph, et in vertice Nazaraei inter fratres suos.

Hic locus nonnihil obscurus est, et glosam Rabinorum, qui haec et alia
ad personam Ioseph trahunt, saepe mihi improbari dixi. Benedictiones
patris tui, inquit Iacob, hoc est, quae mihi patri tuo sunt promissae,
praevalent benedictionibus parentum meorum. Tu filius meus primogenitus
et filii adoptati ampliora dona habetis, quam maiorum vestrorum fuerunt,
quibus usi sunt in hac vita. Ego generavi duodecim filios, quibus
multiplicavit Deus domum meam, et ex his vidi natos nepotes, ita ut cum
septuaginta animabus, exceptis servis et ancillis, descenderim in
Aegyptum, haec profecto magnifica dona sunt.

Nam Abraham quidem in terra Sichem emit locum in sepulturam Sarae, sed
Ephraim et Manasse possidebunt duas magnas portiones in terra Chanaan,
et mirabiliter augebuntur, et crescent in immensam multitudinem populi.
Praevalent igitur et fortiores sunt benedictiones patris tui in te, nec
fuit ullus maiorum nostrorum ante me, qui ita roboraretur, ut tu Ioseph
in filiis multiplicatus et auctus es. Abraham et Isaac nihil praeter
vestigium illud terrae in Sichem habuerunt. Itaque in te impletae sunt
promissiones mihi datae.

Quod vero addit: ET ERIT USQUE AD DESIDERIUM COLLIUM MUNDI, Iudaei ad
suas cupiditates torquent. Nam pro desiderio vertunt, terminum, nullam
aliam ob causam, quam ut mentiantur, tribum Ephraim possessuram totum
orbem terrarum. Sicut saepe alias eiusmodi somnia sibi fingunt contra
manifestam scripturam, et in primis hoc Caput horribiliter lacerarunt
pestilentissimis glosis suis.

⌊o 72. scriptum est: ‘Et dominabitur a mari usque ad mare, et a
flumine usque ad terminos orbis terrarum’. Item Psal⌊mo 19: [Ps. 19.
5; Ps. 2, 8] ‘In omnem terram exivit sonus eorum’. Et Psalm⌊o 2:
‘Postula a me, et dabo tibi gentes haereditatem tuam’. Ibi regnum
mundi non Ephraim, sed Iuda, et ne huic quidem carnali, sed Schilo seu
Messiae promittitur. Cur igitur Iudaei imperium totius orbis Ephraim
attribuunt? cum fuerint capti sub Ezechia et abducti in Assyriam sine
ulla spe reditus in terram Israel. Nec habuerunt Prophetias aut
Prophetam ullum secum, sed reiecti 

[Seite 803]

sunt et dispersi inter gentes absque ulla spe aut promissione reditus.
Iuda autem captus a Rege Babilonico non fuit destitutus spe et
promissione reductionis futurae post septuaginta annos. Simul etiam
habuit Prophetas euntes una in Babilonem, Danielem, Ezechielem, etc. Ibi
certa promissio et expectatio liberationis fuit. Sed decem tribus nullum
verbum habuerunt prorsus, et omnis spes reditus praecisa fuit, sicut non
redierunt unquam, nisi sub Christo, cum impleretur prophetia de Schilo
et audientia populorum. Ideo Iudaei manifestam corruptelam et
blasphemiam assuunt huic Textui de dominio orbis terrarum, quod tribus
Ephraim sibi vindicatura sit.

Nos ergo hanc particulam sic reddidimus: Usque ad desiderium collium in
mundo, reiecta Rabinorum expositione. Estque idem vocabulum [5. Mose 5,
18] hoc in loco, quo utitur Moses Deut⌊eronomio 5: ‘Non desiderabis
uxorem proximi tui’.

Colles vero metaphorice pro regibus et regnis mundi accipiuntur, atque
hoc vult Iacob: Regnum tuum Ephraim est sicut unum de regnis mundi, cum
quibus dimicabit, ut David cum Syris, Ammonitis, Moabitis saepe
pugnavit, terramque illorum occupavit. Sed imperia mundana non habuerunt
prophetas, non verbum, non cultum divinitus ordinatum, sed [Matth. 5,
45] temere nata et congregata sunt, sicut alias spargit Deus pluviam, et
solem suum oriri sinit super bonos et malos. Hoc regnum autem certo
verbo et certis legibus constitutum est, et habet multos egregios viros,
prophetas et duces. Quemadmodum vero colles mundi desiderant opulentiam,
Rempub⌊licam florentem, et terram fertilem cum omnibus necessariis ad
hanc vitam tuendam, ita tu habes regnum tale usque ad desiderium collium
mundi. Atque adeo Ioseph habebit hoc quod expetunt imperia mundana,
veniet super caput Ioseph, non in aliam tribum. Iuda enim et reliquae
habent suas possessiones.

⌊ite Num⌊eri colligi potest. Simson Nazaraeus fuit, inde Nazareth
nomen habet, [Ps. 132, 17] et Psalm⌊o 132. de Christo: ‘Super ipsum
efflorebit Nazareitas eius’, et [Matth. 2, 23] Matth⌊aei 2.:
‘Quonim Nazaraenus vocabitur’, a verbo Nazir, quod est separare, et
sanctum esse. Erat enim singularis ceremonia Nazaraeorum, abstinebant a
vino et ab omni quod posset inebriare, nec caesariem radebant.

⌊orum 21 [!]. Tales 

[Seite 804]

fuerunt Nazaraei ad unum aut alterum mensem, pro cuiuslibet libitu, aut
erat votum perpetuum, durans per omnem vitam, ut Simsonis.

Amplificat igitur benedictionem Ioseph, non eo tantum, quod omnia bona
habiturus sit, quae possit expetere aut adipisci rex mundi, sed etiam
quod cum certo verbo Dei obventura sint ei, qui reputandus sit tanquam
Nazir. Ita ut benedictio ista respectu aliarum tribuum singulare et
eximium quiddam sit, et magnam praerogativam habitura prae reliquis,
excepta tribu Iuda.

⌊um 8.: ‘Quid est hoc quod facere voluisti, ut nos non vocares, cum
ad pugnam pergeres contra Midian? iurgantes fortiter.’ Ista gloria
carnali inflata est posteritas Ioseph, praesertim cum et dignitas
primogeniturae accederet, quam obtinuerat pater, natus ex primaria
coniuge.

[49, 27] Beniamin lupus rapax mane comedat praedam, et vespere dividet
spolia.

Brevis benedictio est, et quae admodum concinne intelligitur de Paulo
Apostolo, sed Allegorice, quanquam propemodum literalis sensus est. Nam
ut lupus voravit Stephanum, postea divisit spolia per totum mundum in
officio Apostolico et Ecclesiastico spargendo doctrinam Euangelii.

Multi referunt ad Saulem, qui diripuit Amalechitas, et postea regnum
administravit. Sed absurdum est dici lupum eum, qui autoritate divina
gerit bellum. Lupus non expectat condemnationem ovium aut mandatum
pastoris, sed invito eo saevit in animal innocentissimum.

Ego simpliciter sic accipio, istam tribum fuisse instar lupi rapacis,
propter stupratam Levitae uxorem, ibi gladius Beniamitarum devoravit
40000. viros ex omnibus tribubus Israel in duobus praeliis. Postea non
fuit religiosior tribus quam Beniamin, non solum propter Paulum, sed et
propter coniunctionem cum tribu Iuda contra Regem Ieroboam, et reliquas
tribus Israel, cum quidem iustissimas ob causas potuisset aliis tribubus
se adiungere, quia germanus1� frater erat Ioseph. Situs eius fuit
inter Ephraim et Manassen, Iuda a meridie habuit.

[49, 28] Omnes istae sunt duodecim tribus Israel: et hoc est quod
loquutus est pater eorum ad illos, cum benediceret eis, cuique iuxta
suam benedictionem.

Moses in genere de omnibus et singulis filiis Iacob dicit, benedixisse
patrem cuilibet benedictione peculiari, et ipsi propria. Verum Levi,
Simeon, 

[Seite 805]

et Ruben non videtur benedixisse, sed maledixisse potius. Quomodo igitur
dicit unumquemque accepisse suam benedictionem a patre, cum illi
expressis verbis maledicti sint? Maledictus, inquit, furor eorum, et in
coetu illorum non sit gloria mea.

⌊eronomio 33: ‘Vivat Ruben, et non moriatur, sed sit parvus
numero’. Ibi exposuit haec verba Iacob: Non crescas, hoc est, sis
parvus numero.

Levi admodum magnifice benedicitur in Deuteronomio. Sed Simeon omnium
abiectissima tribus est, hic enim a patre Iacob maledicitur, et a Mose
praeteritur silentio. Hieronymus, ut dixi, in ea sententia est, quod
Simeonis nulla fiat mentio, propterea quod Iudas Ischarioth ex illa
tribu nascendus esset. Sed fides sit penes autorem. Iacob non vult eos
prorsus interire, sed servari ad dispersionem in Iacob. Non dat eis
peculiarem possessionem, aut gloriam, ut Iuda aut Ioseph. Et arguit eos
pessimi criminis, a quo petit se et suos servari. In secretum eorum,
inquit, non ingrediatur anima, hoc est, posteritas mea at gloria mea,
hoc est, verus Israel. Simeon igitur perinde ut Ruben vixit inglorius
inter reliquas tribus sine singulari dono, et tamen propter patrem Iacob
recensetur inter posteros et duodecim tribus. Atque hactenus de
benedictionibus singulorum, sicut Moses loquitur.

Iam ex hoc loco colligenda erant exempla, et faciendae collationes
revelationum nostrarum et sanctorum patrum. Insignis enim et clarissima
Prophetia fuit de Siloh seu Messia, filio virginis, in benedictione
Iuda, ubi dixi Siloh dici quasi matricium vel virgineum, quia is partus
tantum virgineus fuit, ex Silia hoc est, matrice, non fuit filius
lumborum. Huc accedit, quod hic virginis filius simul rex et dominus
orbis terrarum futurus erat, qui ligaret pullum ad vitem, lavaret in
vino stolam, id est, adferret remissionem peccatorum, liberationem a
morte, et omnes nos salvaret.

Est admodum sublimis revelatio de filio ex matrice, et domino simul in
divina substantia et virtute. Quia lavare stolam, habere oculos suffusos
rubore, dentes lacte candidiores, ut peccatum aboleat, mordeat, devoret,
hoc non tantum est virginei, sed Dei filii.

Habuerunt ergo patres magnam lucem et cognitionem de duabus naturis in
Christo. Et significat Iacob hoc in loco quales fuerint sermones
sanctorum patrum de semine mulieris, nimirum illi ipsi, aut similes
prorsus 

[Seite 806]

his, quos ex eo audimus traditos ipsi per manus patrum, nempe de filio
virginis et eius regno, qui purgaturus esset orbem terrarum, et
inebriaturus credentes Spiritu sancto, et donis spiritualibus, ut Paulus
copiose exponit ad Romanos et Galatas.

⌊i 3., quem effudit in nos abunde.

Itaque summa diligentia legendi erant Prophetae et tota Biblia, atque
ego sane, si quando haec inter se confero, mihi ipsi irascor, ac mei et
vitae meae me pudet ac poenitet, quod nos post exhibitionem Christi tam
frige curamus dona nostra, et tam infirmiter credimus verbo, cum patres
tanta constantia crediderint, et vixerint in fide promissionum, qua
ingentia pericula et difficultates superarunt. Ipsi ad nos collati
fuerunt novissimi, sed facti sunt primi, nos cum essemus primi, nunc
sumus novissimi.

⌊ite 10: ‘Puer parvus reget lupum, leonem, pardum, etc. Et
delectabitur infans ab ubere super foramina aspidis, et in cavernam
reguli, qui ablactatus fuerit, manum suam mittet’.

[2. Petri 1, 19] Unde Petrus ait: ‘Habemus firmiorem Propheticum
sermonem, cui benefacitis attendentes’. O lieber1� habt acht
darauff, sagt er, tantum fide tenete, quia certa res est. Habemus
baptismum, liberationem a morte et [Joh. 3, 16] a peccato, quia filius
Dei dicit: ‘Sic Deus dilexit mundum, ut filium suum unigenitum daret,
ut omnis, qui credit in eum, non pereat, sed habeat vitam aeternam.’

[Seite 807]

⌊aeos 12. nos sinit nos fidere Deo, docere, gratias agere eo studio,
ardore et admiratione, quam requirit magnitudo rei. Es wer nicht wunder,
wenns einer glaubet, das er fur freuden sturb.

Ideo saepe queror ac doleo me non posse credere, cum tamen sciam verum
esse, quod offertur in verbo, non solum ex scriptura sancta, sed et
experientia in tentationibus doctus et confirmatus. Proinde saepe opto,
ut liceat mihi ex his sordibus carnis meae emigrare, et liberari tot
impedimentis fidei, sive per extremum diem, quem avide exopto et
desidero, sive alio quocunque modo. Me enim pudet ac piget diffidentiae
turpissimae in tanta opulentia promissionum, quibus obruti et inebriati
sumus, quando considero et video tantam fuisse sanctorum patriarcharum
fidem in promissionibus nondum exhibitis. Queruntur idem alii etiam
sancti homines, in quibus natura repugnat fidei, nec possunt frenare et
coercere veterem hominem, quin luctetur adversus spiritum.

Huc accedunt Rottenses et Doctores Papae Scholastici, qui docent et
statuunt dubitationem, quasi natura non pugnemus contra promissionem.
Detestandus igitur furor est Lovaniensium Sophistarum, qui negant doceri
in scriptura sancta, quod propter fidem detur remissio peccatorum, et
donetur vita aeterna. Sancti patres cum viverent in promissione, hoc
ipsum crediderunt, quod dixit Iacob de Siloh ligante pullum ad vitem,
etc. Et Prophetae omnes clamant habere nos remissionem peccatorum fide,
et contra tot et tam praeclara testimonia Spiritus sancti audent porci
et asini illi hanc doctrinam impugnare. An non monstri simile est hoc
docere, et statuere in Ecclesia, quod nostra sponte corrupti et perditi
originali peccato facimus?

Saepe autem haec repetenda et agitanda sunt, ut glorificemus ministerium
verbi et agamus gratias Deo, quod Prophetae excellentiores sumus, quam
patres et Prophetae in veteri Testamento. Hodie enim etiam puer aut
muliercula potest mihi dicere: Confide fili, annuncio tibi remissionem
peccatorum, absolvo te, etc. An non ista audiens et credens habet
remissionem peccatorum et vitam aeternam? An non autem furor et vesania
est, docere, dubitandum esse de hoc, et negare haec omnia in scriptura
sancta proposita esse, imo contendere, quod adversetur huic doctrinae? O
secula, o tempora horrenda et plena periculi, in quae incidimus miseri.

Profecto nihil dubium est, eum, qui porrigit et administrat sacramenta,
esse Prophetam, et eum quoque, qui sumit et credit, quia verba [Matth.
26, 26ff.] Prophetae sunt: ‘Hoc est corpus meum. Hic est sanguis
meus’. Christus 

[Seite 808]

⌊eronomio 18: ‘Prophetam suscitabo eis de medio fratrum suorum
similem tui, et ponam verba mea in ore eius, loqueturque ad eos omnia,
quae praecepero illi: Qui autem verba eius, quae loquetur in nomine meo,
audire noluerit, ego ultor existam’. Huic ergo non credemus nos? cum
gravissima comminatio promissioni adiuncta sit, quae tandem fanaticum
illum et blasphemum spiritum Lovaniensium perdet.

Necessarium igitur est, ut amplificemus ministerium Ecclesiae, hoc est,
nostram gloriam, quia non solum promissionibus nititur fides nostra, sed
et exhibitione eorum, quae promissa sunt. Nos habemus Dominum ipsum
loquentem nobiscum, et proponentem longe illustriores promissiones, quam
fuerunt illae, quae patribus datae sunt. In Baptismo dicit Christus: Ego
libero te, et eripio ex potestate Diaboli, et trado te patri meo
coelesti. Ibi certe debeo statuere Christum non mentiri, et quo firmius
credo, hoc sum sanctior et beatior. Nec sane ulla causa ambigendi est,
siquidem Christus remissionem peccatorum, et vitam aeternam promittit,
et tamen adserunt asini illi non esse ei assentiendum, sed dubitandum
potius.

Non possum istam blasphemiam cogitare aut dicere sine ingenti commotione
animi. Quid enim aliud agunt, quam quod confirmant peccatum originale,
quod natura sua non libenter credit? quam ob causam mihi saepe graviter
succenseo, quod cum libentissime velim credere tanta fide, quantam
exigit veritas, et certitudo promissionum, ita ut montem aheneum
perrumpere, et omnia quae obiiciuntur pericula impavidus contemnere
possem, tamen lex membrorum adversus me militat, et captivum me ducit.
Hanc vero naturam adeo corruptam et foedam laudant et ornant Theologi
Lovanienses, et docent illud ipsum, quod natura cogit nos facere,
perinde ac si dicerem scortatori aut furi, nihil peccas, sed bene facis
indulgendo vagis libidinibus et aliis sceleribus, cum natura per se hoc
ferat, ut iuvenes sint proni ad libidinem, sicut ad alia quoque vitia,
ad ambitionem, avariciam, et similia proclive est ingenium hominum.

Non intelligunt Sophistae, quid sit fides, quid incredulitas, ideo
damnant Christum loquentem, et damnant tanquam Haereticos, qui docent
credendum esse Christi promissionibus. Tam tetros et infernales furores
Diaboli nemo satis exaggeraverit, superant certe omnem sensum et
eloquentiam. Nihil potest dici aut cogitari prodigiosius, quam quod
impellunt et instigant homines ad peccata: Bonum est, inquiunt, quod non
es certus de fide. Christus non loquitur ad te verba promissionis, et si
dubitas de remissione peccatorum, es Christianus.

Haec est Theologia Papae et Theologorum ipsius, hic est ipsissimus
Antichristus. Turca modestior est, qui fatetur Christum esse Prophetam,
et sedere ad sinistram Dei. Sed asini Lovanienses palam negant Christum
esse Prophetam, tametsi verbis id sonent, re ipsa tamen contradicunt, et
negant nos habere remissionem peccatorum et vitam aeternam per Christum,


[Seite 809]

negant et abolent, quantum in ipsis est clarissimas et plenissimas
consolationis [Joh. 1, 29] ac vitae sententias: ‘Ecce agnus Dei, qui
tollit peccata mundi’, [Apg. 4, 12] item: ‘Huic omnes Prophetae
testimonium perhibent remissionem peccatorum accipere per nomen eius
omnes qui credunt in eum’. Item: ‘Non aliud nomen est sub coelo
datum hominibus, in quo oporteat nos salvos fieri’.

⌊anorum 13. vix credimus et assentimur verbo Dei. Illi arserunt fide
futuri et exhibendi Christi, in quo gloriati sunt et vicerunt Diabolum
et omnis generis aerumnas. Nos praesentis et regnantis Christi
promissionibus non exhilaramur, et insuper etiam totus Papatus doctrinam
hanc damnat.

Demus igitur operam, ut gloriam nostram magnificemus, et de die in diem
crescamus in cognitione Christi, hoc est, fide, quae non dubitet, sed
certo statuat sibi donatam esse remissionem peccatorum et vitam in
Christo: qui enim hoc credit, Christianus est, et in numero filiorum
Dei.

Rabiosi et blasphemi Sophistae non sunt homines, imo ne porcorum quidem,
sed Diabolorum nomine et numero digni, cum in conspectu totius Ecclesiae
Christianae ausint docere contra Spiritum sanctum, dubitandum esse de
gratia et remissione peccatorum propter Christum. Turcae, ut dixi antea,
non est tanta impudentia, si enim haberet scripturam sanctam, nunquam
certe haec impugnaret.

Nos vero discamus amplificare et extollere benedictiones nostras, quae
incomparabiliter maiores et illustriores sunt patrum benedictionibus,
habemus claves, Euangelium, Sacramenta, ac copiosam et multis modis
oblatam remissionem peccatorum et vitam. Dominus adsit nobis Spiritu et
gratia sua, ut firma fide haec amplectamur et retineamus.

[49, 29 –32] Praecepit praeterea eis, et ait ad eos: Ego congregor ad
populum meum: sepelite me cum patribus meis in spelunca, quae est in
agro Ephron Hithaei, in spelunca duplici, quae est e regione Mamre in
terra Chanaan, quam emit Abraham cum agro ab Ephron Hithaeo in
possessionem sepulchri. Ibi sepelierunt Abraham et Saram uxorem eius.
Ibi sepultus est Isaac cum Rebecca coniuge sua, ibi etiam sepelivi ego
Leam, in eo agro et spelunca, quae empta est ab Hethitis.

De hac spelunca supra satis dictum est. Vides autem sanctissimum patrem
obiisse in summa fide. Nam hae benedictiones abunde satis testantur,
quid confessus sit, qnid docuerit et vixerit. In hoc Siloh vixit, 

[Seite 810]

⌊aei 27. et apparuerunt multis.

Prima igitur causa fuit, ut haberet populus perpetuam et vivacem
memoriam sui patris, ut scirent se non natos esse de gentibus, sed de
patre promissionis, qui concionatus est de virgineo filio, in quem Iacob
ipse credidit, atque eandem fidem posteri quoque retinuerunt et adhuc
retinent.

Ego tametsi infirmus sum, tamen non dubito, sed certo assentior
Euangelio, quantumvis reluctetur Sathan, et infixum naturae peccatum,
quod malum Lovanienses etiam augere conantur, et addunt stimulos
diffidentiae et impietatis carni impellenti ad dubitationem.

Altera causa est huius sepulturae, quod certo persuasum habeo fuisse
patres istos Abraham, Isaac, Iacob, Ioseph, de numero eorum, qui una cum
Christo redierunt in vitam. Ideo tam diligenter mandat se humari et
condi in monumento illorum. Et est haec confessio fidei ipsius, quam
voluit extare non solum in verbo, quod vivus docuit, sed etiam in morte
et sepulchro, ut posteris eorum perpetuo hoc monumentum ob oculos esset,
et quasi de sepulchris suis eadem monentes audirent patres, quae vivi
olim tradiderant de promissione corporali terrae et de semine benedicto.
Da liegen sie, die es uns gesagt und gelert haben. Sic ergo credamus et
expectemus.

Ita sane crediderunt Prophetae, ut testantur scripta eorum, quamvis
nullus illorum fuit, quin imbecillitatem suam accusaret, et optaret
firmior esse in fide, sicut nos infirmi sumus, et tamen optamus et
suspiramus plenam fidem, et certitudinem conscientiae, quae nihil
dubitet de Christi gratia et beneficiis erga nos.

Gaudeamus ergo quod digni sumus hac furia et persequutione propter
confessionem hanc, et oremus pro eis, ut saltem aliqui convertantur ex
his, qui nobis audientibus et viventibus tam impudenter doctrinam et
fidem Christi in dubium vocare et delere nituntur. Dominus misereatur
eorum, qui sunt convertendi, die andern hole der Teufel weg.1�

[Seite 811]

[49, 33] Cumque iam finem faceret Iacob praecipiendi filiis suis,
collegit pedes suos super lectum, et expiravit, collectusque est ad
populos suos.

Supra audivistic hunc loquendi modum, quod scriptura sancta appellet
mortem sanctorum, imo etiam Ismaelis, collectionem ad populum patrum
suorum. Ita hoc in loco non dicitur, quod mortuus sit Iacob, sed
colligit pedes suos super lectum, defecit et congregatus est ad populos
suos. Voluit enim spiritus sanctus singulari studio et diligentia haec
describere, ut nos certos redderet, patres mortuos esse in fide
promissionis et spe futurae immortalitatis. Si enim fuissent Papistae,
Episcopi, Cardinales, qui rident, et pro fabula habent futuram vitam,
tam iustorum quam impiorum, non tam diligenter curassent funera et
sepulchra sua in certo loco.

Magnifica sane et pregnantia verba sunt: Collectus est ad populum suum.
Estque forma loquendi, quae omnino ad sanctos et pios pertinet, ac
propterea Ismaelem quoque receptum puto in consortium beatorum, quia de
eo etiam scriptum est: Congregatus est ad populum suum. Itaque grata
nobis haec phrasis esse debet, quia testatur sanctos ab initio mundi in
fide et spe resurrectionis obdormivisse.

Qui disputant, utrum translati sint in limbum patrum, an vero in
societatem Angelorum recepti, sine fine et frustra rixantur. Melius est
nos manere cum certo verbo, ut supra aliquoties diximus, quod testatur
esse post hanc vitam populum quendam. Iacob enim non ascendit in coelum,
nec descendit in infernum, quo igitur abiit? Deus habet receptaculum, in
quo sancti et electi quiescunt sine morte, sine poena et inferno.
Quomodo autem vocetur, aut qualis ille locus sit, nemo novit, sed certum
est appellari et esse populum.

[Luk. 16, 22] Rabini quodlibet ex quolibet fingunt. Christus solus
dicit: ‘Lazarus mortuus est et deportatus ab Angelis in sinum
Abrahae’. Huic interpreti et doctori credendum est. quia est Deus et
homo. Sinus autem Abrahae est locus ille, in quem recepti sunt omnes
iusti post mortem. Et ideo Abraham allegatur, quia fuit is pater
promissionis. Non Noah, nec Adam nominatur, qui tamen in illum sinum
collecti sunt. Adam enim non est primus inter mortuos, sed Habel occisus
a Cain. Enoch vivus translatus est a Domino, ne videret mortem. Non
tamen appellatur sinus Adae aut Habelis, sed Abrahae, sive quod
promissio Adamo facta non tam clara fuit, sive aliam ob causam.

Sicut autem in Ecclesia dicimur colligi ad populum nostrum per
Baptismum, per Euangelium et sacramenta, et scimus nos esse in populo
nostro, ita morientes in promissione Christi facta Abrahae transferimur
per Angelos in sinum Abrahae, sive ad populum nostrum. Ac saepe diximus
promissiones patrum pertinere ad resurrectionem et futuram vitam, non 

[Seite 812]

tantum ad corporalem, sed ad alteram etiam spiritualem et aeternam, ubi
cessabunt animalis vitae opera, nutritionis, generationis et similia.
Ubi vero sit populus iste, nescimus.

Papa fingit quatuor ordines mortuorum. Primus est infernus damnatorum,
secundus purgatorium, et dicit Thomas Aquinas infernum esse velut medium
centrum, quod ambiat purgatorium. Circa hoc vero tertius circulus est
infantium non baptizatorum. Quartus est limbus patrum, in quo versati
sunt pii ante resurrectionem Christi.

Haec mera somnia sunt et figmenta humana. Petrus et Paulus clare [Eph.
2, 2; 2. Petri 2, 4] adfirmant Daemones versari in aere. Eph⌊esorum 6.
[!] et 2. Pet⌊ri 2. dicitur Deum Angelis peccantibus non pepercisse,
sed rudentibus inferni in Tartarum detractos in iudicium reservari. His
ego quidem acquiesco, nec inquiro sublimiora, quam ab Apostolis tradita
sunt. De purgatorio nulla mentio est in sacris literis, sed est Diaboli
commentum, ut haberent Papistae nundinas quasdam et aucupia pecuniae.
Sophistae Papae assentiuntur propter Thomam. Verum nihil ad nos Thomas.
Augustinus alicubi meminit Purgatorii, sed admodum obscure loquitur.
Ideo quatuor illos ordines non credo esse veros, quia scriptura non sic
loquitur, sed testatur mortuos sanctos congregari ad populum suum, seu
ad eos, qui crediderunt in Messiam, et expectaverunt adventum ipsius,
quemadmodum Adam cum omnibus suis posteris mortuus est in fide Christi,
qui quomodo serventur certis locis, nos ignoramus.

Sufficit nobis, quod scriptura testatur a principio mundi non periisse
eos, qui crediderunt in semen mulieris, nec traditos esse oblivioni, sed
esse collectos ad populum suum. Qualis autem sit locus ille, nemo potest
dicere.

Supra similitudinem quandam attuli satis crassam de vita foetus in
utero. Nemo enim omnium, qui vivunt hodie, scit, ubi fuerit primis
duobus annis, cum aut in utero viveret, aut editus in hanc lucem sugeret
lac maternum, nescit, quales fuerint dies, quae noctes, quae tempora,
qui gubernatores, et tamen vixit tunc, fuitque corpus coniunctum cum
anima, et ad omnes actiones naturales idoneum. Certissimum igitur
argumentum est Deum velle conservare hominem mirabili modo et ipsi
prorsus incognito. Vide miseriam et paroxismos Epilepticorum et
phreneticorum, quibus ita rapiuntur extra se, ut omni sensu destituti
videantur. Quin noctu cum somnum capimus, nescimus, quo in loco
dormiamus, cum amicis ne, an inimicis.

Quanta igitur stultitia nostra, et temeritas est, velle concludere
divinam sapientiam in angustias illas rationis humanae. An non putabimus
eum servaturum animam, ut nesciam, ubi sim, et tamen sim in loco certo,
cum id faciat quotidie, sicut testantur exempla, quae recensuimus?

Demus ergo gloriam Deo, et hoc honore eum afficiamus, ut statuamus 

[Seite 813]

sapientiam eius immensam esse, eumque plures et mirabiliores modos
habere conservandi nos, quam nostris sensibus comprehendere queamus.
Aliter servat in utero materno, aliter in cunis, aliter in somno, aliter
in morbo. Satis nobis est scire, quod sancti in veteri testamento mortui
in fide Christi venturi, et pii in novo testamento defuncti in fide
Christi exhibiti colligantur ad suum populum.

⌊ientiae 3.

Modum autem quietis illius nemo unquam scivit, exceptis illis qui cum
Christo resurrexerunt, aut ab ipso resuscitati sunt, ut Adam, Heua,
Noah, Abraham et alii, item filius viduae in Naim et filia
Archisynagogi.

Nihil vero dubium est, collectos ad populum suum quiescere. At quomodo?
Dic tu quomodo dormias, aut quo pacto foetus in utero materno servetur.
Mater sensit te in utero moveri et vivere, sed nescis quomodo vixeris,
palpaveris, videris, etc. Suxisti et ubera matris ignarus rerum omnium,
et iam scire ac intelligere vis quomodo servet te Deus in pace post
mortem?

Credamus igitur esse locum aliquem electorum, ubi quiescunt omnes,
praeter eos quos voluit Deus redire in vitam cum Christo, quorum
resurrectione placuit Deo glorificare diem illum primitiarum,
resurrectionis Christi. Credo et Ioseph tunc fuisse suscitatum, qui
omnes iacuerunt in sepulchris usque ad Christi adventum. Haec credere
debemus, non curiosius rimari modum quietis. Quin potius hoc age, ut sis
de populo Dei, et credas Christum, resurrexisse, Deus curabit, ut sis
apud populum electorum, qui effecit, ut esses in utero, in cunis, in
somnis salvus et vivus. Ac mira sane res est, quod facit nos similes
bestiis dormiendo, comedendo, vigilando, etc. Anima enim humana dormit
omnibus sensibus sepultis, et lectus noster instar sepulchri est, in quo
tamen nihil molestum aut grave est, ita nec mortuorum locus cruciatus
ullos habet, sed ut dicitur, requiescunt in pace, quemadmodum in
excitatis e somno et vigilantibus nullae doloris aut molestiae
significationes sunt, tametsi nesciunt, quid interea gestum sit. Idem in
Exstasi fieri solet, sicut Augustinus de suo quodam et matris etiam
raptu narrat, nescivisse utrunque, cum ad se rediissent, ubinam locorum
fuissent.

[Ps. 116, 15] Ideo mors sanctorum honorifica est, et ut Psalm⌊o 117.
dicitur, preciosa in conspectu Domini. Vaccae et boves non habent locum
ad quem colliguntur, sicut Sancti, tametsi illum in hac vita ignoramus,
ut et pleraque alia nescimus. Saepe ego conatus sum observare momentum
illud temporis 

[Seite 814]

quo aut obdormio, aut rursus evigilo, sed nunquam potui id deprehendere
aut praevenire, quin somnus me occuparet praeter opinionem et
cogitationem. Talis etiam erit mors et resurrectio nostra. Wir faren
dahin, und kummen am jůngsten tag herwider, ehe wirs gewar werden,
wissen auch nicht, wie lang wir auß gewesen sind.

Ideo negamus Purgatorium et limbum patrum, in quo dicunt esse spem et
certam expectationem liberationis, sed sunt figmenta stolidi alicuius et
insulsi Sophistae, nam illa ipsa spes et expectatio adfligeret eos,
[Spr. 13, 12] iuxta illud Proverb⌊iorum 13.: ‘Spes quae differtur
affligit animam’. Sicut nos patimur in spe, quanquam non confundimur.
Sed populus ille Dei est sine passione desiderii, et dormit placidissimo
somno et quiete, sicut Christus inquit: ‘Non est mortua puella ista,
vivit, quiescit, etc.’

Postremo quod colligit Iacob pedes super lectum, singularis ritus
notatur istius populi, et significat Moses sedisse Iacob in lecto, cum
loqueretur ad filios. Finito autem sermone reclinavit caput in lectum,
et eodem retraxit pedes suos. Simul et iam ostendit eum volentem et
scientem emisisse spiritum in fide et spe venturi Christi, hat die bein
von der erden auff das bette gelegt, und gesagt: Jch fare dahin in
nomine Christi.

Cap⌊ut L. et ultimum.

[50, 1 –3] Ruitque Ioseph in faciem patris sui, et flevit super eum,
osculatusque est eum. Porro Ioseph servis suis medicis mandavit, ut
aromatibus condirent patrem suum: et aromatibus condiverunt medici
Israelem, donec transirent quadraginta dies (nam sic implentur dies
eorum, qui aromatibus condiuntur) et luxerunt eum Ægyptii septuaginta
diebus.

Caput ultimum continet pompam funebrem. Reverentia Ioseph erga patrem
proficiscitur ex fide et spe resurrectionis. Statuit enim patrem suum
vivere, alioqui nec ungeret, nec oscularetur ipsum. Fuit autem
pulcherrima religio seu ceremonia haec, quod ungunt eum quadraginta
diebus, et triginta lugent, quibus numeris iunctis prodeunt 70. dies.
Magnifica sane pompa fuit. Deus sepelivit Iacob honorificentius quam
filium suum Christum Iesum. Nec frustra Moses tam diligentur numeravit
dies unctionis et luctus, sed voluit singulari studio celebrare exequias
illas Iacob honestissimas.

Magnum omnino est, quod peregrinus ille in tanto honore et gratia fuit
apud regem Pharaonem et Principes Aegypti, ut tanto tempore eum
lugerent, et extrema officia pietatis defuncto summa voluntate et
reverentia praestarent.

[Seite 815]

Deinde ex unctione illa apparet habuisse Aegyptios excellentia aromata,
myrrhae, balsami, casiae, quae potuerunt conservare corpus septuaginta
dies. Nam hanc virtutem tribuunt myrrhae, quod prohibeat putredinem et
foetorem. Augustus cum venisset in Aegyptum, ostenderunt ei corpus
Alexandri Magni et Ptolomaei, qui multis annis fuerant in sepulchris
conditi, quod vehementer miratus est, ita servari ea potuisse, ut
extaret adhuc cutis et omnia membra. Ferunt idem de cadavere Titi
Imperatoris. Fuerunt igitur admodum preciosa aromata, quibus reddiderunt
cadavera imputribilia tot annis, cum quidem regio esset fervidissima,
qui fervor maxime resolvit corpora.

⌊aei 2. Si enim credimus in ipsum, inungimur myrrha, ut non
putrescamus, sed servemur ad futuram resurrectionem.

[50, 4 –6] Transactis autem diebus luctus, loquutus est Ioseph ad
domum Pharaonis in haec verba: Si inveni gratiam in conspectu vestro,
loquimini quaeso ad Pharaonem huiusmodi verba: Iuramento adegit me pater
meus, dicens: En ego morior, sepeli me in sepulchro meo, quod mihi fodi
in terra Chanaan. Nunc igitur ascendam, et sepeliam patrem meum, atque
revertar. Et dixit Pharao: Ascende, et sepeli patrem tuum, sicut
adiuravit te.

⌊uasi D⌊icat Neque odi terram istam, neque inde cupio profugere, sed
fides servanda est patri. Rex ergo hac causa motus clementer eum
dimittit, et adiungit comites itineris, sicut sequitur.

[Seite 816]

[50, 7 –14] Cum igitur Ioseph ascenderet ad sepeliendum patrem suum,
ascenderunt cum eo omnes servi Pharaonis, seniores domus eius, et cuncti
senes terrae Aegypti. Sed et universa domus Ioseph et fratres eius,
atque domus patris sui: duntaxat pubem suam, greges suos atque armenta
sua reliquerunt in terra Gosen. Ascenderunt quoque cum eo currus et
equites, et facta est turma magna valde. Et venerunt ad aream Atad, quae
est cis Iordanem, et planxerunt ibi planctu magno et acerbissimo:
luxitque patrem suum septem diebus. Habitatores autem illius regionis,
nempe Chananaei, quum viderent luctum in area Atad, dixerunt: Luctum
ingentem habent Aegyptii: et ob hanc causam vocatum est nomen loci
illius: Luctus Aegyptiorum, qui est cis Iordanem.

Fecerunt ei ergo filii eius, quemadmodum mandaverat illis. Et abduxerunt
in terram Chanaan, et sepeliverunt in spelunca duplici, quam emit
Abraham cum agro in possessionem sepulchri ab Ephron Hithaeo e regione
Mamre. Reversusque est Ioseph in Aegyptum, postquam sepeliverat patrem
suum, ipse et fratres eius, atque omnes qui ascenderant cum eo ad
sepeliendum patrem eius.

Non tantum concedit Pharao, ut abeat in terram Chanaan, sed tota domus
regia, omnes senes Aegypti, fratres Ioseph cum filiis et famulis,
relictis in Aegypto parvulis tantam et gregibus, ipsum comitantur, qui
sane pulcherrimus apparatus et pompa funebris fuit. Voluit enim Ioseph
patrem sepelire honorifice, ut satisfaceret promissis, et fama de obitu
eius spargeretur per totum Aegyptum et Chanaan, ideo ultra septuaginta
dies luctus, quibus antea unxit et flevit patrem, septem diebus
cunctatur in terra Chanaan non dolo, sed luctus gratia.

� Fuit area quaedam septa spinis, in qua frumentum triturari solitum
est. Alii proprium nomen viri faciunt, cuiusmodi etiam in Germanica
lingua multa sunt, dorn, birnstil etc.

Sed hic quaestio oritur, quae me valde movet, quomodo dicat Moses
transisse Ioseph Iordanem ex Aegypto. Recta enim via est ex Aegypto per
desertum Ethan, et quadraginta dierum iter est ad Hebron, Iordanis 

[Seite 817]

vero est ad orientem. Sic autem solvo hanc quaestionem. Iacob non est
ductus via illa trans Iordanem, qua filii Israel, qui profecti ab
oriente transierunt Iordanem. Hebraea vox utrunque complectitur, citra
et trans vel ultra. Hebron est vicinior, aut certe tam vicina Aegypto,
quam est Iordanis. Ioseph vero patrem suum non duxit per Iordanem, quia
non pervenit eo, cum Atad sit citra Iordanem.

[50, 15] Fratres autem Ioseph timuerunt, cum pater eorum esset mortuus,
et dixerunt: Forte odio prosequetur nos Ioseph, et rependet nobis
universum malum, quod in eum designavimus.

Primum vides hic quam horribile malum, ac propemodum vulnus immedicabile
sit peccatum et conscientia mala. Audierant filii Iacob benedictiones
patris, et quanquam illis duobus Simeon et Levi satis tristes poenae
denunciatae sunt, tamen remissa erat iniquitas eorum, siquidem benedixit
eis pater, ut crescerent et multiplicarentur. Reliquae vero tribus omnes
opulenter benedictae et locupletatae erant, praesertim Iuda, et vixerunt
Iacob adhuc superstite cum Ioseph in Aegypto 17. annos, et multis magnis
beneficiis ab eo fuerunt adfecti, sine intermissione gratiam et
misericordiam tanquam parentis experti. Viderant etiam et senserant
φιλαδελφίαν eius, quod amaret fratres, et admodum amanter
ipsos complecteretur, sicut non solum blandissimis verbis compellarat
eos, sed etiam dimiserat a se, ut ad parentem redirent cumulati maximis
muneribus.

Nihil igitur aliud apparet in Ioseph, quam mera et, ut ita dicam,
misericordissima misericordia intus et foris, cor eius arsit amore
paterno, manus fuerunt plenae ingentibus beneficiis erga fratres, et
tamen adhuc inquietus est animus eorum, atque ita excruciantur
conscientia sceleris et aculeo mortis, ut nequeant confidere homini
optime de ipsis merito.

An non igitur horribilis res est peccatum? Facile id quidem perpetratur,
praesertim extra tentationem, ubi homines amoto metu securissime et
liberrime peccant, dencken, es hat kein not. Sed quando revelatur et
sequitur morsus et stimulus conscientiae, tunc nulla remissio aut
consolatio sufficit ad eum retundendum et reprimendum. Proinde Papa cum
suis complicibus, ut Diabolus ipse, execrandus est, qui replevit orbem
infinitis peccatis, et docuit desperationem de misericordia et gratia
Christi. Non enim sine magna difficultate aspirat mens ad benignitatem
et ignoscentiam Dei, quem natura fugit et aversatur, quando sentit eum
offensum esse multis magnis et enormibus peccatis. Consolatio
difficulter admittitur, remissio admodum aegre haeret in animo,
quantumvis multis promissionibus et signis benevolentiae Dei confirmata.
Unde colligi potest, quam sit acre venenum peccatum in natura hominis.

[Seite 818]

Neque vero subito id perspicitur simplici lege tantum proposita, nisi
veniat ad virtutem suam, et incipiat reviviscere. Ibi tum atrocitas
venenati et infernalis mali deprehenditur, adeo ut etiam mors et sanguis
filii Dei vix possit satis tegere et abolere peccatum.

Vide quid faciant Petrus et reliqui Discipuli, quam sit durum cor
illorum, et incredulum et insensatum ad resurrectionem Christi. Ita in
his fratribus pertinacissime haeret peccatum, ut non potuerit hactenus
sopiri aut tolli tantis beneficiis, tam benigna et suavi compellatione,
ac mandatis ad patrem plenissimis humanitate et benevolentia, tot
denique annorum placidissima conversatione. Ideo enim defuncto iam
parente trepidant et timent male sibi conscii, ne oderit ipsos Ioseph,
neve ulciscatur iniuriam illatam, et reddat malum pro malo. Quis haec
cogitat aut loquitur, nisi ipsissimum virus peccati resuscitati per
legem? hoc non possunt compescere aut sanare iam 17. annis curatum et
mitigatum.

At vero quam facile, quamque leviter peccarunt Simeon et Levi et reliqui
fratres, sed quam difficulter sanentur, testatur hoc in loco scriptura.
Inde adeo fit, ut multi qui non audiunt verbum gratiae ad desperationem
adigantur, et aut in flumina se praecipitent, aut laqueo vitam finiant:
quia [1. Mose 4, 7] non possunt ferre vim peccati revelati et viventis.
Dum cubat in foribus, ut ad Cain dicitur, negligitur, et subinde aliis
atrocioribus cumulatur, man felt in eine sund uber die ander. Sed cum
excitatur et vivificatur, tum oportet impendi sanguinem filii Dei, ut
tollatur.

Tanta nimirum medicina et salus requiritur, divinitas incarnata et
sanguis ipse filii Dei.

Cum igitur plus satis mali et miseriarum sit in originali peccato, in
quo concepti et nati sumus, tanto magis detestandi sunt Papistae, qui
augent et aggravant calamitatem nostram peccatis actualibus et legibus
Papae.

Caveat vero lapsus qui potest cavere. Lapsi autem discant resurgere et
fortiter credere. Et in his agonibus intelligimus quid sit credere, quod
Sophistae ignorant, et cogitant fidem esse opinionem quandam conceptam
humana persuasione, quia nesciunt legem et peccatum, ideoque nec
Euangelium et gratiam intelligunt, putant esse res exiguas et leves,
quibus facile possis mederi operibus et viribus naturalibus. Quod si
didicissent et experti essent in tentationibus, quam difficile sit
erigere se et exuscitare fide salvatoris contra peccatum et mortem,
longe aliter docerent. Sed haec ignorantes stertunt, et somniant
peccatum nihil aliud esse, quam concupiscentiam carnis. De dubitatione
vero, de diffidentia, de odio aut fuga Dei nihil sciunt, ideo non sunt
digni nomine Theologorum, quia praecipua capita doctrinae Christianae
nesciunt.

[Seite 819]

Discamus ergo peccatum horribile malum esse, non cum designatur, tum
enim mirum in modum adlubescit et placet, sed resuscitatum per legem
esse infernum ipsum, et longe potentius coelo et terra, adeo ut non sine
magno labore apprehendi queat gratia, ut statuat animus opressus lege et
peccato: quanquam peccavi, tamen misit Deus filium suum in mundum, non
ut iudicet mundum, sed ut salvetur mundus per ipsum. Haec consolatio
nisi adsit, non est ullum remedium aut auxilium adversus peccatum et
stumulum eius, etiamsi mille cucullos induas, aut ad extremos Garamantes
peregrineris.1�

Sicut ego olim monachus sperabam fore, ut possem conscientiam meam
pacare ieiuniis, oratione, vigiliis, quibus adfligebam corpus meum
miserabiliter, sed quo magis sudabam, hoc minus tranquillitatis et pacis
sentiebam, quia vera lux erat ex oculis remota, eram sine fide, et
invocabam Sanctos et beatam Virginem, offerebam eis missas, donec iam
immenso Dei beneficio ex hac caligine rursus emergimus, et agnoscimus
Christum, quem sepelivit monstrum illud Romanum et Sophistae eius. Scio
eum non tantum historice mortuum esse ante 1500. annos, sed mortem eius
durare ab initio usque ad finem mundi, et succurrere omnibus sanctis per
totum tempus mundi, Adae, Heuae, etc. Tam recens mihi nunc Christus est,
ac si hac hora fudisset sanguinem.

Haec ego in Papatu prorsus nescivi, putabam enim mortem Christi ad
originale tantum aut ad praeterita peccata infantiae pertinere, ad me
vero nihil.

⌊nis 3.: ‘Sicut Moses exaltavit serpentem in deserto: ita exaltari
oportet filium hominis, ut omnis qui credit in eum non pereat, sed
habeat vitam aeternam, etc.’ Der glaube der thuts. Haec fides reddit
tranquillas conscientias usque ad finem mundi, non quod deleatur prorsus
memoria peccati, quia vult Deus nos memores et gratos esse pro immenso
beneficio, quo eduxit nos e captivitate Diaboli, verum ita, ut
conscientia non crucietur, sed sciat se habere remissionem peccatorum et
vitam aeternam per Christum.

Sequitur oratio fratrum, quam instituunt ad placandum Ioseph, et dicunt
quidam Ephraim fuisse legatum et oratorem.

[Seite 820]

[50, 16 –18] Significabant ei ergo in hanc sententiam: Pater tuus
prius quam moreretur, mandavit nobis dicens: Sic dicetis Ioseph: Condona
quaeso nunc fratribus tuis iniquitatem, et peccatum eorum: nam
maledixerunt tibi: et nunc ignosce quaeso iniquitati servorum Dei patris
tui. Ioseph autem flevit, quum illi loquerentur cum eo. Venerunt enim
fratres eius ad eum, et proni prociderunt in terram coram, eo dicentes:
Ecce nos sumus servi tui.

Utuntur singulari Rhetorica, non tantum repetendo mandata patris, quo
veluti lege ipsum cogere ad ignoscendum volunt, sed se etiam ornando et
collaudando, cum appellant se servos Dei patris eius. Q⌊uasi D⌊icant
Nos quoque sumus servi Dei, colimus eundem Deum, quem tu et pater tuus
coluit. Remitte ergo nobis hoc peccatum propter communem Deum, quem
omnes nos timemus et reveremur. De Deo non dubitant, quin remiserit
universa delicta ipsorum, sed de fratris animo incerti sunt, qui tamen
17. annis multis beneficiis testatus fuerat se placatum esse et summa
voluntate ignoscere, sed ipsi diversum sentiunt, nec possunt tot
argumentis benevolentiae et charitatis fraternae acquiescere. Ea nimirum
natura est peccati, ut dixi, horribiliter excruciantis conscientiam
etiam coram hominibus, sed coram Deo longe gravius accusat et terret.

[50, 19 –23] Quibus dixit Ioseph: Ne metuatis. Num Dei loco ego sum?
Equidem vos cogitastis adversus me malum, at Deus cogitavit idipsum in
bonum, ut faceret quemadmodum hodie apparet, ut servaret in vita populum
multum. Ne igitur metuatis, ego pascam vos et parvulos vestros,
consolatusque est eos, et loquutus est eis in cor eorum.

Habitavit itaque Ioseph in Aegypto, ipse et domus patris sui, vixitque
centum et decem annis. Vidit etiam Ioseph ex Ephraim filios usque ad
tertiam generationem. Filii quoque Machir, filii Manasse nati sunt super
genua Ioseph.

Respondet Ioseph admodum amanter et placide: Vos, inquit, allegatis
Deum, cuius servos vos profitemini, quod libenter audio et credo, atque
idem de me statuetis, eademque ex patre nostro audivistis, agnosco ergo
et accipio legationem hanc summa benevolentia et humilitate, nec me
supra Deum effero, neque quicquam mali de me suspicari vos volo, quasi
contra Deum aliquid facturus sim. Si me servum Dei esse existimatis,
nolite putare me ipsi adversaturum. Si Deus ignovit vobis, si habetis
bonam conscientiam, et de venia ac remissione eius 

[Seite 821]

certi estis, quid est quod de me dubitetis? Nunquid enim supra Deum ego
sum? Manete mecum sub Deo, et speremus eum nobis propicium et placatum
esse.

顬

겍ú

顬

顬

顬

摧ᥜ®ᴀymaretur, et iam quia audit fratres dubitare de sua
ignoscentia, cum Dei et patris Iacob remissionem et veniam consequuti
sint, ait: Si Deus remisit vobis, cur ego non condonarem omnes offensas?
et addit gravissimam sententiam: Verum quidem est: Vos cogitastis contra
me malum, sed mirabilis est Deus in consiliis suis, qui cogitationes
vestras pessimas vertit in nostrum commodum et bonum maximum.

Non igitur vult eos negare aut oblivisci peccatum et machinationes de
caede ipsius, sed videte, inquit, Dei opus mirandum, qui convertit omnia
in summum beneficium, ut essem salutaris multis populis, qui fuissent
extincti fame, nec cognovissent Deum, nec verbum eius audivissent, nisi
ego in Aegyptum a vobis fuissem venditus. Ita Deus ex tanto malo summum
bonum effecit. Facile igitur vobis ignosco, cum videam Deum vestro
pessimo consilio mihi et infinitis aliis plurimum profuisse.

⌊anorum 8: ‘Scimus quod diligentibus Deum omnia cooperantur in
bonum, iis qui secundum propositum vocati sunt sancti’. Et Augustinus
alicubi inquit: Tam bonus est Deus, ut non permittat malum fieri, nisi
ingens bonum inde possit elicere.

Sed inde non sequitur hoc, quod colligunt homines profani, et a [Röm.
3, 7 f.] Paulo refutatur Rom⌊anorum 3: ‘Si enim veritas Dei in meo
mendacio abundavit in gloriam ipsius, quid adhuc et ego tanquam peccator
iudicor, et non sicut blasphemamur, et sicut aiunt quidam nos dicere:
Faciamus mala, ut veniant bona?’ Addit enim Paulus: ‘Quorum damnatio
iusta est’.

Lex quidem subintravit, ut abundaret delictum, hoc est, per legem
monstratur magnitudo peccati, et non tantum non sanatur, sed etiam
abundat. Verum haec magnitudo facit etiam abundare gratiam. Itaque
magnitudo peccati neminem debet adigere ad desperationem, sed magis
commendanda et amplificanda est magnitudo gratiae, quae absorbet peccata
quantumvis magna.

Haec vero impia ratiocinatio est: Si peccatum nostrum commendat
misericordiam Dei, ergo peccemus. Non enim hoc vult aut permittit Deus,
nec praescribit tibi regulam, iuxta quam impune delinquas. Non dicit se
propter peccatum benefacere. Aliud est reddere bonum propter peccatum,
aliud subvenire et succurrere propter peccatum.

Omnino enim detestatur et odit Deus peccatum, et tamen proponit
promissionem: Qui lapsus est, non desperet. Non iubet facere peccatum, 

[Seite 822]

sed prohibet. Postquam vero designatum est, et lex accusat et terret
conscientiam, ut fiat supra modum peccans peccatum, Rom⌊anorum 7. ut
hic in fratribus Ioseph apparet, ibi non vult regnare mortem, sicut
testatur [Hes. 33, 11] apud Prophetam: ‘Nolo mortem peccatoris, sed ut
convertatur et vivat’. Sicut peccatum abominatur, ita lapsum non vult
manere in peccato vivente, sauciante et torquente conscientiam per
legem, sed dat promissionem et remedium, quo servetur animus saucius, ne
desperet. Pharisaeus non debet salvus fieri praesumendo, nec David aut
latro perire desperando.

Sed regia via incedendum, et fugiendum est peccatum. Quanquam enim
promisit Deus veniam, sicut ait Augustinus, tamen non promisit hoc, quod
certo sis rediturus post lapsum, sicut Saul et Iudas non redeunt. Non
est in nostra potestate apprehendere gratiam, neque scis, an possis
remissionem oblatam accipere. Ideo timendus est Deus, qui et
praesumptionem et desperationem odit. Sicut nolo peccatorem, inquit, ita
nec mortem peccatoris volo. Sed si malicia Diaboli impulsus es ad
peccandum, et lex te condemnat, Diabolus ignita sua tela in te torquet,
et praecipitare conatur in infernum, nolo te mori aut desperare, sed
confugere ad Christum salvatorem, qui non vult mortem peccatoris, sicut
nec peccatorem vult.

Ad hunc modum facit Deus ex malo bonum, non quod velit malum fieri, sed
tanta est bonitas ipsius etiam in malicia nostra, ut non possit facere,
quin remittat peccatum, si quando ingemiscit peccator et implorat
misericordiam. Wenn das geschicht, so soll es vergeben sein.

⌊ite 5: ‘Super data venia ne sis securus, ut peccata peccatis
accumules, nec dicas: Misericordia Dei plurima est, copiae peccatorum
meorum ignoscet. Tam enim ira quam misericordia festinat ab eo, et in
sceleratos furor eius incumbet’. Nos Germanice dicimus: du solst nicht
auff barmhertzigkeit suendigen. Et paulo ante: Ne dicas: postquam
peccavi quid mihi triste accidit? Dominus enim patiens quidem est, sed
impune te non dimittet.

Itaque quo maior est bonitas et misericordia Dei, hoc minus ea abutendum
est, sed qui lapsus est, confugiat ad gratiam eius, ubi videbit quam
difficile sit erigere se et consolationem admittere, ea vero apprehensa
iam sanatum est peccatum.

Sin fretus bonitate Dei sciens et prudens mandata eius violare ausus
fueris, periculum est ne pessumdet te peccatum, antequam accipias
remissionem in filio, sicut Iudas, Saul, Achitophel, Absolon non possunt
ad eam aspirare, qui in misericordiam et gratiam Dei obstinate
deliquerunt.

Quod igitur ait Syrach: De propiciato peccato noli esse sine metu, ad
futurum peccatum pertinet, ne quis errorem Sophistarum inde probare 

[Seite 823]

conetur, qui docent non esse credendam remissionem peccatorum, et esse
eam incertam. Sed haec est sententia: Non debes in futurum peccare. Non
ita fidendum est misericordiae Dei, ut ea abutamur, tales enim sunt
[Röm. 3, 8] qui dicunt: ‘Faciamus mala, ut veniant bona.’

Deus cum prohibuit peccatum, vult te id fugere et vitare. Ubi vero
perpetratum est ac mordet te, et ad desperationem impellit, sicut Adam
in Paradiso fugit Deum et abscondit se, cum agnosceret nuditatem suam,
nec posset consistere ad vocem Dei, ibi peccatum erat in suo actu, et
horribili iudicio accusandi et damnandi, et re vera mortuus erat iuxta
[1. Mose 2, 17] sententiam Dei: ‘quocunque die comederis ex eo, morte
morieris’, tum vero ad verbum gratiae properabis, sicut Adam
reviviscit ad promissionem [1. Mose 3, 15] de semine mulieris:
‘Inimicitias ponam inter te et mulierem, et semen tuum et semen
illius, ipsum conteret caput tuum’, etc. id est, Adam et Heua non
morientur, sed vivent, et habebunt semen, quod servabit eos. Ibi rediit
uterque in vitam et salvatus est.

Diligenter igitur hoc tenendum est, quod Deus non vult peccatum, neque
quicquam propter peccatum facit, quia odit illud et punit, sicut [Röm.
2, 6] scriptum est. ‘Reddens unicuique secundum opera sua.’ Sed his
in quibus abundat peccatum per legem, offert gratiam et salutem. Antea,
inquit, prohibui praesumptionem, sed non obedivisti mihi, nunc prohibeo
desperationem, utrunque peccatum fugies: Ne dicas, est propiciatio et
expiatio pro peccato, ergo ero sine metu, non pergas in ea securitate,
fieri enim potest, ut obruaris desperatione, priusquam apprehendas
misericordiam. Nescis horam mortis, nescis an Diabolus tibi, antequam
resipiscas, manus iniiciat, aut mora te praeoccupet.

Non enim talis res est peccatum aut mors, quae possit libere deponi aut
abiici, sicut tunica exuitur, sed penetrat medullas carnis et spiritus,
sicut videmus in tentationibus desperabundos aegritudine animi et tabe
confici, et David hanc vim illius et tyrannidem horribiliter sensit, cum
[2. Sam. 12, 7] audiret ex propheta Nathan tristissimam reprehensionem:
‘Tu es ille’, etc. [2. Sam. 12, 13] Ibi exclamat: ‘Peccavi
Domino’, et oculis atque animo eius nihil aliud quam mors et exitium
obversatur, periissetque eo ipso momento, nisi subiecisset statim
Propheta: Non morieris, Dominus abstulit peccatum tuum. Tanta nimirum
vis est desperationis et peccati, ut exhauriat corpus cum anima.

Non igitur temere peccabis fiducia ignoscentiae divinae, sed in
desperatione tantum ea nitendum et acquiescendum est. Atque ibi
succurrere debent pastor et ministri Ecclesiae, et misericordia
exuberans supra peccatum amplificanda est, sicut Nathan Davidem hac
consolatione [2. Sam. 12, 13] resuscitat ex mortuis: ‘Dominus
transtulit a te peccatum tuum’. Wie thustu? wiltu darumb sterben in
deinen sunden? Er kunt es aber gleich wol lang nit uberwinden. Postea
tamen longo tempore cum aculeo et morsu 

[Seite 824]

illius peccati conflictatur, quantumvis remissum et condonatum esset.
Vide enim tristissimas eius querelas in Psalmis, so sihestu, was
peccatum fuer schaden thut, est intolerabile onus, et virus plane
Diabolicum.

Noli ergo securus esse ad designanda mala, ut veniant bona, etsi enim
utitur Deus hoc scelere fratrum Ioseph ad salutem multorum hominum, et
alia plura exempla misericordiae divinae passim extant, tamen periculum
est, ne illi, qui sine metu sunt, praeoccupentur a morte, et descendant
in infernum, antequam possint confugere ad misericordiam Dei. Nam id
quoque praesens historia testatur et monstrat quam difficile sit post
peccatum resipiscere, et credere salutem hanc, quod Deus gratis sit
propicius propter filium agnoscentibus delicta. Et illi in primis non
sine magno labore eluctari possunt ex desperatione, qui educati sunt in
lege et carcere Papae, irretiti laqueis traditionum humanarum. Semper
aliquid adferre cupimus meritorum, et optamus, ut respiciat Deus
contritionem et satisfactionem nostram, quem errorem adhuc impudenter et
impie stabiliunt Lovanienses.

Nos vero eam reiecimus et damnavimus. Poenitentia enim complectitur
terrores conscientiae et fidem, hoc est, docet Christum gratis subvenire
peccatori vicino desperationi, et fide tamen se erigenti et clamanti:
Miserere mei, Deus, propter Christum, in quem confido passum pro me.
Quod si in hac fide perseveras, certo salvaberis.

Sed senties simul horribilem luctam legis, naturae, coinsuetudinis,
totius denique mundi repugnantis huic fiduciae salutis. Ideo non paratur
[Eph. 2, 8] ea nostris viribus, non est acquisita fides, sed ut Paulus
ait, ‘donum Dei est, non ex nobis.’ Ac propterea Ioseph tam blande
et suaviter se gerit erga fratres, et loquitur ad cor eorum, consolatur
eos quibus potest blandiciis, tantum ut dubitationem illam de
benevolentia sua eximat, et addat eis animum, ut statuant abolitam esse
omnium peccatorum et iniuriarum memoriam. Addit autem Moses vidisse
Ioseph tertium nepotem, et vixisse 100. annis, eo tempore populus hic
valde multiplicatus et auctus est.

[50, 24 –26] Dixit vero Ioseph ad fratres suos: Ego morior, et Deus
visitando visitabit vos, et reducet vos e terra ista ad terram, quam
iuravit Abraham, Isaac et Iacob. Ideo iuramento adegit filios Israel et
dixit: Quum Deus vos visitabit, asportate ossa mea hinc. Mortuus est
itaque Ioseph, quum esset natus centum et decem annos, et condierunt eum
aromatibus, posueruntque eum in arcam in Aegypto.

摧ᥜ®ᴀ⌊haei 27. rediise in vitam. Vult omnino in terra 

[Seite 825]

Chanaan requiescere, quanquam parum momenti est in loco et sepultura,
potuisset enim humari in Aegypto quoque, nec difficile erat Christo sive
ex Aegypto, sive alicunde suscitare patres. Sed ad testificandam fidem
suam in Christum, iubet ossa sua deferri in terram Chanaan, simul etiam,
quia sciebat populum Israel multiplicandum esse in terra promissa
Patribus, ideo cupit monumentum illud universae posteritati ob oculos
esse, ut et Parentis et maiorum suorum meminissent filii et nepotes, et
illorum exemplo in eadem fide et promissione, in qua cum patribus
obdormiisset ipse, perseveraret.

Das ist nu der1� liebe Genesis. Unser Herr Gott geb, das andere nach
mir besser machen. Jch kan nit mehr, ich bin schwach, orate Deum pro me
das er mir ein gutes, seliges stuendlin verleihe.

[Seite 826]

Abschließendes Material

Schriften, 44. Band, Genesisvorlesung (cap. 31 –50) 1543/45

Karl Drescher

[Nachtrag]

1535

[Seite 826] Nachtrag zu S. 722 Z. 1f. Der Vers konnte bis jetzt nicht
nachgewiesen werden.

Bitte schicken Sie Ihre Vorschläge, Anmerkungen oder Fragen an unseren
Webmaster.

Copyright © 2000-2005 ProQuest Information and Learning Company. 

Alle Rechte vorbehalten. Grundsätze zum Datenschutz.

Erklärung zu Zugänglichkeitshilfen


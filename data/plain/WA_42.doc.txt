Zum Hauptinhalt springen

	

	

	

	

	

	

	

	

Volltext

Schriften, 42. Band, Genesisvorlesung (cap. 1 –17) 1535/38

Neue Suche | Erweiterte Suche | Kontext im Band | Permanente URL für
diese Text

Kritischen Apparat anzeigen 

Schriften, 42. Band, Genesisvorlesung (cap. 1 –17) 1535/38 

Bibliographische Angaben

Bibliographische Angaben der elektronischen Ausgabe

Schriften, 42. Band, Genesisvorlesung (cap. 1 –17) 1535/38

Cambridge 2001 

Chadwyck-Healey 

Luthers Werke Full-Text Database 

Copyright © 2000 – 2001 ProQuest Information and Learning Company. Do
not export or print from this database without checking the Copyright
Conditions to see what is permitted. 

Bibliographische Angaben der Originalausgabe

Luther, Martin 1483 –1546 

Drescher, Karl 

D. Martin Luthers Werke. Kritische Gesamtausgabe. Schriften. 42. Band

Weimar 

Hermann Böhlaus Nachfolger 1911 

xxv, 674 p.

Die Originalausgabe der Werke von D. Martin Luther (Weimarer Ausgabe)
wird seit 1883 veröffentlicht und unterliegt dem Copyright © des
Verlages Hermann Böhlaus Nachfolger Weimar GmbH & Co. / The first
edition of the works of Dr. Martin Luther (Weimar Edition) has been
published since 1883 and is the copyright © of Verlag Hermann Böhlaus
Nachfolger Weimar GmbH & Co. 

[Seite i]

Einleitendes Material

[Titelseite]

D. Martin Luthers 

Werke 

Kritische Gesamtausgabe 

42. Band

Weimar 

Hermann Böhlaus Nachfolger 

1911

[Seite iii]

Schriften, 42. Band, Genesisvorlesung (cap. 1 –17) 1535/38

Karl Drescher

Vorwort.

1911

[Seite iii] 

Mit diesem 42. Bande unsrer Ausgabe beginnt die auf drei Bände
berechnete Veröffentlichung von Luthers großer Genesisvorlesung, die
sich über zehn Jahre, von 1535 –45, erstreckt. Es ist die letzte und
längste aller Vorlesungen Luthers, trotzdem ist aber zu besonderen
begleitenden Bemerkungen wenig Anlaß gegeben. Die Herausgeber sind
Superintendent D. Koffmane und Lic. O. Reichert, und zwar rührt von D.
Koffmane die Einleitung (S. VII –X) sowie die Bearbeitung der
handschriftlichen Vorbereitung (S. XIX –XXV) und der ersten 25 Bogen
her, von da an hat Lic. O. Reichert die Arbeit übernommen, der sie auch
durch die beiden andern Bände durchführen und die Gesamteinleitung im
letzten Bande liefern wird. Professor O. Brenner hat in gewohnter Weise
den Text etwaige germanistische Zusätze, Erklärungen, Sprichwörter,
die sich bei Luther auch gelegentlich in lateinische Texte verstecken,
durchgesehen, die Bibliographie hat wie immer Oberbibliothekar J. Luther
geliefert. Von Bogen 10 –20 hat Professor Baesecke-Charlottenburg die
Korrekturen mitgelesen.

Berlin, November 1911. 

Karl Drescher.

[Seite v]

Schriften, 42. Band, Genesisvorlesung (cap. 1 –17) 1535/38

Karl Drescher

Inhalt.

1911

[Seite v] 

Seite

	

Vorwort. Von K. Drescher	III

	

Einleitung und handschriftlicher Entwurf zur Genesisvorlesung. Von G.
Koffmane	VII

	

Text der Genesisvorlesung. Herausgegeben von G. Koffmane und O. Reichert
1

	

Nachträge und Berichtigungen	674

	

Bibliographie von J. Luther.

[Seite vii]

Haupttext

[Einleitung und Luthers Entwurf]

Schriften, 42. Band, Genesisvorlesung (cap. 1 –17) 1535/38

Karl Drescher

Einleitung.

1911

[Seite vii] 

� Nach dieser Ankündigung begann er noch in derselben Woche am 3.
Juni die letzte und längste Vorlesung seines Lebens, die er unter dem
Druck der Zeitverhältnisse jener Jahre so oft unterbrechen mußte, aber
immer wieder aufnahm. Schon am Anfang trat eine unliebsame Störung ein,
da der Pest wegen die Universität am 18. Juli nach Jena verlegt
wurde.2� Während dieser Unterbrechung scheint Luther nicht gelesen zu
haben. Doch kam er in diesem Jahre3� immerhin bis Kap. 4.

Aus 1536 sind uns zwei Angaben über lectiones Luthers erhalten in Bos.
q. 24m fol. 187a und 188a (Unsre Ausg. Bd. 25, 52, 14 –53, 21). Hier
heißt es: vide lectionem, quam habuit 25. die Ianuarii Anni 36. fol. 1
und 10. Augusti 36.

Bei der ersten Anführung ist freilich fol. 1 schwierig; man wird
annehmen müssen, Rörer habe ein neues Heft sich angelegt. Von
Vorlesungen über andere Bücher ist uns aus 1536 doch nichts bekannt.
— Jn einer Tischrede, die man auf Anfang November 1536 setzen kann,
sagt Luther: er müsse morgen in der Vorlesung die Trunkenheit Noahs
behandeln = 1. Mose 9, 21 (Kroker Nr. 711b).

Aus 1537 hören wir nur, daß Luther nach Unterbrechungen die
Vorlesungen Anfang Juli (an Bugenhagen vom 5. Juli = Vogt Nr. 64a) und
September wieder aufnahm (Kolde, Analecta S. 309).

So stand er am 3. Februar 1535 vor 1. Mose 17 (Lauterbachs Tageb. v.
Seidemann S. 23) und am 27. April wohl bei Vers 17 (ebenda S. 72). Aus
einer Äußerung gegen Jonas vom 12. Mai: me esse diebus Sabbathi,
Dominicae, feriae secundae, tertiae, quartae concionibus et lectionibus
occupatum (Enders, Briefw. 11, 360) kann man entnehmen, daß die
Vorlesungen damals auf Montag und Dienstag fielen, da die andern
genannten Tage mit Predigen besetzt waren.

Am 2. März 1539 berichtet Luther an Melanchthon (Enders, Briefw. 12,
103): mixtae valetudinis coepi hodie resumptum in Genesi, und der
Universitätsbericht 

[Seite viii]

lautet: D. Martinus hat das erst quartal wenig Lektion unterlassen
(Hartfelder, Melanchth. paedag. S. 92). So begann er laut einer in den
Urdruck der Vorlesungen aufgenommenen Randbemerkung1� am 27. Oktober
das 22. Kapitel.

Bei zunehmenden Altersbeschwerden lag es Luther schwer an, daß er mit
den Lektionen so langsam vorwärts kam. Anfang Juni 1540 wollte er mit
dem 24. Kapitel seine Vorlesungen überhaupt schließen: postea volo
esse miles emeritus, nam non amplius loqui possum (Kroker, Tischreden
Nr. 102). Damals wird Rörer ihm zugeredet haben: vos debetis legere;
worauf der Alte erwiderte: Ego non lego vobis et aliis doctis, sed
novitiis theologis, ut possint dicere se audisse Lutherum praelegentem
(ebenda Nr. 105). So setzte er denn die Vorlesung fort und konnte am 24.
November Melanchthon berichten (Enders, Briefw. 13, 219), er stehe bei
der Geschichte von Jakob und Esau. Wir werden eher an Kap. 25, 20 f. als
an Kap. 27 zu denken haben.

�, bemerkt Luther: Sum prope finem Genesis, scilicet in cap. 45.

Die durch zehn Jahre hingezogene Vorlesung beschloß Luther am 17.
November 1545 mit den ‘sehnlichen’ Worten, die Mathesius offenbar
dem Schlusse der gedruckten praelectiones entnommen hat (Pred. XIV).

Wir haben eine Reihe von Anspielungen auf Zeitereignisse nicht aus den
gedruckten Vorlesungen herausheben und zur Datierung der einzelnen
Vorlesungstage verwenden wollen, weil die Herausgeber, namentlich Veit
Dietrich, von sich aus dergleichen hinzugetan, ja dabei auch
Anachronismen geschaffen haben, wie wir dies z. B. in diesem Bande S.
213, 4; 357, 34 feststellen.

� und christlicher Gelehrten beschränkt sich keineswegs auf das
Nennen von Namen. Die Einwände Sebastian Münsters gegen Stellen in
Luthers Bibelübersetzungen werden in den Tischreden oft besprochen, und
dieser Gelehrte hat auch in der Genesis oft Berücksichtigung
gefunden.4�

[Seite ix]

Viel wichtiger sind die oft sehr langen dogmatischen Erörterungen. Er
hat die Hörer oft auf die Wichtigkeit einer Stelle für Predigt und
Seelsorge aufmerksam gemacht. Die religiösen und ethischen Wahrheiten
der Schrift aus der Fülle seiner Erfahrungen heraus den Jüngeren ans
Herz zu legen, wird er nicht müde.

Die Herausgeber haben gewisse Beispiele Luthers und persönliche
Erinnerungen in den Kommentar aufgenommen. Veit Dietrichs Kolloquien und
später Besolds Aufzeichnungen sind oft als Einschübe erkennbar. Wir
haben einige Nachweise in den Anmerkungen beigebracht (s. S. 125, 9;
167, 18; 178, 1 und 11).

Die Nachschriften.

�, sagt zunächst nichts von Nachschriften Dietrichs. Solche sind aber
vom Anfange der Vorlesungen (Kap. 1 –4) vorhanden in Dietrichs
Kolloquienhandschrift (Ms. Cent. V append. Nr. 75 fol. 2 –13a der
Stadtbibliothek Nürnberg). Sie find dürftig und am Schluß verworren.
Dietrich mußte abbrechen, da er Ende 1535 Wittenberg verließ.

Cruciger und der treue Rörer stellten also ihre Nachschriften für die
Herausgabe Dietrich zur Verfügung. Bei dem zweiten Bande kamen weitere
Nachschriften nicht hinzu; Rotings Vorrede schweigt auch hiervon. Bei
dem dritten Teile trat am Ende Besolds Nachschrift hinzu, für den
vierten obendrein noch ein Heft von Johann Stols. Aber erhalten hat sich
außer dem genannten Stück Dietrichs, das obendrein aus den Blättern
eines Heftes umgeschrieben ist, nichts mehr.

Luthers Präparation.

Wie zur Vorlesung über das Hohelied, so machte Luther sich auch zu den
Lehrvorträgen über die Genesis eine Präparation. Während aber in den
ersten Jahren seiner Lehrtätigkeit eine solche Vorbereitung bis ins
einzelne ging und darum mit Abänderungen vorgelesen werden konnte, ist
hier nur eine Disposition mit Stichworten und kurzen zum Anhalt für die
Gedankenentwickelung dienenden Sätzen unter reicher Anwendung von
Strichen, die Unterordnung und Gegenüberstellung bedeuten, gegeben.
Ähnliches finden wir bei den Predigtvorbereitungen. Ein Vergleich mit
dem auf Nachschriften ruhenden Drucke zeigt, daß der Professor sich
nicht streng an diese Vorbereitung hielt, manches vorwegnahm, anderes
wegließ usw. Luther trug eben frei vor und bediente sich zeitweise der
Muttersprache. Manch wuchtiges deutsche Wort ist dann selbst im Drucke
beibehalten worden. Extemporaliter enim et populariter omnia dicta sunt,
prout in buccam venerunt verba, crebro et mixtim etiam Germanica sagt
Luther im Vorwort (unten S. 1 Z. 27).

[Seite x]

Diese Präparation von Luthers eigener Hand steht in Bos. o. 17C Bl. 1a
bis 9a der Univ.-Bibl. Jena. Sie enthält die Einleitung und die ersten
drei Kapitel. Wir geben sie vor dem Text der Ausgabe und verweisen in
Anmerkungen auf die Stellen des Druckes, wo die Sache verhandelt wird.

Die Herausgabe

der Vorlesungen wurde schon 1538 begehrt; Luther wehrte ab: est
tumultuaria et imperfecta lectio, qua aliis do ansam cogitandi
(Lauterbachs Tageb. S. 88 vom 29. Mai). Die Bitten wiederholen sich.
Nicht Cruciger, sondern Veit Dietrich übernahm das Werk. Am 24.
November 1540 schreibt er an Menius: instat Georgius cum Genesi, satis
me exercet (Cod. boruss. fol. 201 Nr. 25 Bibl. Berlin).

Am 14. Juli 1543: M. Rorer obtulit D. Martino primum sexternionem in
Genesin (Bindseil, Colloqu. 3, 193), woraus hervorgeht, daß Luther um
das Unternehmen wußte. Der Druck schritt so schnell vorwärts, daß
Rörer an Roth am 11. November meldete: Brevi dabimus vobis enarrationem
D. D. in 11 priora capita Geneseos (Archiv f. Gesch. d. Buchh. 16 Nr.
722). Man wollte also bei dem elften Kapitel abbrechen. Luther schrieb
die Vorrede nach Beendigung des Druckes und datierte sie Die natali Chr.
Anno 1544, nach unsrer Rechnung 1543. Veit Dietrich hatte am 16.
Dezember an Menius geschrieben: videbis hisce nundinis partem Genesis,
quae ut absolvam ipse Lutherus me hortatus est. Itaque etsi ingens labor
sit, tamen propter ecclesiam exhauriam (Kolde, Analecta S. 387
berichtigt nach cod. boruss. fol. 201 Nr. 16). Am 17. Januar 1544 legte
Luther den Band einem Briefe an Linck bei: Mitto tibi meas Lecturas in
Genesin 41. cap., wofür also 11. capita zu lesen ist.

Jm eben erwähnten Briefe Dietrichs an Menius spricht der Herausgeber
die Absicht aus, unter Luthers Gutheißung an die weitere Arbeit zu
gehen. Er traf auch mit den Buchhändlern Moritz Goltz, Barthel Vogel
und Christof Schramm Freitags nach Luciä 1544 die Verabredung, den
Bogen für einen Gulden zu liefern; die Korrektur solle Rörer lesen,
könne und wolle er nicht, so müsse Dietrich Rat schaffen (Bos. qu. 24r
VII fol. 3a). Auch Melanchthon ermahnte zur weiteren Arbeit. Bei
Dietrichs Kränklichkeit zog sie sich aber hin, die Verleger in
Wittenberg verloren die Lust, und so war bei Dietrichs Tode im Frühjahr
1549 noch kein weiterer Band erschienen. Doch waren die Vorarbeiten
gewiß so gefördert, daß der neue Herausgeber, Rektor Roting, nicht
viel mehr daran zu tun hatte. Er schweigt auch in der sehr allgemein
gehaltenen Vorrede hiervon. Dieser zweite Band erschien bei Johann
Montan (Berg) und Ulrich Neuber in Nürnberg 1550.

Dieselben Verleger betrieben nun die Fortsetzung des Werkes. Der dritte
Folioband, Genesis Kap. 25 –36 umfassend, erschien mit einer Vorrede
Melanchthons 1552. Wohl schon hier hatte die Arbeit des Hieronymus
Besold eingesetzt. Jedenfalls war er der geeignetste Herausgeber für
den letzten Teil, hatte er doch hier seine eignen Nachschriften und das
Heft des Johann Stols zur Hilfe, wo etwa Rörer und Cruciger versagten.
Der Schlußband mit Besolds inhaltsreicher Vorrede erschien bei
denselben Verlegern in Nürnberg 1554.

G. Koffmane.

[Seite xi]

Drucke. 

1: Tomus I.

A. Wittenberg 1544.

̧ eru- || ditionis, || Bona fide & diligen- || ter collectæ. ||
VVITENBERGÆ. || M. D. XLIIII. ||” Mit Titeleinfassung.
Titelrückseite leer. 180 Blätter in Folio (= Bogen * u. A —Z u. Aa
–Ff; 9 unbezifferte Blätter u. Blatt III u. III –V u. VII –CLXXII
u. 1 unbeziffertes leeres Blatt), Blatt * 8 und die drei letzten Seiten
leer. Am Ende (Blatt CLXXII [= Ff 5]a Z. 42): “IMPRESSVM VVITTEM- ||
BERGAE per Petrum || Seitz Anno 1. 5. 44. ||” 

Vorhanden: Knaakesche Sammlung; Berlin (Luth. 7701), Dresden, Greifswald
U., München U., Stuttgart, Wernigerode.

B. Frankfurt a. M. 1545.

℞ u. ct u. A –Z u. a –z u. Aa –Qq; 28 unbezifferte und 492
bezifferte Blätter), letzte Seite leer. Am Ende (Blatt 492 [= Qq 4]a Z.
28): “FRANCOFVRTI EX OF || ficina Petri Brubacchij, || Anno M. D. XLV.
||” Titel Z. 1 –5, 8 (nur “INDICE”), 10 u. 1 v. u. in Rotdruck. 

Vorhanden: Knaakesche Sammlung; München U.

C. Nürnberg 1550.

a. “IN PRIMVM || LIBRVM MOSE ENAR- || RATIONES REVERENDI PA- || tris
D. D. Martini Lutheri, plenæ salu- || taris & Christianæ eruditionis,
bo- || na fide & diligenter collectæ. || HAEBRE. XI. || Fide Abel
præstantiorem hostiam quàm || Cain obtulit Deo, per quam testimoni- ||
um consequutus est, quòd esset iustus, || testimonium perhibente eius
muneribus || Deo, & per illam defunctus adhuc lo- || quitur. || M. D. L.
|| ” Mit Titeleinfassung. Titelrückseite leer. 180 Blätter in Folio
(= Bogen α u. A –Z u. Aa –Ff; 8 unbezifferte Blätter u. Blatt II
u. III u. III –V u. VII –CLXIX u. CLXVI u. CLXXII u. CLXVII u. 1
unbeziffertes leeres Blatt), Blatt A 2 und die drei letzten Seiten leer.
Am Ende (Blatt CLXVII [= Ff 5]a Z. 41): “Impressum Norimbergæ per
Iohannem Mon- || 

[Seite xii]

tanum, & Vlricum Neuberum. ||” Blatt α 2a Z. 1 v. u. “ulla requiri.
|| [Kustos] Quid ||” 

Vorhanden: Knaakesche Sammlung; Dresden, Stuttgart. 

b. Titel wie vorstehend, nur Z. 7 “HEBRE. XI.” Mit Titeleinfassung.
Titelrückseite leer. 180 Blätter in Folio (= Bogen α u. A –Z u. Aa
—Ff; 9 unbezifferte Blätter u. Blatt III u. III u. III u. VI
–CLXXII u. 1 unbeziffertes leeres Blatt), Blatt A 2 und die drei
letzten Seiten leer. Am Ende kein Jmpressum. Blatt α 2a Z. 1 v. u.
“Spiritus || [Kustos] sancti ||” Völlig anderer Satz wie α. 

Vorhanden: Knaakesche Sammlung; Hamburg, München H.

D. Frankfurt a. M. 1552.

“IN I· LIB· MOSE ENARRATIONES REVERENDI PATRIS D. D. MARTINI
Lutheri, plenæ salutaris & Christianæ eruditionis: Bona fide &
diligenter collectæ. Cum INDICE rerum memorabilium. ROM. V. Sicut per
unius delictum propagatum est malum in omnes homines ad condemnationem,
ita & per unius iustificationem propagatur bonum in omnes homines ad
iustificationē uitæ. FRANCOFORTI EX OFficina Petri Brubachij, ANNO
LII. ||” 520 Blätter in Oktav (= Bogen Æ u. & u. & u. ct u. A –Z
u. a –z u. Aa –Qq; 28 unbezifferte und 492 bezifferte Blätter),
letzte Seite leer. 

Vorhanden: Berlin (Luth. 7705), Stuttgart.

E. Nürnberg 1555.

❧ u. A –Z u. Aa –Ff; 16 unbezifferte Blätter u. Blatt I u. III
–CLXX u. CLXXII u. CLXVII u. 1 unbeziffertes leeres Blatt), die drei
letzten Seiten leer. Am Ende (Blatt CLXVII [= Ff 5]a Z. 41 f.):
“Impressum Noribergæ per Iohannem Montanum, & Vlricum Neuberum.”
Titel Z. 1, 2, 3, 7, 8, 9 u. 1 v. u. in Rotdruck. 

Vorhanden: Knaakesche Sammlung; Berlin (Luth. 7708), Greifswald U.,
Hamburg, München H., Wernigerode.

F. Nürnberg 1563.

“IN PRIMVM LIBRVM MOSE ENARRATIONES REVERENDI PATRIS D. D. Martini
Lutheri, plenæ salutaris & Christianæ eruditionis, bona fide &
diligenter collectæ. CVM INDICE RERVM memorabilium. HEBRAE. XI. Fide
Abel præstantiorem hostiam quàm Cain obtulit 

[Seite xiii]

Deo, per quam testimonium consequutus est, quòd esset iustus,
testimonium perhibente eius muneribus Deo, & per illam defunctus adhuc
loquitur. M. D. LXIII.” Mit Titeleinfassung. Titelrückseite leer. 188
Blätter in Folio (= Bogen a u. * u. ❧ u. A –Z u. Aa –Ff; 16
unbezifferte Blätter u. Blatt I u. III –CLXX u. CLXXII u. CLXVII u. 1
unbeziffertes leeres Blatt), die drei letzten Seiten leer. Am Ende
(Blatt CLXVII [= Ff 5]a Z. 41 f.): “Impressum Noribergæ per Iohannem
Montanum, & Vlricum Neuberum.” Titel Z. 1, 2, 3, 7, 8, 9 u. 1 v. u. in
Rotdruck. 

Zur Herstellung dieser Ausgabe sind auch Restbogen früherer Ausgaben,
namentlich E, benutzt. 

Vorhanden: Knaakesche Sammlung; Stuttgart.

2: Tomus II.

G. Nürnberg 1550.

“IN GENESIN || ENARRATIONVM || REVERENDI PATRIS, DOMINI DO- || CTORIS
MARTINI LVTHERI, BONA FIDE || & diligenter collectarum, per Vitum
Theodorum. || TOMVS SECVNDVS || NVNC PRIMVM IN || LVCEM AEDITVS. ||
ROMANOR. XIIII || Credidit Abraham Deo, & reputatum est illi ad
iustitiam. || HEBRE. XI. || Fide & ipsa Sara sterilis uirtutem in
conceptione seminis || accepit, & præter tempus ætatis peperit:
Quoniam fidelem || credidit esse eum, qui promiserat. || NORIMBERGÆ, M.
D. L. ||” Über Z. 1 ein Bild, Z. 1 in einer als Fortsetzung des
Bildrandes gedachten rot gedruckten Stricheinfassung mit je einem
Zierblättchen zu Seiten des Textes. Titelrückseite leer. 262 Blätter
in Folio (= Bogen Θ u. A –Z u. Aa –Vu; 4 unbezifferte und CCLVI
bezifferte und 2 unbezifferte leere Blätter), Blatt Θ 4b und die zwei
letzten Blätter leer. Am Ende (Blatt CCLVI [= Vu 4]b Z. 1):
“Impressum Norimbergæ in officina Ioannis || Montani, & Vlrici
Neuber, Anno || Domini M. D. L. || [Druckerzeichen] || Psalm. LXXXIX. ||
Beatus populus: qui scit iubilationem. ||” Titel Z. 1, 2, 3, 6, 9 u. 1
v. u. in Rotdruck. 

Vorhanden: Knaakesche Sammlung; Berlin (Luth. 7701), Dresden, Greifswald
U., Hamburg, München H., Wernigerode.

H. Frankfurt a. M. 1550.

“❧ IN GENE || SIN ENARRATIO- || NVM REVERENDI PATRIS, DOMINI ||
Doctoris Martini Lutheri, bona fide & || diligenter collectarum, per
Vitum || Theodorum: || TOMVS SECVNDVS || NVNC PRIMVM IN LVCEM || EDITVS.
|| [Bild: Opfer Abrahams] || FRANCOFORTI, M. D. L. ||” 732 Blätter in
Oktav (= Bogen & u. A –Z u. Aa –Zz u. a –z u. aa –yy; 8
unbezifferte Blätter u. 1420 Seiten u. 14 unbezifferte Blätter), Blatt
& 8 und e 4 leer, letzteres in die Seitenzählung einberechnet. 

Druck von Peter Brubach in Frankfurt a. M. 

Vorhanden: Berlin (Luth. 7705), Stuttgart.

[Seite xiv]

I. Nürnberg 1552.

“IN GENESIN ENARRATIONVM REVERENDI PATRIS, DOMINI DO CTORIS MARTINI
LVTHERI, BONA FIDE & diligenter collectarum, per Vitum Theodorum. TOMVS
SECVNDVS CONTINENS HISTORIAM S. Patriarchæ Abrahæ. ROMANO. XIIII.
Credidit Abraham Deo, & reputatum est illi ad iustitiam. HEBREO. XI.
Fide & ipsa Sara sterilis uirtutem in conceptione seminis accepit, &
præter tempus ætatis peperit: Quoniam fidelem credidit esse eum, qui
promiserat. NORIMBERGÆ, M. D. LII.” Über Z. 1 ein Bild, Z. 1 in
einer als Fortsetzung des Bildrandes gedachten rot gedruckten
Stricheinfassung mit je einem Zierblättchen zu Seiten des Textes.
Titelrückseite leer. 260 Blätter in Folio (= Bogen Θ u. A –Z u. Aa
–Vu; 4 unbezifferte u. CCLVI bezifferte Blätter). Blatt Θ 4 leer. Um
Ende (Blatt CCLVI [= Vu 4]b Z. 3 ff.): “Impressum Noribergæ in
officina Ioannis Montani, & Vlrici Neuberi, Anno Domini M. D. LII.”
Titel Z. 1, 2, 3, 6, 9, 11 u. 1 v. u. in Rotdruck. 

Vorhanden: Knaakesche Sammlung; Hamburg, Wernigerode.

K. Nürnberg 1556.

“IN GENESIN ENARRATIONVM REVERENDI PATRIS, DOMINI DOCTORIS MARTINI
LVTHERI, BONA FIDE ET diligenter collectarum, per Vitum Theodorum. TOMVS
SECVNDVS CONTINENS HISTORIAM S. Patriarchæ Abrahæ. Cum Indice rerum
memorabilium. ROMANO. XIIII. Credidit Abraham Deo, & reputatum est illi
ad iustitiam. HEBREO. XI. Fide & ipsa Sara sterilis uirtutem in
conceptione seminis accepit, & præter tempus ætatis peperit: Quoniam
fidelem credidit esse eum, qui promiserat. NORIBERGÆ, M. D. LVI.”
Über Z. 1 ein Bild, Z. 1 in einer als Fortsetzung des Bildrandes
gedachten rot gedruckten Stricheinfassung mit je einem Zierblättchen zu
Seiten des Textes. Titelrückseite leer. 276 Blätter in Folio (= Bogen
Θ u. α –γ u. A –Z u. Aa –Vu; 20 unbezifferte Blätter u. Blatt
I –CLII u. CCLII u. CLIII –CCLIIII u. 1 unbeziffertes Blatt), Blatt
γ 3b γ 4 u. die letzte Seite leer. Um Ende (Blatt Vu 4a Z. 3ff.):
“Impressum Noribergæ in officina Ioannis Montani, & Vlrici Neuberi,
Anno Domini M. D. LVI.” Titel Z. 1, 2, 3, 6, 9, 10, 12 u. 1 v. u. in
Rotdruck 

Vorhanden: Knaakesche Sammlung; Greifswald U., München H., Stuttgart.

3: Tomus III.

L. Nürnberg 1552.

“IN GENESIN ENARRATIONVM REVERENDI PATRIS, DOMINI DOCTORIS MARTINI
LVTHERI, BONA FIde & diligenter collectarum, per Hieronymum Besoldum
Noribergensem TOMVS TERTIVS CONTINENS HISTORIAM DVORVM PATRIARCHARVM
ISAAC ET IACOB: Nunc primum in lucem æditus. CVM PRAEFATIONE 

[Seite xv]

PHILIPPI MELANTHONIS. ROMANORVM IX. Non solum autem hoc, sed & Rebecca,
quæ ex uno conceperat Isaac patre nostro. Nondum enim natis pueris,
quum neq; boni quippiam fecissent, neq; mali, ut secundum electionem
propositum Dei maneret, non ex operibus, sed ex uocante dictum est illi:
Maior seruiet Minori. Sicut scriptum est: Iacob dilexi, Esau uero odio
habui. NORIMBERGÆ.” Über Z. 1 ein Bild, Z. 1 in einer als
Fortsetzung des Bildrandes gedachten rot gedruckten Stricheinfassung mit
je einem Zierblättchen zu Seiten des Textes. Titelrückseite leer. 224
Blätter in Folio (= Bogen A –Z u. Aa –Oo; 6 unbezifferte Blätter
u. Blatt I –CCVIII u. CCVIII u. CCVI u. CCX –CCXVI u. 1
unbeziffertes Blatt), Blatt A 6b u. die letzte Seite leer. Am Ende
(Blatt Oo 8a Z. 3ff.): “Impressum Noribergæ in officina Ioannis
Montani, & Vlrici Neuber, Anno Domini M. D. LII.” Titel Z. 1, 2, 3, 7,
8, 11, 13 u. 1 v. u. in Rotdruck. 

Einige Exemplare (Knaakesche Sammlung; München H.) lesen Titel Z. 13
“ROMAN: IX.” u. Z. 1 v. u. “NORIBERGÆ.” Der Satz ist aber der
gleiche. 

Vorhanden: Knaakesche Sammlung; Berlin (Luth. 7701), Dresden, München
H.

M. Frankfurt a. M. 1553.

“IN GENESIN ENARRATIONVM REVERENDI PATRIS, DOMINI D. MARTINI Lutheri,
bona fide & diligenter collectarum, per Hieronymum Besoldum
Noribergensem Tomus tertius CONTINENS HISTORIAM Duorum Patriarcharum
ISAAC & IACOB. Cum Præfatione Philippi Melanthonis. Romanorum 9. Non
solum autem hoc, sed & Rebecca, quæ ex uno conceperat Isaac patre
nostro. Nondum enim natis pueris, quum neq; boni quippiā fecissent,
neq: mali, ut secundum electionem propositum Dei maneret, &c.
FRANCOFORTI ANNO 1553.” 616 Blätter in Oktav (= Bogen & u. A –Z u.
a –z u. Aa –Zz u. aaa –ggg; 8 unbezifferte Blätter u. Seite 1
–192 u. 195 –642 u. 645 –1027 u. 1048 –1235 u. 2 unbezifferte
Blätter, deren letztes leer), die drei letzten Seiten leer. Am Ende
(Blatt ggg 7a Z. 1 ff.): FRANCOFORTI EX OFFICINA PETRI BRVBACHII, ANNO
DOMINI M. D. LIII. MENSE MARTIO.” 

Vorhanden: Berlin (Luth. 7705), Stuttgart.

N. Nürnberg 1555.

“IN GENESIN ENARRATIONVM REVERENDI PATRIS, DOMINI DOCTORIS MARTINI
LVTERI, BONA fide & diligenter collectarum, per Hieronymum Besoldum
Noribergensem TOMVS TERTIVS, CONTINENS HISTORIAM DVORVM PATRIARCHARVM
ISAAC ET IACOB. Cui additus est index rerum memorabilium. CVM
PRÆFATIONE PHILIPPI MELANCHTONIS. AD ROMANOS IX. Non solum autem hoc,
sed & Rebecca, quæ ex uno conceperat Isaac patre nostro. Nondum enim
natis pueris, quum neq; boni quippiam fecissent, neq; 

[Seite xvi]

mali, ut secundum electionem propositum Dei maneret, non ex operibus,
sed ex uocante dictum est illi: Maior seruiet Minori. Sicut scriptum
est: Iacob dilexi, Esau uero odio habui. NORIBERGÆ, M. D. LV.” Über
Z. 1 ein Bild, Z. 1 in einer als Fortsetzung des Bildrandes gedachten
rot gedruckten Stricheinfassung mit je einem Zierblättchen zu Seiten
des Textes. Titelrückseite leer. 236 Blätter in Folio (= Bogen A u. *
u. ❧ u. B –Z u. Aa –Oo; 18 unbezifferte Blätter u. Blatt I
–CCVII u. CCVIIII u. CCVIII u. CCLV u. CCX –CCXVI u. 1 unbeziffertes
Blatt), Blatt A 6b u. ❧ 6 u. die letzte Seite leer. Am Ende (Blatt Oo
8a Z. 3 f.): “Norinbergæ excudebant Ioannes Montanus, & Vlricus
Neuber.” Titel Z. 1, 2, 3, 4, 7, 8, 11, 13 u. 1 v. u. in Rotdruck. 

Einige Exemplare (München H.) lesen Titel Z. 1 v. u. “NORIBERGÆ,
LV.”, der Satz ist aber der gleiche. 

Vorhanden: Knaakesche Sammlung; Berlin (Luth. 7708), Greifswald U.,
Hamburg, München H. (fälschlich mit dem Schlußblatt von L),
Wernigerode.

O.. Nürnberg 1563.

“IN GENESIN ENARRATIONVM REVERENDI PATRIS, DOMINI DOCTORIS MARTINI
LVTHERI, BONA fide & diligenter collectarum, per Hieronymum Besoldum
Noribergensem TOMVS TERTIVS, CONTINENS HISTORIAM DVORVM PATRIARCHARVM
ISAAC ET IACOB. Cui additus est index rerum memorabilium. CVM
PRAEFATIONE PHILLIPPI MELANCHTONIS. AD ROMANOS IX. Non solum autem hoc,
sed & Rebecca, quæ ex uno conceperat Isaac patre nostro. Nondum enim
natis pueris, quum neq; boni quippiam fecissent, neq; mali, ut secundum
electionem propositum Dei maneret, non ex operibus, sed ex uocante
dictum est illi: Maior seruiet Minori. Sicut scriptum est: Iacob dilexi,
Esau uero odio habui. NORIBERGAE, M. D. LXIII.” Über Z. 1 ein Bild,
Z. 1 in einer als Fortsetzung des Bildrandes gedachten rot gedruckten
Stricheinfassung mit je einem Zierblättchen zu Seiten des Textes.
Titelrückseite leer. 236 Blätter in Folio (= Bogen A u. * u. ❧ u. B
–Z u. Aa –Oo; 18 unbezifferte u. CCXVII bezifferte Blätter u. 1
unbeziffertes leeres Blatt), Blatt A 6 u. ❧ 6 u. das letzte Blatt
leer. Am Ende (Blatt CCXVII [= Oo 7]b Z. 10 f.): “NORINBERGÆ
EXCVDEbant Ioannes Montanus, & Vlricus Neuberus.” Titel Z. 1, 2, 3, 4,
7, 8, 11, 13 u, 1 v. u. in Rotdruck. 

Vorhanden: Stuttgart.

4: Tomus IV.

P. Nürnberg 1554.

a. “IN GENESIN ENARRATIONVM REVERENDI PATRIS, DOMINI DOCTORIS MARTINI
LVTHERI, BONA FIde & diligenter collectarum, per Hieronymum Besoldum
Noribergensem. TOMVS QVARTVS CONTINENS HISTORIAM SANCTISSIMI PATRIARCHAE


[Seite xvii]

IOSEPH. Nunc primum in lucem editus. HEBRÆORVM XI. Per fidem Iacob
moriens singulis filijs Ioseph benedixit, & adorauit fastigium uirgæ
illius. Per fidem Ioseph moriens egressionis filiorum Israel meminit,
deq́; ossibus suis mandauit. NORIBERGAE Excudebant Ioannes Montanus &
Vlricus Neuberus. ANNO M. D. LIIII.” Über Z. 1 ein Bild, Z. 1 in
einer als Fortsetzung des Bildrandes gedachten rot gedruckten
Stricheinfassung mit je einem Zierblättchen zu Seiten des Textes.
Titelrückseite leer. 246 Blätter in Folio (= Bogen A –Z u. Aa –Ss;
6 unbezifferte Blätter u. Blatt I –CLXXXIII u. CLXXX u. CLXXX u.
CLXXXII –CC u. CCXVII –CCLI u. 1 unbeziffertes leeres Blatt, letztes
Blatt leer. Am Ende (Blatt CCLI [= Ss 5]b Z. 3ff.): “NORIBERGAE.
Excudebant loannes Montanus & Vlricus Neuberus. ANNO M. D. LIIII.”
Titel Z. 1, 2, 3, 7, 8, 11, 16 u. 1 v. u. in Rotdruck. 

Vorhanden: Knaakesche Sammlung; Berlin (Luth. 7701), Greifswald U.

b. Derselbe Druck. Beschreibung wie vorstehend. Nachdem der Druck
vollendet und das Buch schon ausgegeben war, wurde noch ein Blatt
“EMENDATIONES ERRATOrum quorundam ... ” gedruckt und in den noch
nicht ausgegebenen Exemplaren mit Falz dem letzten Bogen am Ende oder
zwischen dem vorletzten und letzten (leeren) Blatte angeheftet. Diese
Exemplare zählen also am Ende nach dem leeren Blatt Ss 6 noch 1
unbeziffertes Blatt mehr. 

Vorhanden: Knaakesche Sammlung; Berlin (Luth. 7708), Dresden, München
H., Wernigerode.

Q. Frankfurt a. M. 1555.

“IN GENESIN ENARRATIONVM REVERENDI PATRIS D, DOCTOris Martini Lutheri,
Bona fide & diligenter collectarum, per Hieronymum Besoldum
Noribergensem, Tomus Quartus Continens Historiam Sanctissimi Patriarchæ
Ioseph, Nunc primum in lucem editus. HEBRAEORVM XI. Per fidem Iacob
moriens singulis filijs Ioseph benedixit, & adorauit fastigium uirgæ
illius. Per fidem Ioseph moriens egreßionis filiorum Israel meminit,
deq́; oßibus suis mandauit. FRANCOFORTI 1555.” Titelrückseite leer.
616 Blätter in Oktav (= Bogen aa u. A –Z u. a –z u. Aa –Zz u. Aaa
–Ggg; 16 unbezifferte Blätter u. Seite 1 –864 u. 857 –1192),
Blatt A 8 leer. Titel Z. 1, 2, 3, 8, 12 u. 2 u. 1 v. u. in Rotdruck. 

Druck von Peter Brubach in Frankfurt a. M. 

Vorhanden: Berlin (Luth. 7705), Stuttgart.

R. Nürnberg 1560.

“IN GENESIN ENARRATIONVM REVERENDI PATRIS, DOMINI DOCTORIS MARTINI
LVTHERI, BONA FIDE & diligenter collectarum, per Hieronymum Besoldum
Noribergensem, TOMVS QVARTVS CONTINENS HISTORIAM SANCTISSIMI PATRIARCHAE


[Seite xviii]

IOSEPH. Nunc primum in lucem editus. HEBRAEORVM XI. Per fidem Iacob
moriens singulis filijs Ioseph benedixit, & adorauit fastigium uirgæ
illius. Per fidem Ioseph moriens egressionis filiorum Israel meminit,
deq; ossibus suis mandauit. NORIBERGÆ Excudebant Ioannes Montanus &
Vlricus Neuberus. ANNO M. D. LX.” Über Z. 1 ein Bild, Z. 1 in einer
als Fortsetzung des Bildrandes gedachten rot gedruckten Stricheinfassung
mit je einem Zierblättchen zu Seiten des Textes. Titelrückseite leer.
260 Blätter in Folio (= Bogen A u. α –β. B –Z u. Aa –Ss; 20
unbezifferte Blätter u. Blatt I –CLXXXIII u. CLXXX u. CLXXX u.
CLXXXII –CC u. CCXVII –CCLI u. 1 unbeziffertes leeres Blatt), Blatt
β 8b und das letzte Blatt leer. Am Ende (Blatt CCLI [= Ss 5]b Z. 3ff.):
“NORIBERGÆ. Excudebant Ioannes Montanus & Vlricus Neuberus. ANNO M.
D. LX.” 

Vorhanden: Stuttgart.

5: Auszüge, Deutsch.

S. “❧ Christliche, troestliche Auslegung, D. Mart. Luthers, ueber
die Wort Genesis am 25. Capit. Vom Tod Abrahe. Aus der newen letzten
Auslegung, ueber dasselbige Buch, durch Vitum Dietrich, seligen,
ausgangen. Verdeutscht, durch Stephanum Agricolam, Diener Goettlichs
Worts, in der Herrschafft Mansfelt. M. D. LI.” Titelrückseite leer.
20 Blätter in Oktav (= Bogen A –C). Am Ende: “Gedruckt zu Leipzig,
durch Wolff Guenter.” Titel Z. 1, 3, 6, 9 (nur “Vitum Dietrich,”),
12 u. 1 v. u. (ohne den Strich darüber) in Rotdruck. 

Vorhanden: Knaakesche Sammlung; München U. 

T. a. “Der thewre schoene Spruch Mosi. Gene. XV. Abraham gleubete dem
HERRN, vnd das rechent er yhm zur Gerechtigkeit. Aussgelegt Durch D.
Marti. Luth. vber Genesin. Tom. 2. Verdeudscht durch Antonium Otho
Prediger zu Northausen. Jeremiae. 5. HERR deine augen sehen nach dem
Glauben. Anno 1552.” 10 Blätter in Quart (= Bogen A –C), letzte
Seite leer. 

Druck von Michel Lotther in Magdeburg. 

Vorhanden: Knaakesche Sammlung; Berlin (Luth. 8411), Hamburg. 

b. Derselbe Druck. Beschreibung wie oben. Nur am Ende ist hinzugefügt
(Blatt C 2a Z. 33f.): “Gedruckt zu Magdeburgk durch Michel Lotther.”


Vorhanden: Berlin (Luth. 8411a), München H. u. U.

6: In den Gesamtausgaben.

Lateinisch: Wittenberg T. VI (1555); Erlangen, Exegetica opera latina,
T. I –XI; Deutsch: (von Basilius Faber und Johannes Gudenus)
Wittenburg Bd. 10 (1558) u. 11 (1558); Altenburg Bd. 9; Leipzig Bd. 1,
283ff. u. Bd. 2 u. Bd. 3, 1 –470; Walch1 Bd. 1 u. 2; Walch2 Bd. 1 u.
2.

[Seite xix]

Schriften, 42. Band, Genesisvorlesung (cap. 1 –17) 1535/38

Karl Drescher

Luthers Entwurf.

1535

[Seite xix] 

[Bl. 1a] 1. Necesse imaginatione pro discenda tota creatura.

2. necesse disponi sic: 4 elementa, ut rudem cognitionem elementorum,
Sicut in grammatica regulae sunt fundamentum orationis, Sed exceptiones
sunt ornatus.

[Bl. 1b] 1. ‘Congregatur’. Ergo condensatam significat ab istis
raris aquis supernis sicut fex aquarum.

2. Nudatur terra et mari ponuntur termini, ut lux etiam in terra regnet.
Videatur, ait (i. e. cedant tenebrae, abyssus).

3. in locum unum i. e. in singula loca et terminos suos et sinus.

〈 herbis 

4. Arida, quia tohu et Bohu sine

                                                aquis.

1. Quinto Ubi flumina et fontes Ex mari per montes ceu saccos colantur
et refluunt in mare.

2. Quinto, unde mare salsum et flumina dulcia. Ex sale et piscibus ipsis

3. Quinto: an in vere sit mundus creatus vel in autumno.

4. Quinto: ubi arbores non fructiferi.

5. Quinto: quomodo hic terra ornatur, quod ad 6. diem pertinet.

                                                〈 Nullum tempus 

[Bl. 2a] Ante principium nihil

                                                〈nullum opus

1. Quid fecit? Nihil. Ratio non potest comprehendere deum aut spiritum
aut animam. Ideo verbo hic niti oportet.

2. Damnati Anthrophormitae. Sed involucrum necessarium est, ut
propitiat⌊orium, Columna ignis quae et ideo facies dei dicuntur i. e.
apparitiones

Igitur

‘In principio’ cum tempus inciperet non in filio. Alioqui quomodo
numerabimus annos mundi

Deus Elohim non adonaj

                                          { potentia        Memoria 

4 Attributa tria { sapientia        intellectus 

                                          { bonitas        voluntas

[Seite xx]

             { Dixit        factum sic est 

5. Sic { fecit 

             { vidit bonum,        probavit.

6. Ordo distinctio est quaesita sed non est ordo rationis verum Dei
sicut est in stellis arboribus fluminibus lapidibus animalibus hominibus
metallis.

[Bl. 2b] Quaestio de Aquis supra celum

Opinio

Aristoteles

Cleomedes

〈 1. glaciale coelum 

Moses        〈 2. firmamentum 

                  〈 3. regio aeris. celum a fundamento dicto et
retento nomine 

                  8 speras:

Philosophi 1. speram ignis et alii quintam essentiam 

                  3 regiones 

                  4 elementa

Theologi            decem speras

Astronomi            12 speras

Aristoteles primum movens ponit

Avicenna        tot, quot sperae, intelligentias

[Bl. 3a] 1. Non dicit ‘producat terra’ sed ‘faciamus’

Augustinus: consilio praehabito, ut singularem ab aliis.

⌊simum

2. ‘Praesit’: Dominium in coelo, sic in terra

Et vir sol, Mulier Luna, Animalia stellae etiam terrestres.

‘Faciamus’ ‘Et creavit’: unus.

                              { substantia } 

3 Imago        Similitudo {                  } originalis 

                              { officio       }

quia infra dicit, Sed et vita, sapientia, in veritate, bonitate intus
erga deum, foris sanctitate et obedientia membrorum, prudentia, notitia
rerum super omnes, securitate, pace et maiestate gubernandi. Nunc vita,
sapientia, iusticia, bonitate sunt leprosa omnia, sicut et corpus
leprosum est et vincitur animalibus in sensu et notitia rerum.

4. Placet referri ad tria, modo omnia..... intelligas

5. Copulat tamen hominem in sexto die.....

[Bl. 3b leer, 4a] 1. Lux primi diei permanet sed obscuratur claritate
solis et lunae, quae ex illa prima ceu rudiore facta sunt.

[Seite xxi]

2. Diem et noctem artificiales.

3. ‘Signa’ pluviarum 

                              quia portendit iram dei sic et
coniunctiones 

〈 fixa 

4. Tempora i. e. stata festa 〈 

                                                      〈 mobilia etiam
civiliter.

5. Dies naturalis, quia dicitur vber drissig tage tacitis noctibus.

Tempus est numerus motus.

Recogitet quisquam infantiam suam, Et cognoscet se vixisse vel duos
annos sine annis et sine tempore, quod non numeravit motum. Infans non
meminit temporis et tamen est in tempore, sicut omnes pecudes,
dormientes, mente capti.

Ergo sicut a principio rudia sunt opera dei, ita et in homine et in
omnibus rebus, quia procedit homo a vita embrionis ad intellectivam. Hoc
nulli alii contingit, quia omnes manent citra hanc metam.

[Bl. 4b] De astrologia dicant alii. Cur ego non credam, sunt istae
rationes:

1. Demonstratio nulla, ideo non libet credere.

2. Experientiae fallaces, Quia ipsi arguunt ab experientiis sed tantum
iis, quae pro eis faciunt. Has signant. Sed quae fefellerunt, sinunt
praeterfluere et non signant.

3. Si aliqua esset, nolim eam mihi dari, Quia nihil nisi mala prophetant
et crucem praematuram inferunt.

Sol plus lucet quam omnes stellae simul, quia stellae non faciunt diem,
neque luna.

[Bl. 5a] Dominamini:

〉 

                        〉 Dei. 

2. Mandato 〉

3. Ergo necesse fuit cognitionem omnium rerum fuisse: dei, celi, Terrae
et animalium, o Sapientia f⌊aciens Regem, dominum. Vere Imago dei,
Quia nulla creatura alia cognoscit creatorem nec scit, unde sit aut cur
facta sit, Sed homo novit, unde, Sicut Heua testatur, dum nominat
dominum et praeceptum eius.

Repetit ‘ad Imaginem dei’, Similitudinem tacet, ut idem esse
significet. Sed delectatur deus tam pulchro suo opere. Absque dubio ita
delectatur et de restituendo. Sicut consilio etiam de redimendo.

4. Locus iste contra Augustinum, quia 6to die creata mulier et peccatum
factum.

[Seite xxii]

3. Ceteris non dixit ‘Masculum et feminam’, cum tamen sint in illis
sexus. Quia hoc opus diligitur, Et ut Mulier quoque pro homine et Dei
imagine intelligeretur.

5. Omnem herbam totius terrae, ergo non solum paradisum.

[Bl. 5b] formavit 〉 

                        Ita moverunt prophetas. 

            Inspiravit 〉

‘Anima vivens’ Epitasis est, Q⌊uasi d⌊icat: Etiam homo est
animal, quia futurus erat Adam secundum spiritum vivificantem, Sed quod
alia vita nititur in istis verbis secundum oculum Pauli, qui Antitheses
observat.

Nota: Adam extra paradisum creatur, Eua intra. 

      de Agro Damasceno. 

      de Paradiso.

〈 Operari — neeren 

                                    reliquiae adhuc 

            〈 Custodire — weeren

Sed longe aliter tunc quam nunc, Quia custodire a pecudibus, optimas
arbores pro sua vita. Alii: a diabolo. Sed hoc non placet.

2. Theologia et Ecclesia incipitur ab uno homine ante Euam et filios, ut
paradisus sit Arx et templum hominis. Cetera sunt Atrium: Agri, campi,
in quo cum bestiis exerceretur.

3. Politia adhuc nulla est, Sed sequenti capitulo in Cain incipitur,
Quia politia non fuisset opus, sicut nec medicina aut artibus. Omnia
sana fuissent, omnia recta sub dominio hominis.

Politia est Cauterium lapsae naturae.

Oeconomia reliquum naturae

Ecclesia redemptio et reparatio naturae.

Alioqui tantum Ecclesia et oeconomia fuissent.

                                                      Dominamini

[Bl. 6b] Praedicatio in Ecclesia fuisset ista Comedite                  
                                    Non comedite

Id est beneficia dei infinita, gratiarum actio

prohibitio addita ad signum praedicationis

Sed quaeritur: Iusto non est lex posita.

[Bl. 7a] Descriptio iustitiae amissae

1. Vident se nudos

2 Construunt cinctoria

3 pavent ad ventum ipso claro die, a folio sonante

4 abscondunt se et fugiunt a facie dei, non ferunt Deum, est absconsio.

[Seite xxiii]

2.

Peccatum addunt peccato: excusant, desperant, quia nondum est verbum
promissae poenitentiae. Non penitent nec petunt gratiam. Nolunt peccatum
videri, vellent Deum non pro peccato habere.

Hic habes, quomodo peccatum lege augescit

Multi loci prophetarum ex hac historia:

Ut ‘pavor et confusio iis, qui operantur malum’

‘Impius sicut mare fervet’ &c.. ‘Qui credit, Non pavet’.

1. Vocatur, ut suo ipsius iudicio condemnetur. Hic in exemplum erit, cum
similiter libri aperientur omnium et abscondita.

Iudicium non factum est, Sed revelatur quoque.

2. Ubi tu? Quare fugis me et absconderis a me? Non sic ante fecisti.

3. Respondit stulte, sicut stulte fecit fugiendo, Scilicet: Audivi vocem
tuam. O stulte, Cur non ante etiam fugiebas, cum similiter audires,
metuis non tantum ventum sed et loquentem, utsupra c. 2. De omni ligno.
Ibi letus et securus stabas.

[Bl. 7b] Cur praecepit?

1.  Wie? solt Gott solchs sagen

〈 bonus 

2. Retoricatur hic breviter. Deus est 〈 

                                                〈 favens vobis omnia,
ergo hoc 

                                                      non praecepit.

3. Adam non est seductus scilicet a serpente sed a muliere tantum, quia
non credidit verbo dei, quod esset moriturus.

                   { ad Invidiam Dei              Deus invidet vobis 

4. ‘Scit Deus vel {                          Scilicet: 

                  {        persuasionem hominis        Deus vult vobis
aperiri 

                                                oculos et sui similem
esse

Fuit praeceptum illud supra Adam nec intelligebat, quare praeceptum.

Ideo in fide tamen vixisset

Et cultus et templum ista arbor

Nota:

                  { penitente in arbutis 

Historiam de { Muliere balneatrice 

                  { Muliere canem equitante

Peccatum.

‘Nitimur in vetitum’. Lex occasio peccati. Quid facit natura
corrupta, cum Satan naturam bonam traxerit contra praeceptum. Falsum
‘oderunt peccare boni virtutis amore’ i. e. maiore vitio, scilicet
trabe quam festucam. Unde misere perierunt summi viri et bonis est male.
       Ignorantia est in illis.

[Seite xxiv]

‘Aperti sunt’, scilicet peccatum dum fit, non sentitur, sed post.

[Bl. 8a] Exemplum hoc celebratur per scripturam et iura: Adam, ubi es.
Exemplum est provocati cuiusque in conscientia sua per legem examinati.

Apophtheg⌊mata:

Adam vocandus est

Iudex omittit male: ubi es?

Agens malum odit lucem

Reus est pavidus

Fugit impius neminem persequentem

Pavor et confusio iis, qui operantur malum

Impius sicut mare fervet

Qui credit, non festinabit, pudefiet

Non propter diabolum ista dicuntur, Sed propter Adam, Quia Diabolus non
vocatur ad iudicium. Ergo peccatum Angelicum necesse est fuisse sine
deceptione horribiliter magna, quod ita Deus irascitur.

Locus iste ad nostra secula iacuit tam opulentus et potens.

Omne de Maria. Et Lyram miror, qui masculum genus transiit cum tanti
reser ........

Semen mulieris est naturale

ergo semen serpentis debet esse naturale

[Bl. 8b] 4. ‘Nudus sum’, quasi hoc nesciret Deus, qui nudum
creaverit. Hoc ipsum peccatum est scire te esse nudum, antea non
sciebas. Unde ista scientia? Quis docuit te istam scientiam. In iis
verbis nondum dicit: peccavi. Sed fere accusat Deum, Qui nudum eum
condidit. At Nuditas tua est mea creatura. Sed notitia nuditatis, quod
sentis te coram me esse nudum, Unde ista scientia et conscientia? Eras
nudus antea, sine conscientia et timore seu erubescentia. Nudum esse
erat bonum, Sed pavere de nuditate coram me et te: malum.

Extorquet dictum Quia certum est te esse aversum a me et peccasse.

At nullum erat praeceptum nisi istud, ergo hoc fecisti.

〈 audivit 〉 

Mulier etiam excusat fassa quidem quod 〈 decerpsit 〉 Sed non 

                                                                        
     〈 dedit 〉 

malo animo, quia decepta sum. Serpens est peccator, non ego.

Et quid facerent? Nondum erat promissio poenitentiae, Sed certa
damnatio. Sicut Diabolus ineternum non agnoscit peccatum suum sed
iustificat sese et Deum iniurie odit. Omne peccatum natura sua vult esse
impunitum et odit ac damnat poenam seu iustitiam.

[Bl. 9a] Serpens non interrogatur sed iam iudicatus.

[Seite 1]

[Text der Genesisvorlesung]

Schriften, 42. Band, Genesisvorlesung (cap. 1 –17) 1535/38

Karl Drescher

Dr] Doctor Martinus Lutherus Pio Lectori.

1535

[Seite 1] 

[Einleitung Luthers]

Lectiones meas in Genesin non in hoc institui, ut cogitarem aliquando
edendas et invulgandas esse, sed ut praesenti Scholae pro tempore
inservirem et tum auditorium tum meipsum in verbo Dei exercerem, ne
desidiosa et prorsus inutili senectute [Ps. 146, 2] mortem corporis
huius finirem, sicut Psalmus me excitavit: ‘Psallam Deo meo, quamdiu
fuero’. Simul, ut decessurus invenirer in grege illo parvulo et
parvulorum, ex quorum ore Deus perficit [Ps. 8, 3] laudem, qua destruat
inimicum et ultorem. Abunde enim satis alias mundus habet monstrorum et
Diabolorum, qui Verbum Dei blasphemant, depravant et pervertunt, ne Deus
gloria sua ornetur, sed Satan adoretur.

Inciderunt autem Lectiones istae in duos Collectores, bonos quidem et
pios homines, Doctorem Casparum Crucigerum, quem sua ipsius opera satis
testantur, quanto Dei spiritu et studio feratur, et M. Georgium
Rorarium, nostrae Ecclesiae Presbyterum. Quorum operam secutus M. Vitus
Theodorus, Ecclesiae Norinbergensis Concionator, etiam suam adiecit.
Omnes sane fideles et studiosi verbi Dei ministri, qui omnino
iudicaverunt eas edendas esse. [Eph. 5, 18] Quos equidem sino abundare
sensu suo, ut Pauli verbo utar, et video eos pio studio moveri ad
Ecclesias Dei iuvandas, eorumque voluntatem valde probo, precorque eis
benedictionem largam Dei.

Mallem tamen tam pias operas et bonas horas in meliorem Autorem
collocatas esse. Neque enim ego is sum, de quo dici possit: fecit, neque
is, de quo dicere possis: faciebat. In ultimo consisto ordine, qui vix
dicere audet: Volui facere. Et utinam essem dignus in hoc ordine ultimo
ultimus esse. Extemporaliter enim et populariter omnia dicta sunt, prout
in buccam venerunt verba, crebro et mixtim etiam Germanica, verbosius
certe, quam vellem.

Non quod falsa me dixisse mihi conscius sim; unum hoc spectavi, ut
quantum possem, vitarem obscuritatem, et pro ingenii viribus perspicue 

[Seite 2]

Dr] traderem, quae intelligi volebam. Sentio quidem satis superque, res
tantas a me tenuius esse tractatas, quam decuit aut oportuit. Sed
consolor me trito proverbio: Infelix esto, qui meliora facit, quam
possit.1� Et illo: Ultra posse viri non vult Deus ulla requiri.2�

Quid opus verbis? Scriptura est, scriptura, inquam, Spiritus sancti,
quam tractamus? Ad quam (teste Paulo) quis idoneus? Fluvius est, ut
Gregorius3� dixit, in quo agnus peditat, et Elephas natat. Sapientia
Dei est, quae stultos facit sapientes mundi, et ipsum Principem mundi,
quae infantes facit disertos et eloquentes facit infantes.

Denique non ille optimus est, qui omnia comprehendit aut nusquam defecit
(nullus enim talis fuit, est aut erit), sed qui maxime dilexerit, ut
[Ps. 1, 2] Psal. 1. dicit: ‘Beatus, qui amat, et meditatur Legem
Domini.’ Sufficit abunde nimis hanc sapientiam nobis placere, amari et
meditatam haberi die ac nocte.

Videmus Patrum Commentarios: certe et ipsis velle non defuit, sed
perficere non invenerunt. Et quam ridiculi sunt hodie, qui egregia, seu,
ut volunt, pura latinitate res scripturae, seu paraphrases tentaverunt,
ipsi spiritu et intellectu prorsus inanes, et, ut dicitur, Asini ad
Lyram!

Recte dixit S. Hieronymus: Unusquisque offert ad tabernaculum Domini,
quod potest, alius aurum, argentum, gemmas, alius pelles aut pilos
caprarum. Omnibus enim his opus habet Dominus, et placet voluntas
aequaliter eorum, qui inaequaliter offerunt.

Quare et hos pilos exiguos caprarum mearum edi permitto in offertorium
et sacrificium Dei. Quem rogo in Christo Domino nostro, ut per me
occasionem datam velit aliis, meliora vel saltem melius omnia faciendi.
Nam adversariis et Diabolo, eorum Deo, spero superbus et gloriabundus in
Domino, me occasiones satis multas (sicut ab initio feci semper et
libenter) calumniandi et cavillandi dedisse, sicuti merentur et digni
sunt facere, dum boni aliquid facere neque volunt neque possunt, ut
Paulus Tit. 1. ait: ‘Mente corrupti, et ad omne opus bonum reprobi.’

Dominus noster Ihesus Christus perficiat opus suum, quod incepit in
nobis, et acceleret diem illum redemptionis nostrae, quem (Dei gratia)
levatis capitibus petimus, suspiramus et expectamus fide pura, et
conscientia bona, qua servivimus mundo ingrato et hosti incorrigibili
etiam propriae, nedum [Off. 22, 20] nostrae salutis. Veni Domine Ihesu.
Et qui te amat, dicat: Veni Domine Ihesu, Amen.

Die Natali Christi Anno MDXLIIII.4�

[Seite 3a]

D], [Bl. 2a] Εἰς Γένεσιν.

[[Praefatio]] 3b

De creatione fere sic sonat textus: deum creasse principio densam
quandam et obscuram nebulam seu aerem, ex illa post coelum et terram
fecisse. Fuisse autem terram incultam et vacuam. Deinde lumen quoddam
creavit. Id lumen postea cessasse credo, cum solem lunam ac stellas
creavit. ‘Spiritus domini ferebatur super aquas’, da kan spiritus
nit heyssen ventum, quia venti nondum erant creati.1� Et verbum
significat incubare quasi calefacturus et foturus, Sicut in sequencia
canitur.2�

Divisam aquam ab aquis Firmamentum, quod nos coelum dicimus. Aquae
inferiores quid sint scimus, de superioribus libenter sic cogitarem,
quod simpliciter esset aer (quia aer est aqua et scriptura nusquam alias


[Seite 4a]

[Nachträge und Berichtigungen.] 

[[Praefatio]] 4b

D] nominat aerem). Sed textus est evidens coelum esse medium inter
aquas, Quid ergo sit, nescio.

[Bl. 2b] Non sentio cum astronomis tota esse spheras vel coelos. Aer est
aqua, terra igitur detinet crassum aerem seu aquam crassam, subtilis
autem est sub coelo. Sicut scriptura vocat volucres coeli i. e. aeris.
Non puto alia esse elementa quam coelum, aquam et terram. Aqua autem
alia subtilis alia crassa. supra coelum autem esse subtilissimum aerem,
quod vocant cristallinum coelum. Existimo astronomiam simpliciter esse
revelationem divinam.

[Seite 5a]

[[Praefatio]] 5b

D] Puto coelum non esse vacuum sed plenum angelis. Sicut enim terram
voluit habitari deus, sic eciam coelum credo et sicut nos bestiis
dominamur, ita fortasse angeli regunt et gubernant stellas, werden auch
rectores Sein. Diaboli sind unter dem himel, die farzen unterweyl gegen
eim engel hinauff, der schlegt in wider hernieder &c..

Secunda lectio.

Verba haec de creatione mundi [Bl. 3a] essent valde facilia, nisi nos ea
cogitatione nostra obscuraremus et cogitaremus aliquid aliud esse quam 

[Seite 6a]

[Opus primi diei.] 6b

D] sunt. Dicit ‘in principio creavit deus coelum et terram’, id non
sic accipiendum est, quod coelum et terra tum steterint, sicut nunc, sed
fuit tantum semen coeli et terrae, sicut nos dicimus de pregnanti: die
tregt ein kind, cum adhuc sit materia rudis et informis. Dicit quoque
abissum fuisse tenebricosum, ergo et terra quoque fuit tenebricosa
latens sub terra i. e. Deus creavit massam quandam rudem sine lumine et
forma et specie, Dennoch 

[Seite 7a]

[Opus primi diei.] 7b

D] hats terra geheyssen, post autem coluit eam primo luce data deinde
germine. Hic fuit primus mundi iactus, Sicut Paulus eciam loquitur:
‘priusquam iacerentur [Eph. 1, 4] fundamenta’. Coelum et terra ligt
noch auff eim kleinsten, Sicut adhuc videmus in seminibus, quae cum
seruntur, nihil habent simile fructus: ibi nec culmus nec spica videtur
et tamen culmus et spica inde fit.

[Seite 8a]

[Opus primi diei.] 8b

D], [Bl. 3b] Patres faciunt sex dies non rem sed cogitationem angelorum,
quod Deus simul omnia creaverit, sed angeli eo ordine cognoverint
creaturam, [4, 30] et dicunt agnitionem vespertinam esse agnitionem
Creaturae et Matutinam Creatoris: ut sint sex dies non reipsa sed
cognitione angelorum. Jst ein lausige cogitatio. Nam Sentencia in
ecclesiastico ‘Creavit omnia Simul’ szt 

[Seite 9a]

D] Deum omnia creasse, ut ‘simul’ habeat significationem facti et
non temporis, Item quod dicunt dei perfecta opera, referunt ad verbum et
aeque falsum est.

‘Spiritus domini vehebatur super aquas’ i. e. super coelum et terram
rudem inclusam mari in una massa. Significat autem hoc verbo, das unsr
herr got hab ettwas draus wollen machen.

[Seite 13a]

[Opus primi diei.] 13b

D] ‘Fiat lux’. Hic primum coelum et terra sunt illuminata und sind
tenebrae gewest, creavit igitur lucem.

sic ostendit fuisse quod inicium mundi et tocius creaturae.

[Bl. 4a] ‘Vidit quod erant valde bona’ quod postea dicit ad hominem
‘benedixit eis’, Idem hic significat aliis verbis. Est igitur idem
‘vidit bona 

[Seite 14a]

[Opus primi diei.] 14b

D] esse’, ac si dicat ‘Deus bene dixit eis’, quod velit illam
creaturam conservare, hoc est, ευδοκιαν habent. Tenebras kan er
nit lieb haben, quia nihil sunt.

‘Vespere et mane unus dies’. Pulcherrima allegoria. Quod consolatio
est ultima et quod aeterna vita sequetur post hanc vitam.

[Seite 18a]

[Opus secundi diei.] 18b

D] Firmamentum ein feste, tentorium, ein fest gewelb. Vellem sic
intelligi, quod coelum esset extensum in certam formam, das der blow
himel sey zwischen dem lufft, der hie unden ist, und oben uber dem
selben blowen himel, das aqua hies aerem, quia vocant coelum aquam . Sic
Petrus: Terra [2. Petri 3, 5 u. 12] consistens in aqua per verbum, per
ignem wurdt ers wider zureissen.

[Seite 19a]

[Opus secundi diei.] 19b

D], [Bl. 4b] Sicut in terra wurd semen zum ersten sicut cor post
indurescit in carnem Sanguinem &c.., So wurdt unser h g auch successive
mit der erden und himel sein umbgangen.

‘Separavit aquas’. Hic primum emersit terra (da wurd elb und rein
und thunaw von kommen), ut haberet terra locum. Homerus hat ein guten
praeceptorem gehabt, qui vocat Oceanum patrem, quia coelum et terra ex
aqua sunt facta. Accepit hoc ab egipciis sine dubio, qui didicerunt id
ex Iosepho, Abrahamo &c.. Aegipcii mussen feine leut gewesen sein.

[Seite 27a]

[Opus tertii diei.] 27b

D] ‘Fiat herba.’ Hoc ponit contra terram rudem et informem et ornat
eam iam bestiis omnibus et gramine, Merck hie, wie unser herr got
pflugt, Nempe er sagt nur ein wort, Hat ein grossen pflug, der heist
DIXIT. So gehts und wechst alles. Sic ipse colit terram. [Bl. 5a]
‘Nach seiner art’. Aus 

[Seite 28a]

[Opus secundi diei.] 28b

D] keinem apfel wurdt kein birn. qui Deus conservat: es heist vidit,
quod essent bona, ist nit ein schelm wie wir, der eins dings bald sat
wurdt. Delectatur omnibus operibus suis sicut scripta dicit, quia er
weÿ, das yhms keiner kan nach thun nisi pictores.

kraut puto significare alles, quod surgit in altum, das hoch wechst, als
tyll, quae sunt grandiora, Gras: herba minora, als ruben.

[Seite 33a]

[Opus quarti diei.] 33b

D] ‘Fiant luminaria.’ Quia scriptum ‘esse in signa’, Ideo
Astrologi inde vaticinantur. Sed respondemus: in bibliis non esse
scriptum: ut gubernent hominem. Quando opponunt tam praeclara corpora
non frustra esse creata, 

[Seite 34a]

[Opus quarti diei.] 34b

D] Respondeo: sunt creata principio, ut illuminent, Secundo, ut
calefaciant creaturas.

�

[Seite 36a]

[Opus quarti diei.] 36b

D] Dicit Mose aves et pisces ex mari factos, quia apud ipsum aer et
coelum idem sunt quod aqua, das das wasser gibt alles was fleugt. Nam
piscis, qui natat in mari, der fleugt auch.

[Seite 43a]

[Dies sextus.] 33b

D] ‘Faciamus hominem’. Argumeutum insigne pro trinitatis articulo.
Nam infra dicit: faciam ei adiutorium. Iudei dicunt, quod dignitatis
causa utatur plurali numero, sed is non est mos hebraicae linguae. Solus
Moses habet in usu, das er von unserm h⌊err g⌊ott sagt ‘uns’.
Iudei calumniantur 

[Seite 44a]

[Dies sextus.] 44b

D] referri ad angelos et Deum. Sed wenn er die angelos auch mit
einzeucht, [Jes. 42, 8] ßo sinds auch Creatores. Sed dicitur ‘Non
dabo gloriam meam alteri’.

Particula autem vos includit ettliche aequales  in plurali. Accipio de
trinitate.

[Seite 50a]

[Dies sextus.] 50b

D] ‘Hominem.’ Habet nomen a terra. Hoc loco est homo constitutus
dominus super omnes bestias, sed nondum super hominem sed magistratus
[Bl. 6a] tantum super divisionem bonorum.

[Seite 51a]

[Nachträge und Berichtigungen.] 

[Dies sextus.] 51b

D] [1. Kor. 15, 49] ‘Ad imaginem similem nobis.’ Duplex est
similitudo: publica et privata. Paulus loquitur de similitudine privata,
sed textus videtur sonare de publica: ‘similem nobis’ i. e. scil. in
gubernandis rebus. Haec similitudo manet sub peccato adhuc, non abstulit
eam similitudinem ab Adam. Sed Paulus geht hoher: eam similitudinem
abstulit peccatum, scil. bonitatem, iusticiam. Ego autem proprie puto
loqui Mosen de similitudine publica. Ein frau ist unserm h. got ehnlich,
ehnlich non mit den zuzen oder nabel sed quod habet dominium [1. Kor.
11, 7] in familiam. De hac imagine loquitur Paulus in Cor. ‘vir est
gloria et imago Dei’. In suma hic locus hoc vult, visch, vogel &c..
sol ein herrn haben, der selb sol nit ein vissch oder vogel sein sed
homo, Sicut ego sum deus et dominus hominum et nihil habeo illarum
rerum, quas ipsi habent, hab kein nasen augen &c..

[Seite 52a]

[Dies sextus.] 52b

D], [Bl. 6b] Questio:

Moses scribit mundum in principio creatum esse a deo, postea dicit [14,
22] alia creata esse per verbum, ergo mundus fuit prius quam verbum.

Potest primum responderi: Primam paragraphum esse tanquam titulum libri,
q. dicat Moses: Summa est: sum dicturus de creatione coeli et terrae,
quomodo fuerit coelum obscurum et terra rudis, Da gieng es so zu: Deus
dixit ‘fiat lux’.

Sed hoc non concludit. Ego existimo eum propter Iudeos sic locutum esse,
ne offenderentur in verbo, Hat Si lassen bleiben in intellectu puerili
et 

[Seite 53a]

[Dies sextus.] 53b

D] simplici et tamen propter spirituales viros dixit postea de verbo.
Potest autem responderi alio modo: Quia wer das Schone macht ut lucem et
[Bl. 7a] fructus, der kan das vile auch machen. Est igitur bene dictum
dicere pro puerilibus et laicis. Nam quod omnia constant per verbum, ist
zu hoch und ist aller erst in novo testamento revelirt sicut Paulus
dicit Omnia, etiam angeli verbo eius facti sunt. Moses aber hat nit so
hoch dran gewollt, significat tamen Moses verbum esse Creatorem. Quia
autem in principio id non potuit dicere propter ruditatem Iudeorum,
tamen post admonet.

[Seite 54a]

[Dies sextus.] 54b

D] Novi haeretici faciunt ex verbo , quod rem significat et accipiunt
verbum in Ioanne pro re. Moses autem clare significat verbum prolativum
Dixit, fiat &c.. Hoc sprechen non est res. wenn man das hat quod verbum
est prolativum, so ist genug, quia deus producit tale verbum [Bl. 7b]
quod non est Creatura sed creat alia.  igitur prolativum verbum
significat, 

[Seite 55a]

[Dies sextus.] 55b

�

Nota: unser h⌊err G⌊ott ist ein feiner hauswirt, der schafft allen
hausrat, ee er den wirt einsezt, Da solt man bey sehen, das u. h. g. uns
nit wolt verlassen: er zundt vor ein liecht an, parat cibum, potum &c..

[Seite 56a]

[Dies sextus.] 56b

D] II. caput Gen.

‘Igitur perfecti sunt’ q. d. es war ruditer angefangen Omnia sunt
per verbum facta, ante verbum nihil fuit.

De sabbathisante deo tantum est historia hoc loco, non est praeceptum.

[Seite 63a]

[Secundum Caput.] 63b

D] ‘Antequam oriretur ullum virgultum’ [Bl. 8a] es hett nit ein
Streuchlin gestanden, non fuit terra culta. Hic vapor est, quod supra
abyssum vocavit, unde factum est coelum et terra et aqua. Q. d. Deus
omnia creavit, zuvor war gar nichts da. Post dedit pluviam, da ist ein
ander erden worden, qualem hodie videmus, aber so ists nit allweg
gewest.

‘Formavit igitur dominus.’ Prius format, post vivificat hominem,
Sicut adhuc hodie in utero prius formatur massa, post vivificatur

ʃ., quo vivificavit hominem. Idem igitur [Bl. 8b] est ac si dicat:
vivificavit hominem spiritu sancto. Est igitur hec definitio animae
verior et clarior quam in 

[Seite 64a]

[Secundum Caput.] 64b

D] Aristotele Quod anima est spiritus creatus et infusus corpori. Nam
ante hanc inspirationem ist Adam gelegen wie ein tod mensch. Supra de
animalibus non hoc dixit de spiritu. Sed creavit ea viva corpora, in
homine [1. Kor. 15, 45] aber ist ein sunders. Paulus eciam dicit
spiritum vivificantem fuisse ab inicio, so mus er in novissimo die auch
das leben geben.

Queritur de anima post mortem, quo feratur. Id ego nescio. Corpus
videmus quiescere, Anima fidelium kompt in gotts hand, da schlefft sie
auff das aller best. Non [Bl. 9a] tamen debet defendi hoc sed tantum
dici man konne es nit beschliessen. Scriptura dicit dormire mit leyb und
sel. Ob sie nu so schlaffen, quod pii iucunda, impii horrenda somnia
habent, hoc nescio. [Jes. 57, 2] Jch bleyb bei dem Text Esaiae: ‘Iusti
ambulant in quiete’.

[Seite 66a]

ἡδονη Eden Puto fuisse locum in terra, der nu lengst zerstoret ist
der heyße eden. Existimo enim, das er yhn post lapsum zurißen hab.
Fluvii enim sunt magnum argumentum, das Eden terra sey. Existimo eciam
er sey nit weyt gewest von dem ort, da Christus creuzigt ist.

[Seite 67a]

[Secundum Caput.] 67b

D] [Bl. 9b] Locus paradysi ante fuit sed das neu gewechs macht ein
garten, ut sit sentencia, quod post creationem novum hortum fecit. In eo
autem conveniunt omnes fere hominem creatum in agro Damasceno, da wurdt
hortus nit weyt von gewest sein.

[Seite 69a]

[Secundum Caput.] 69b

D] ‘Produxerat enim dominus deus’. Hic exponit, quomodo Deus
plantaverit, scil. das ers hat lassen, wachsen, so plantiret er, holet
nit samen zuvor von Calecut, tantum dicit wachs, hie heraus ein solch
baum &c..

[Seite 70a]

[Secundum Caput.] 70b

� gewesen wer. Arbor vitae s. corporalis.

[Seite 71a]

[Secundum Caput.] 71b

D] Arborem scientiae puto arborem obedientiae, da hat er legem
angeschriben. Et puto vocatam arborem scientiae boni et mali propter
futurum eventum, q. d. wurdst du von dem baum essen, so wurdst wol
lernen, was bos ist, izt weyst du es noch nit, weyst nur was gut ist,
Ergo hut dich dafur, sonst wurdst auch malum versuchen mußen. Impegit
autem Adam in hanc arborem sicut nos in legem. Quare per allegoriam lex
est.

[Seite 74a]

[Secundum Caput.] 74b

D1] ‘Et fluvius egrediebatur.’ Phrat ist der nachbaur, den kennet
er. [Bl. 10b] Qualis terra prima fuit respectu praesentis, talis est
praesens 

[Seite 75a]

[Secundum Caput.] 75b

D] respectu futurae. Videtis hic, das man das paradis so weyt muß
machen, das dise fluvii heraus oder hinein kommen, Quanquam potest
fieri, quod diluvio sint mutati alvei.

[Seite 77a]

[Secundum Caput.] 77b

D] ‘Tulit ergo dominus Deus hominem’. Adam est extra hortum factus
sicut apparet hic. Gart ist sein schloß, Eden ist sein hof gewest.

‘Custodiret’, ne vastaretur a bestiis.

[Seite 83a]

[Secundum Caput.] 83b

D] ‘Morte morieris’, ergo hat ers leben gehabt nec fuit obnoxius
morti, nisi enim edisset, non esset mortuus. Fuit autem corpus animale
sed nit so grob sicut nunc, necesse est valde mutatum esse, quod mortale
ex [Bl. 11a] immortali est factum, wir hetten nit so grob geschissen und
geprunzt sicut nunc, es wer bisem und malvasir gewest.

[Seite 84a]

[Secundum Caput.] 84b

� Fit ex nostro vicio, quod cogitamus nos esse artifices non opera
Dei, meynen, er sol nicht mer wissen, wir mußens auch wissen. Sed wir
sind narren, wenn wir harren kondten bis dorthin, so wurden wirs finden.
Non loquitur de morte corporali, was wer der selb todt, da solt man ein
scheyßen, sed de aeterna.

[Seite 102a]

[Secundum Caput.] 102b

D] ‘Ecce caro de mea carne’ loquitur per collationem, quasi dicat:
non est alienum a me animal sicut alia, non est [Bl. 11b] vacca vel
taurus sed sie ist des fleischs das ich bin. Ein mennern fleisch. Taurus
hat nit ein manns fleisch.

In creatione Euae voluit spiritus pingere coniunctionem Christi cum
ecclesia, quod sit unum corpus et una species. Sie ists der Christus
allenthalb gar.

‘Adduxit coram Adam’ &c.. i. e. dedit1� Adae potestatem appellandi
ein iglich ding, wie er will Sicut possum hunc Canem vel tolpel nominare
vel wezel.2�

Moses nominat aliquocies librum iustorum, eum puto esse genesim.

[Seite 103a]

[Secundum Caput.] 103b

D] Apparebat sub diluvium homines rapuisse quascunque in uxores sive
sorores sive materteras idque exemplo [Bl. 12a] Patrum, qui id fecerunt
necessitate, cum pauci adhuc essent homines.

Quartum caput geneseos est plenum maiestatis ob longam aetatem, quam
putat Philippus tantum in piis fuisse ob testimonium verbi et fidei
ipsorum.

[Seite 108a]

[Caput Tertium.] 103b

D] Caput III.

An nullum aliud animal habere potuit Satan quam serpentem? Puto fecisse,
Quia serpens est callidus ad nocendum, Drumb hats der teuffel aus
erleßen. Eua cum ea loquitur tanquam cum nota bestia, non metuit ab
ipsa, quia adhuc est domina serpentis, wir lieffen izt fur 1000 teuffel
hinweg, si tale aliquid nobis accideret. Si aber ist noch unerschrocken
gewest in perfecta cognitione Dei.

[Seite 109a]

[Caput Tertium.] 109b

D], [Bl. 12b] Potest queri, qui fiat, quod Moses tantum serpentis facit
mentionem et non significat Sathanam per serpentem locutum, Item poena
serpentis est ‘repes super ventrem’ &c.. Respondeo: Moses tantum
effectum describit, ut nos colligamus efficientem causam. Nam de lege
Dei disputare non est creaturae irrationalis nec eciam Creaturae
collapsae, sicut nos disputare ‘Hoc praecepit Deus, hoc non
praecepit’ ist ein hoher spiritus.

[Seite 137a]

[Caput Tertium.] 137b

D] Cur serpens damnatur? Respondeo: Sicut terra muss entgelten den sund,
die Adam gethan hat, Nam maledicitur post lapsum, so muss serpens auch
entgelten, quod Satan ea est abusus. Homines creantur viciosi, ergo Deus
est auctor peccati. Respondeo: Vicium non potest creari, [Bl. 13a] Sed
natura creatur viciata, quae tamen per creationem Dei no accipit vicium
Sed iam ante est viciata per Sathanam. Creator enim invenit vicium et
Semen est viciosum. Creat igitur non vicium sed naturam quae est in
vicio, illam creat et fovet. Sic exigit eciam Deus civilem Iusticiam,
non exigit peccatum, quod illi iusticiae perpetuo adheret in impiis.

[Seite 3b]

Dr] Enarratio 

in I. Cap. Genesis per reverendum Patrem dominum 

D. Mart. Lutherum in Schola Wittembergensi.

[Praefatio]

[[Eis Genesin]] 3a

Primum caput simplicissimis quidem verbis est scriptum, sed res continet
maximas et obscurissimas. Quare apud Ebraeos (sicut D. Hieronymus
testatur) prohibitum fuit, ne quis ante annum aetatis trigesimum illud
legeret aut enarraret aliis. Voluerunt enim, prius totam Scripturam bene
cognitam esse, quam ad hoc Caput perveniretur. Sed neque ista ratione
aliquid promoverunt Iudaeorum Rabini; nam etiam bis triginta annos et
amplius nati pueriliter in suis commentariis de his gravissimis rebus
nugantur.

Neque in Ecclesia hactenus quisquam extitit, qui satis dextre ubique
omnia explicaret. Adeo enim variis, diversis et infinitis questionibus
omnia miscuerunt Interpretes, ut satis appareat, Deum hanc sapientiae
maiestatem et sanum intellectum huius Capitis sibi soli reservasse,
relicta ista generali notitia nobis, quod scimus, mundum cepisse et
conditum esse per Deum ex nihilo. Haec generalis noticia ex textu clare
sumitur. In particularibus autem sunt plurima, de quibus ambigitur, et
infinitae questiones hinc inde moventur.

Nos ex Mose scimus mundum ante sex millia annorum nondum extitisse. Id
Philosopho homini nullo modo poterit persuaderi, quia secundum
Aristotelem primus homo et ultimus non potest dari. Quanquam autem
Aristoteles relinquit dubium Problema hoc esse: An sit mundus aeternus, 

[Seite 4b]

[[Eis Genesin]] 4a

Dr] tamen in eam sententiam inclinat, quod sit aeternus. Neque enim
humana ratio altius potest ascendere, quam ut statuat mundum esse
aeternum et infinitos homines praecessisse nos ac sequi; hic cogitur
subsistere. Sed ex hac ipsa sententia sequitur periculosissima opinio:
Quod anima sit mortalis, quia Philosophia nescit plura infinita. Necesse
enim est rationem humanam maiestate harum rerum obrui et impingere.

Plato fortasse, ut videtur, collegit in Aegypto scintillas, quasi ex
Patrum ac Prophetarum sermonibus, Ideoque accessit propius. Is materiam
quidem ponit et ideam aeternam; mundum autem dicit cepisse, et factum
esse ex materia. Sed desino Philosophorum opiniones allegare, nam istas
Lyra recitat, quanquam non explicat.

Ita neque inter Ebraeos, neque Latinos, nec Graecos dux est, quem in hoc
spatio tuto possimus sequi. Quare nos quoque merebimur veniam, si,
quantum possumus, fecerimus. Nam praeter istam generalem sententiam:
Quod mundus ex nihilo coeperit esse, nihil fere est, de quo pariter
inter omnes Theologos constet.

Hilarius et Augustinus, quasi duo maxima Ecclesiae Lumina, sentiunt
mundum creatum subito et simul non successive per sex dies. Ac
Augustinus mirabiliter ludit in tractatione sex dierum, quos facit
mysticos dies cognitionis in Angelis, non naturales. Hinc in Scholis et
Ecclesiis usitatae sunt disputationes de cognitione vespertina et
matutina, quas Augustinus invexit, et a Lyra diligenter recitantur: qui
volet eas scire, petat ex Lyra.

Haec etsi subtiliter disputantur, tamen nihil faciunt ad rem. Quid enim
opus est facere duplicem cognitionem? Nec etiam utile est, Mosen in
principio tam facere mysticum et allegoricum. Quia enim nos vult docere,
non de creaturis allegoricis, et mundo allegorico, sed de creaturis
essentialibus et mundo visibili ac exposito sensibus, appellat, ut
Proverbio dicitur1�, Schapham scapham, hoc est, diem et vesperam
vocat, sicut nos solemus, sine 

[Seite 5b]

[[Eis Genesin]] 5a

Dr] allegoria. Sicut Euangelista Matthaeus capite ultimo hanc phrasin
quoque retinet, cum scribit, Christum resurrexisse vespera Sabbatorum,
quae in unam Sabbatorum illucescebat. Quodsi non satis assequimur
rationem dierum, nec intelligimus, cur intervallis his temporis Deus
voluerit uti, fateamur potius ignorantiam nostram, quam ut verba praeter
rem ad alienum sensum torqueamus.

Quod igitur ad hanc Augustini sententiam attinet, statuimus Mosen
proprie locutum, non allegorice aut figurate, hoc est, mundum cum
omnibus Creaturis intra sex dies, ut verba sonant, creatum esse. Quodsi
causam non adsequimur, maneamus discipuli et relinquamus magisterium
Spiritui sancto. Hi autem dies sic sunt distincti, quod primo die creata
est massa rudis coeli et terrae, cui postea addita lux est, Secundo
firmamentum, Tertio Terra producta ex aquis cum fructibus suis, Quarto
ornatum coelum creatione solis, lunae, et stellarum, Quinto pisces
maris, et volucres coeli, Sexto animalia terrae et Homo est conditus.
Omitto autem illud quoque, quod ista distinguunt in opus creationis,
distinctionis et ornatus, quia haud scio, an ubique belle ista quadrent.
Et tamen, si quem ista delectant, Lyram consulat.

�, materiam vocat informe et rude illud chaos. Quare omissis istis non
necessariis accedamus ad Mosen tanquam meliorem Doctorem, quem tutius
possimus sequi, quam Philosophos sine verbo de rebus ignotis
disputantes.

Opus primi diei.

[1, 1] In principio creavit Deus coelum et terram.

Hic necessaria movetur et satis obscura questio: Quod Moses meminit
creationis coeli et terrae, et tamen neque diei neque Verbi, quo creata
sunt, mentionem facit. Dubitatur enim, cur non potius sic posuerit verba
Moses, sicut in reliquis, ubi fit mentio Verbi in hunc modum: In
principio dixit 

[Seite 6b]

[[Eis Genesin]] 6a

Dr] Deus: Fiat coelum et terra. Nam prius ponit coelum et terram
creatam, quam Deus aliquid dixerit, cum tamen Decalogus et tota
scriptura testetur Deum sex diebus fecisse coelum et terram et omnia,
quae in eis sunt. Dixi autem antea nos hoc iter sine Duce ingredi; quare
relinquemus hic aliis suum iudicium, et nos, quid nobis videatur,
exponemus.

Coelum et terram vocat, non qualia nunc sunt, sed rudia adhuc et
informia corpora. Aqua fuit tenebrosa, et quia natura levior est, quasi
lutum seu densa nebula circumdedit terram informem ipsam quoque. Hanc
quasi primam materiam, ut sic vocem, futuri operis Deus condidit
secundum Decalogi manifesta verba non extra sex dies sed in principio
primi diei.

Ideo autem, quantum ego video, primum diem Moses adhuc tacet, quia
postea formata et quasi perpolita et distincta sunt ista confusa corpora
rudis coeli et terrae. Nam quod post abyssum vocat et aquam, nempe
informem et rudem aquam, nondum digestam, nondum certa forma exornatam,
id hic coelum dicit. Quodsi aliter locutus esset Moses et dixisset: In
principio dixit Deus: Fiat coelum etc. non fuisset postea locus
repetendi verbi Dixit, cum hae informes aquae sunt illuminatae et lux
creata est.

Mosis igitur simplicissima est sententia haec: Omnia, quae sunt, esse
creata a Deo, ac principio diei creatam esse rudem molem luti seu
terrae, et nebulae seu aquae, quibus postea per reliquum primi diei
spacium infuderit Deus lumen, et fecerit apparere diem, quae ostenderet
istam rudem molem coeli et terrae, non dissimilem rudi semini, sed tamen
apto ad producendum aliquid.

[1, 2] Terra autem erat inanis et vacua.

Maior significantia est in Hebraicis vocabulis Tohu et Bohu quam reddi
possit. Usurpantur autem saepe in sacris literis; Tohu pro nihilo
ponitur, ut terra Tohu sit, quae simpliciter in se inanis sit, ubi nulla
via, nulla locorum distinctio, non collis, non vallis, non gramina, non
herbae, non animalia, non homines sunt. Talis enim fuit prima terrae
incultae facies, quia enim admixtum aquae lutum fuit, nulla potuerunt
discrimina notari, quae nunc, postquam exculta est, notantur.

[Jes. 34, 11] Sic Esaias inquit cap. 34. ubi minatur vastitatem orbi
terrarum: ‘Extendetur super eam regula tohu et perpendiculum bohu’,
hoc est, ita vastabitur, ut neque homines, neque iumenta relinquantur,
ut domus sint vastae et 

[Seite 7b]

[[Eis Genesin]] 7a

Dr] omnia confusa et perturbata. Sicut Ierusalem postea per Romanos et
Roma per Gothos vastata est, adeo ut non possint celeberrimae veteris
urbis vestigia ostendi.

Sicut igitur nunc vides terram extantem super aquas, coelum ornatum
stellis, agros arboribus, civitates domibus etc., ita his omnibus
demptis et confusis quasi in rudem molem, quod postea reliquum fuerit,
vocat tohu et bohu.

Sicut autem terra fuit circumfusa tenebris seu aquis, in quibus tenebrae
erant, sic coelum etiam fuit rude, et fuit Tohu, non solum, quia caruit
ornamento stellarum, et Bohu, quia nondum fuit distinctum a terra, sed
quia adhuc fuit sine luce, et obscura ac alta abyssus, quae ceu
densissima nebula circumfudit terram, seu lutum illud. Nam de
distinctione aquarum etiam post sequetur.

Ergo hoc primum iam habemus, quod Moses docet, primo die coelum et
terram esse conditam, Sed rude coelum, hoc est, sine discrimine aquarum,
sine luminaribus, et nondum elevatum, Item rudem terram, sine
animalibus, fluminibus, montibus.

� dicit in libro confessionum: Materiam esse prope nihil, nec posse
excogitari intermedium, haec nullo modo probo. Quomodo enim hoc merum
nihil appellaveris, quod iam eiusmodi res est et substantia, quam Moses
vocat coelum et terram? Nisi artificialiter velis materiam dicere, sicut
lignum, quod nondum est cista aut scamnum: sed eam secundam materiam
vocant Philosophi.

Id potius considerandum est, quod sanctus Petrus 2. Petri 3. dicit, ubi
de impiis loquitur: ‘Volentes, inquit, nesciunt, quod coeli iam olim
fuerint ac terra, ex aqua et per aquam consistentes Dei sermone, per
quae [2. Petri 3, 5] is, qui tum erat mundus, aqua inundatus, periit.’
Nam Petrus eo videtur alludere, quod terra sit ex aqua, et per aquam
constituta, et post ex aqua producta, et quasi in lumine collocata,
sicut adhuc innatare mari videtur. Hoc, inquit, impii sciebant, et ideo
fiducia huius conditionis nullum metuebant ab aqua periculum, quam
sciebant esse fundamentum terrae. Et tamen aqua terram, quam conservabat
et portabat, perdidit, sicut ad extremum etiam igni peribit. Sic videtur
S. Petrus ad id alludere, quod terra in aqua, et 

[Seite 8b]

[[Eis Genesin]] 8a

Dr] ex aqua producta sit. Haec de materia sint satis, Nam haud scio, an
si quis aliquid disputet subtilius, id etiam cum fructu aliquo faciat.

Et tenebrae erant super faciem abyssi.

Aqua et abyssus et coelum hoc loco pro eadem re ponuntur, nempe pro
tenebroso illo et rudi corpore, quod postea illuminatum et distinctum
est verbo. Istae enim alterius Personae, hoc est, Christi filii Dei,
partes sunt, ornare et distinguere rudem molem ex nihilo productam.
Atque hoc etiam potest videri Mosi in consilio fuisse, cur non posuerit
primo loco verbum ‘dixit’. Nam hoc etiam quidam pro ratione
allegant.

Et Spiritus Domini ferebatur super aquas.

Spiritum Domini quidam interpretantur simpliciter pro vento. Ego vero,
si quid materiale esset hic per Spiritum intelligendum, mallem id eo
referri, quod illa rudis materia coeli et terrae, quam abyssum etiam
vocat, coeperit moveri, sicut hodie movetur. Aqua enim non stat quieta,
sed semper in superficie movetur.

Sed mihi magis placet, ut intelligamus Spiritum sanctum; ventus enim est
creatura, quae tum nondum fuit, cum adhuc confusa ista corpora coeli et
terrae iacerent. Et magnus Ecclesiae consensus est de mysterio
Trinitatis hic prodito. Pater per Filium, quem verbum Mose vocat, creat
coelum et terram ex nihilo. His Spiritus sanctus incubat; sicut enim
gallina incubat ovis, ut pullos excludat ova calefaciens et calore quasi
animans: Ita scriptura dicit Spiritum sanctum quasi incubasse aquis, ut
ista corpora, quae animanda et ornanda erant, vivificaret. Nam Spiritus
sancti officium est vivificare.

Haec, quantum ego video, de re praesenti satis sunt, ut aliis
opinionibus abiectis hoc statuamus: Deum ex nihilo condidisse coelum et
terram quasi rudem massam, ita ut terra rudis rudi coelo ceu nebula
fuerit circumfusa.

Restat autem, ut de vocabulis etiam quaedam disputemus. Atque hic statim
inventi sunt, qui varie et subtiliter disputarunt de vocabulo ‘in
principio’. Exposuerunt enim ‘in principio’, hoc est, ‘in
Filio’ propter locum [Joh. 8, 25] Iohannis, cum Christus respondet
Iudaeis interrogantibus, quis esset? cap. 8. [Ps. 110, 3] ‘Principium
quod et loquor.’ Item propter Psal. 110.: ‘Tecum principium in die
virtutis tuae.’ Hunc locum fere omnes sic exponunt: Tecum Filius 

[Seite 9b]

[[Eis Genesin]] 9a

Dr] in divina potentia. Sed notum est graece doctis apud Ioannem τὴν
ἀρχήν pro adverbio exponi debere, figura sermonis passim obvia
apud Graecos. Quare ludant hic, qui volent, mihi placent, quae
simplicissima sunt et a rudioribus possunt intelligi.

Igitur sentio Mosen voluisse significare initium temporis, ut sit in
principio idem, ac si dicat: Eo tempore, cum nullum esset tempus, seu
cum inciperet mundus, sic incepit, ut coelum et terra primum a Deo
crearentur ex nihilo in forma rudi, non sic exculta, ut nunc sunt.
Quanquam non ita diu iacuerunt inculta, sed statim primo die cepta sunt
ornari luce.

Ariani imaginati sunt ante initium conditos fuisse Angelos et filium
Dei. Sed haec blasphema omittamus. Omittamus etiam aliam questionem,
quid Deus ante principium mundi fecerit, quieverit ne, an non? Ad quam
sic respondisse quendam refert in confessione Augustinus: Deum
praeparasse infernum curiosa scrutantibus, scilicet, ut eluderet (ait
Augustinus) violentiam questionis.

Placet ergo Augustini modestia, qui profecto candide dicit se in
huiusmodi questionibus contrahere sui ingenii vela: Quia etiamsi in
infinitum speculemur et disputemus, tamen manent haec
incomprehensibilia. Quod si etiam illa, quae videmus et gerimus, non
satis plane intelligimus quanto minus haec assequemur? Quid enim extra
tempus et ante tempus fuisse statues? aut, quid Deum, antequam tempus
esset, fecisse cogitabis? Quare abiiciamus ista et sentiamus Deum ante
conditionem mundi fuisse incomprehensibilem in sua essentiali quiete,
Nunc autem post creationem esse intra, extra et supra omnes creaturas,
hoc est, etiam esse incomprehensibilem. Aliud dici non potest, quia
noster intellectus, quid extra tempus sit, non intelligit.

Ideo Deus quoque se non manifestat nisi in operibus et verbo, quia haec
aliquo modo capiuntur; reliqua, quae propria divinitatis sunt, capi aut
intelligi non possunt, ut sunt: esse extra tempus ante mundum, etc.
Forte Adae apparuit nudus, sed post peccatum in sibilo apparuit, quo ceu
involucro fuit involutus. Sic postea involutus fuit in tabernaculo
propiciatorio, in deserto nube et igni. Quare Moses ista etiam vocat Dei
‘facies’, per [1. Mose 4, 14] quae se Deus manifestavit. Et Cain
vocat faciem Dei locum, in quo immolaverat antea. Haec enim natura sic
est peccato deformata, imo corrupta 

[Seite 10b]

Dr] et perdita, ut non possit Deum nudum cognoscere seu comprehendere,
qualis sit. Ideo involucra ista necessaria sunt.

Et insania est disputare multa de Deo extra et ante tempus, quia id est
velle comprehendere nudam divinitatem, seu nudam essentiam divinam. Hoc
quia impossibile est, ideo involvit se Deus in opera et certas species,
sicut hodie se involvit in Baptismum, in Absolutionem etc. Ab his si
discedas, tunc abis extra mensuram, locum, tempus et in merissimum
nihil, de quo secundum Philosophum non potest esse scientia. Ergo merito
omittimus hanc questionem, et hac simplici explicatione vocabuli ‘in
Principio’ contenti sumus.

Sed dignius observatione est, quod Moses non dicit: In principio creavit
Adoni coelum et terram, sed utitur vocabulo pluralis numeri Elohim, quo
nomine in Mose et alibi tum Angeli, tum Iudices seu magistratus [Ps. 82,
6] appellantur, sicut in Psalmo 82: ‘Ego dixi, Dii estis.’ Hic autem
certum est significare Deum unum et verum, a quo creata sunt omnia. Cur
igitur utitur plurali nomine?

Iudaei varie cavillantur Mosen: Sed nobis clarum est, voluisse eum
Trinitatem seu personarum pluralitatem in una divina natura tecte
ostendere. Quia enim dicit de opere creationis, manifeste sequitur, quod
excludit Angelos. Manet igitur illa contradictio, quod unus est Deus, et
tamen illa unissima unitas verissima etiam est pluralitas, quorsum enim
alioqui attinet Mosen plurali numero uti?

Explodenda igitur est Iudaeorum frigida cavillatio, quod reverentiae
causa plurali numero sit usus. Quis enim hic locus est reverentiae?
praesertim cum id non sit omnibus linguis commune, quod nobis Germanis
usitatum est, ut reverentia sit plurali numero uti, cum de uno aliquo
loquimur.

Deinde, ut multum clamitent vocabulum hoc tribui Angelis etiam et
hominibus, Tamen et hoc loco plurale est, et non nisi de uno vero Deo
potest accipi, quia agitur de creatione. Et fuere alia multa vocabula
singularia, quibus potuisset Moses uti, nisi voluisset certo consilio
spiritualibus significare, quod in natura divina extra creaturam sit
personarum pluralitas. Non quidem apertis verbis dicit esse Patrem, esse
Filium, esse Spiritum sanctum unum et verum Deum, Id enim Euangelii
doctrinae reservandum fuit. Sed satis ei fuit vocabulo plurali, quod
postea hominibus quoque tribuitur, istam pluralitatem Personarum
ostendere.

Nec nos effendere debet, quod idem vocabulum postea creaturis tribuitur.
Quidni etiam nomen suum nobis communicaret Deus, cum potestatem et
officium communicat? Nam remittere peccata, retinere peccata, vivificare
etc. sunt opera solius Maiestatis divinae, et tamen eadem tribuuntur
hominibus [Röm. 11, 14] et fiunt per verbum, quod homines docent. Sicut
Paulus dicit: ‘Ut multos [1. Kor. 9, 22] salvos faciam de carne
mea’. Item: ‘Omnibus omnia factus sum, ut omnes facerem salvos’.
Sicut igitur haec opera vere sunt opera Dei, licet hominibus 

[Seite 11b]

Dr] quoque tribuantur et per homines fiant, Ita Dei nomen vere
significat Deum, licet hominibus etiam tribuatur.

Arius non potuit negare, Christum fuisse ante mundum conditum, quia
[Joh. 8, 58] et Christus dicit: ‘Antequam Abraham erat, ego sum.’ Et
in Proverbiis [Spr. 8, 22] scribitur: ‘Antequam coeli fuerunt, ego
sum.’ Ideo eo se convertit, ut Christum seu verbum creatum diceret
ante omnia et postea creasse omnia et fuisse creaturam perfectissimam,
licet non fuerit semper. Sed huic fanaticae et impiae opinioni opponi
debet, quod Moses breviter dicit: ‘in principio’, nec ponit aliud
quippiam ante principium quam Deum, quem plurali numero appellat.

In has absurdas opiniones delabuntur animi, cum sine verbo de tantis
rebus volunt cogitare. Atqui nos ipsos nescimus, sicut Lucretius ait:
‘Nescitur adhuc, quae sit natura animai.’1� Sentimus nos posse
iudicare, numerare, discernere quantitates et spirituales creaturas, ut
sic vocem, verum et falsum, et tamen nondum possumus definire, quid sit
anima, quanto minus divinam naturam intelligemus? Nescimus, qualis
voluntatis nostrae sit motus; non enim qualitatis, non quantitatis motus
est, et tamen est motus quidam. Quid igitur in divinis sciremus?

Ergo fanaticum est, sine verbo et involucro aliquo de Deo et divina
natura disputare, sicut solent omnes Haeretici; ea securitate de Deo
cogitant, qua de porco aut vacca disputant. Ideo etiam ferunt dignum
premium temeritatis, ut sic periculose impingant. Nam qui vult tutus
esse et sine periculo in tantis rebus versari, is simpliciter se intra
species, signa et involucra ista divinitatis contineat, qualia sunt
verbum eius et opera eius. Nam in verbo et operibus se nobis ostendit.
Haec igitur qui attingunt, isti [Matth. 9, 20] quemadmodum muliercula
sanguinis profluvio laborans contactu vestimenti sanantur.

Qui autem extra ista involucra Deum attingere volunt, isti sine scalis
(hoc est verbo) nituntur ad coelum ascendere, ruunt igitur oppressi
maiestate, quam nudam conantur amplecti, et pereunt. Sicut Ario accidit.
Hic cogitavit esse medium quiddam inter Creatorem et creaturam et ab
illo medio condita esse cuncta. Huc necessario delabitur, postquam
contra scripturam pluralitatem Personarum in divinitate negavit. Sed,
quia sine et extra verbum Dei ista disputat et sola sua cogitatione
nititur, non potest non impingere.

Sic Monachus, quia verbum non sequitur, cogitat talem Deum in coelo
sedere, qui salvaturus sit indutum cucullo et observantem certam vitae
regulam. Hic etiam extra apparentiam seu facie Dei non praeeunte in
coelum conscendit. Sic Iudaei idola sua et lucos habebant. Par omnium
lapsus est et ruina, in eo enim impingunt, quod relicto verbo singuli
suas cogitationes sequuntur.

[Seite 12b]

Dr] Igitur si tuto ambulare volumus, ea amplectamur, quae verbum monet
et quae ipse Deus nos scire voluit. Alia, quae non sunt verbo ostensa,
omittamus. Quid enim ad me, aut quomodo ego id apprehendere possum, quid
fecerit ante mundum conditum Deus? Hae sunt cogitationes nudae
divinitatis, Eiusmodi etiam illae sunt, quibus Iudaei se ab hoc textu
abduci patiuntur, ne credant plures Personas, cum tamen Mosen plurali
nomine usum constet.

Decretum damnat ἀνθρωπομορφήτας, quod de Deo loquerentur
tanquam de homine, tribuerent ei oculos, aures, brachia, etc. Iniusta
vero damnationis causa. Quomodo enim aliter homines inter homines de Deo
loquantur? Quodsi hoc modo de Deo sentire haeresis est, profecto actum
est de salute puerorum omnium ita pueriliter de Deo cogitantium et
loquentium. Sed mitte pueros, et da mihi Doctorem doctissimum, quomodo
is aliter de Deo docebit aut loquetur?

Iniuria igitur bonis hominibus facta est, quod, cum crederent Deum
omnipotentem et Salvatorem, ideo tamen damnati sunt, quod dicerent Deum
habere oculos, quibus aspiciat egenos, habere aures, quibus audiat
orantes etc. Quomodo enim substantiam spiritualem haec nostra natura
potest intelligere? Et scriptura passim hoc ipso genere sermonis utitur.
Igitur immerito sunt damnati, et laudandum potius est studium
simplicitatis, quod in doctrina maxime necessarium est. Necesse enim
est, ut Deus, cum se nobis revelat, id faciat per velamen et involucrum
quoddam et dicat: Ecce sub hoc involucro me certo apprehendes. Id
involucrum cum amplectimur, cum ibi adoramus, invocamus, sacrificamus,
Deum invocasse, Deo sacrificasse recte dicimur.

Sic non dubium est, primos Parentes adorasse Deum mane, cum sol
oriretur, admirantes Creatorem in creatura, vel, ut clarius dicam, per
creaturam admoniti. Posteri morem retinuerunt, sed sine intellectu, Ita
in idolatriam iste mos abiit. Causa huius non est sol ipse, qui est bona
Dei creatura, sed quod doctrina paulatim exstincta est, quam Satan non
potest ferre. Sic cum Heuam abduxit Satan a verbo, statim in peccatum
prolapsa est.

Ut igitur redeam ad Anthropomorphitas, nequaquam eos damnandos censeo,
quia etiam Prophetae pingunt Deum sedentem in solio. Hoc cum audiunt
simplices, statim cogitant de solio aureo mire ornato, quanquam [Jes. 6,
1] sciunt nihil tale materiale esse in coelo. Sic Esaias dicit se
vidisse Dominum in amplissima veste, quia Deus in absoluta seu intuitiva
visione non potest pingi nec cerni. Ideo tales figurae Spiritui sancto
placent et opera Dei proponuntur, quae apprehendamus. Talia sunt, quod
condidit coelum et terram, quod misit Filium, quod per Filium loquitur,
quod baptisat, quod 

[Seite 13b]

[[Eis Genesin]] 13a

Dr] per verbum a peccatis absolvit. Haec qui non apprehendit, is Deum
nunquam apprehendet. Sed desino, cum haec saepe copiose a me sint
disputata. Nunc tamen attingenda fuere propter Mosen, quem ita misere
Iudaei flagellant in hoc loco, ex quo probamus plures esse Personas in
divinitate. Nunc pergamus in textu.

[1, 3] Dixitque Deus: Fiat lux, et facta est lux.

Dixi, initio conditam esse per verbum rudem illam molem terrae et coeli
(quam aquas, item abyssum quoque vocat) ac debet id referri ad primi
diei opus, licet Moses nunc primum sic loquatur: ‘Deus dixit: Fiat
lux’ etc. Mira autem profecto phrasis, et incognita omnium aliarum
linguarum scriptoribus, quod Deus dicendo id, quod non erat, facit, ut
esset aliquid. Atque hic primum ponit Moses medium et instrumentum, quo
Deus Pater in operando est usus, nempe Verbum.

Notanda autem diligenter est differentia, quae apud Ebraeos est inter
Amar et Dabar. Nos utrunque reddimus per verbum ‘dicere’ seu
‘loqui’, sed apud Ebraeos haec differentia est: Amar tantum et
proprie significat verbum prolatum: Sed Dabar etiam rem significat,
sicut cum Prophetae dicunt: Hoc est verbum Domini, utuntur nomine Dabar,
non Amar. Iam hodie novi Ariani imperitis Ebraicae linguae sic fucum
faciunt: verbum significare rem creatam, et hoc modo dici etiam Christum
verbum. Contra hanc impiam et simul insulsam depravationem recte
admonetur hic Lector, Mosen uti verbo Amar, quod simpliciter et proprie
significat prolatum verbum, ut sit verbum quiddam distinctum ab eo, qui
dicit, sicut distinctio est inter dicentem et id, quod dicitur.

Quemadmodum igitur supra probavimus ex textu pluralitatem personarum,
Ita hic manifesta est distinctio personarum. Dicit enim Deum esse, ut
sic loquar, Dictorem, qui creat, et tamen non utitur materia, sed solo
verbo, quod profert, ex nihilo facit coelum et terram.

[Joh. 1, 1] Iam huc adhibe Euangelium Ioannis: ‘In principio erat
verbum’ (nam probe facit cum Mose). Dicit: ante mundum conditum nihil
erat creaturarum, Deus tamen habebat verbum. Hoc verbum quid est, aut
quid facit? Audi Mosen. Lux, inquit, nondum erat, Sed tenebrae ex suo
nihili esse vertuntur in illam praestantissimam creaturam, quae est lux.
Per quid? per verbum. 

[Seite 14b]

[[Eis Genesin]] 14a

Dr] Ergo in principio et ante omnem creaturam est verbum, et est tam
potens verbum, quod ex nihilo facit omnia. Hinc sequitur
irrefragabiliter, quod Ioannes diserte addit: Hoc verbum esse Deum et
tamen esse distinctam personam a Deo patre, sicut distinctae res sunt
verbum et is, qui verbum profert. Et tamen haec distinctio eiusmodi est,
ut unissima, ut sic dicam, unitas essentiae maneat.

Haec sunt ardua neque tutum est ultra progredi, quam Spiritus sanctus
nos ducit. Quare hic resistamus, quod, cum ex nihilo rude coelum et
rudis terra, utrumque caligine et tenebris deformatum, per verbum
extitisset, Lux per verbum etiam ex nihilo, hoc est, ex ipsis tenebris
extitit. Hoc primum [2. Kor. 4, 6] opus Creatoris Paulus tanquam
singulare opus allegat: ‘Qui iussit e tenebris lucem illucescere’
etc. Iussio, inquit, fecit lucem istam. Hoc igitur nobis pro
confirmatione fidei nostrae satis est, quod Christus sit verus Deus, qui
est cum Patre ab aeterno, antequam mundus fieret, et quod per eum, qui
est sapientia et verbum Patris, Pater fecerit omnia. Notandum tamen est
in isto loco Pauli hoc quoque, quod novum creationis opus facit
conversionem impiorum, quae etiam fit per verbum.

Sed hic ratio stultis questionibus impie ineptit. Si, inquit, verbum
semper fuit, Quare non prius creavit Deus per id verbum coelum et
terram? Item: Quia tum primum, cum Deus incipit dicere, coelum et terra
fiunt, videtur sequi: Verbum tum primum cepisse, cum Creatura cepit etc.
Sed hae impiae cogitationes sunt excutiendae. Neque enim de his possumus
aliquid statuere aut cogitare: Quia extra illud initium creaturae nihil
est quam nuda essentia divina et nudus Deus. Is autem quia est
incomprehensibilis, illud etiam incomprehensibile est, quod fuit ante
mundum, quia nihil est nisi Deus.

Nobis videtur, quod incipiat dicere, quia non possumus progredi ultra
principium temporis. Sed quia Ioannes et Moses dicunt, esse Verbum in
principio et ante omnem creaturam, necesse est, semper id fuisse in
Creatore et in nuda essentia Dei. Ergo est verus Deus, sic tamen, ut
Pater generet, et Filius generetur. Nam hanc differentiam Mose ponit,
cum nominat Deum, qui dixit, et Verbum, quod dictum est. Atque hoc Mosi
satis fuit. Nam clarior explicatio huius mysterii proprie pertinebat ad
novum Testamentum et ad Filium, qui in sinu Patris est. Ibi audimus
etiam certa nomina Personarum, quod sit Pater, Filius et Spiritus
sanctus, sicut etiam tum in Psalmis quibusdam, tum Prophetis, sed
subtilissime, indicantur.

[Seite 15b]

Dr] Augustinus paulo aliter exponit verbum ‘dixit’, sic enim
interpretatur: ‘Dixit’ hoc est fuit ab aeterno in verbo Patris ita
definitum, ita apud Deum fuit constitutum, Quia Filius est ratio, imago
et sapientia Patris. Sed retinenda est simplex sententia et vera: Deus
dixit, id est, per Verbum [Hebr. 1, 2] condidit et fecit res omnes,
sicut Apostolus comprobat, cum dicit: ‘Per quem [Kol. 1, 16] condita
sunt secula.’ Item: ‘Omnia per ipsum et in ipsum sunt condita’.
Atque inter hos limites debet consistere cogitatio creationis, non
debemus longius evagari, quia tum in tenebras certas et exitiales
prolabimur.

Ergo satis nobis sint ista, cum de mundo et eius conditione queritur:
Quod ad materiam mundi attinet, ex nihilo esse factum, sic ex non luce
factam esse lucem, ex nihilo factum coelum et terram. Sicut Paulus
dicit: [Röm. 4, 17] ‘Vocat ea, quae non sunt, ut sint.’
Instrumentum autem seu medium, quo Deus usus est, est eius omnipotens
Verbum, quod cum Deo fuit ab initio, [Eph. 1, 4] et sicut Paulus
loquitur, ante constitutionem mundi. Ergo quod dicit Paulus: [Kol. 1,
16] ‘Per ipsum sunt condita omnia’ (utitur enim praepositione
‘in’ Ebraeorum more pro ‘per’; sic enim Ebraei usurpant literam
Beth) et similia loca ex hoc Mosi loco sunt desumpta, qui loquitur de
verbo prolato, quo iubetur et praecipitur aliquid.

Id Verbum est Deus, et est omnipotens Verbum, prolatum in divina
essentia. Hoc proferre nemo audivit, nisi Deus ipse, hoc est, Deus
pater, Deus filius, et Deus spiritus sanctus. Ac dum prolatum est,
generata est Lux, non ex materia verbi, nec ex natura dicentis, sed ex
tenebris ipsis, sic ut Pater intus diceret, et foris fieret statim atque
exsisteret Lux. Hoc modo etiam alia creata sunt postea. Haec, inquam,
nobis de modo creationis satis sunt.

Sed hic celebris agitatur questio: Qualis nam illa fuerit Lux, qua illa
rudis moles coeli et terrae fuit illuminata, cum tamen neque sol nec
stellae essent conditae, et tamen textus veram et corporalem hanc lucem
fuisse ostendat. Haec res quibusdam occasionem dedit, ut Allegoriam
quererent, et exponerent ‘Fiat lux’, hoc est, angelica creatura.
Item ‘separavit lucem a tenebris’, hoc est, separavit Angelos bonos
a malis. Sed hoc est ludere intempestivitis allegoriis (Moses enim
Historiam narrat), non est interpretari scripturam. Praeterea Moses
scripsit hominibus rudibus, ut haberent testimonia aperta de Creatione.
Igitur tam absurda huc non sunt afferenda.

Secundo etiam hoc queritur: An ista lux se moverit motu circulari? Ego
quidem fateor me verum nescire. Si quis tamen scire cupiat, quid mihi
similimum veri videatur, existimo istam lucem fuisse mobilem, ita ut lux
illa fecerit naturalem diem, ab ortu in occasum. Qualis autem lux
fuerit, etsi difficile sit dicere, tamen mihi non placet, ut sine causa
discedamus a Grammatica aut torqueamus violenter vocabula. Moses enim
diserte dicit fuiss lucem et numerat hunc primum diem creationis.

[Seite 16b]

Dr] Ergo sic sentio fuisse illam lucem veram, quae motu circumferretur,
sicut solis lumen circumfertur. Quanquam non fuit tam clara et splendida
lux, qualis postea fuit, cum lumine solis aucta, ornata et perpolita
est. Sicut etiam sacrae literae testantur in novissimo die Deum
hodiernum lumen solis ceu malignum lumen respectu futurae claritatis
splendidius et clarius facturum esse. Quemadmodum igitur hodierna lux
quasi rudis et crassa luminis massa est, si conferatur ad futuram lucem,
Ita illa prima lux ad hanc praesentem collata rudis fuit. Haec mea
sententia est de his duabus questionibus. Iam pergit Moses.

[1, 5] Factumque est vespere et mane dies unus.

Hic notandum est, quod Iudaei aliter diem auspicantur quam nos. Ipsis
enim incipit dies a vespera et a sole occidente ac finitur in vesperam
sequentem. Nos cum sole oriente diem auspicamur. Ac placet, quod
deducunt nomen vesperae, quae Ebraeis Aref appellatur, ab Araf, quod
significat miscere, confundere, sicut ab hac appellatione vocant Arof,
quam noster Cynomyam vocat, quasi dicas confusam muscam, quod scilicet
vesperi confusae sint facies rerum, neque remoto lumine res liquide
discerni possint.

ivinitatis sit quaedam personarum pluralitas, quia alia persona est
Dicentis, et alia Verbum seu λόγος.

[Ps. 33, 6] Ad hunc modum Psalmus quoque dicit: ‘Verbo Domini coeli
sunt firmati.’ Et Salo⌊mo hanc mirabilem Mosi phrasin indicat, ubi
scribit [Spr. 8, 22 u. 27] sapientiam divinam fuisse quasi administram
creationis: ‘Antequam quidquam faceret a principio, ab aeterno
ordinata sum’ etc. ‘Quando praeparabat coelos, aderam, quando certa
lege et gyro vallabat abyssos’ etc. Hic ostendit Salomo se istam
doctrinam nostrae religionis intellexisse a Mose ostensam, sed ita, ut
populus rudis ista audiret et legeret et tamen non intelligeret. Nisi
enim intellexisset Salomo hoc mysterium, non potuisset sic loqui. Sed
[Spr. 30, 4] ex Mose hausit omnia, ut et illud Proverb. 30. ‘Quod est
nomen eius aut nomen Filii eius, si nosti.’

Existimo autem fuisse aliorum quoque sanctorum hominum similia scripta,
ut Enoch, Eliae, in quibus huiusmodi testimonia multa extiterunt. Sicut
autem ista adhuc hodie, quantumvis manifeste in novo Testamento revelata
sunt, in abscondito manent et a plerisque non accipiuntur sed
impugnantur, Ita multo magis idem in populo Iudaeorum accidit, cum
sancti Patres ista non crassissime tradita, etiam subtilius proponerent
eruditis.

[Seite 17b]

Dr] Nobis autem magna consolatio est scire ista ab initio mundi sic
significata esse, quod in divinis personalis sit pluralitas et tamen
divinae naturae ac essentiae unitas. Quodsi qui haec non credunt aut
impugnant, quid ad nos? Abraham vidit tres et unum adorat. Item Spiritus
sanctus dicit in [1. Mose 19, 24] Gen.: ‘Et pluit Dominus ignem de
coelo a Domino.’ Haec verba etiam si fanatici non intelligunt nec
observant, tamen scimus esse verba non hominis temulenti, sed Dei.

Huiusmodi testimonia plurima passim extant, quae optimus vir Hilarius
diligenter collegit. Quodsi sunt obscura aut parum firma videntur,
impiis et incredulis sic videntur, Piis firma et satis clara sunt, quae
divinis literis prodita et ostensa sunt. Sciunt enim aliam Personam
dicentis Dei esse, et aliud non natura sed persona esse Verbum, per quod
condita sunt omnia, [Hebr. 1, 3] et adhuc hodie conservantur, sicut
dicit autor ad Ebre.: ‘Omnia portans in verbo potentiae suae.’

Sed monendum hic etiam illud est: Illa verba ‘Fiat lux’ Dei, non
Mosi verba esse, hoc est, esse res. Deus enim vocat ea, quae non sunt,
ut sint, et loquitur non grammatica vocabula, sed veras et subsistentes
res, Ut quod aput nos vox sonat, id apud Deum res est. Sic Sol, Luna,
Coelum, terra, Petrus, Paulus, Ego, tu, etc. sumus vocabula Dei, Imo una
syllaba vel litera comparatione totius creaturae. Nos etiam loquimur,
sed tantum grammatice, hoc est, iam creatis rebus tribuimus
appellationes. Sed Grammatica divina est alia, nempe ut, cum dicit: Sol
splende, statim adsit sol et splendeat. Sic verba Dei res sunt, non nuda
vocabula.

Atque hic fecerunt discrimen verbi increati a verbo creato. Verbum
creatum est factum per Verbum increatum. Nam quid est aliud tota
creatura quam verbum Dei a Deo prolatum, seu productum foras. Verbum
autem increatum est divina cogitatio, iussio interna, manens in Deo, et
idem cum Deo, et tamen distincta Persona. Sic Deus se nobis revelat,
quod sit Dictor, habens apud se Verbum increatum, per quod mundum et
omnia creavit facilimo opere, dicendo scilicet, ut non plus negocii Deo
sit in creatione quam nobis in appellatione. Huiusmodi cogitationibus
boni Patres Augustinus et Hilarius quoque se oblectarunt.

Opus secundi diei.

[1, 6] Dixitque Deus: fiat firmamentum in medio aquarum, et dividat
aquas ab aquis.

Hic videtur Moses sui oblitus, quod de duabus maximis rebus nihil agit,
nempe de Creatione et lapsu Angelorum, ac tantum corporalium rerum
conditionem persequitur, Cum tamen non dubium sit Angelos esse creatos.
De creatione autem, de pugna et lapsu eorum nihil omnino extat in
scriptura, [Joh. 8, 44] nisi quod Christus dicit: ‘In veritate non
stetit’, et Mose infra, cap. 3. commemorat 

[Seite 18b]

[[Eis Genesin]] 18a

Dr] miserabilem historiam de serpente. Mirum igitur est tacere de his
tantis rebus Mosen.

Hinc factum est, cum nihil certi haberent homines, ut aliquid fingerent,
nempe quod novem fuerint Angelorum chori ac tanta multitudo, ut novem
totos dies ceciderint. Finxerunt etiam de pugna maxima, quomodo boni
Angeli restiterint malis. Hoc puto sumptum esse ex pugna Ecclesiae, quod
sicut pii Doctores pugnant contra malos et fanaticos, Ita etiam somniant
inter Angelos fuisse pugnam contra malos, qui voluerunt usurpare
Divinitatem. Sed ita fit, ubi nulla clara testimonia extant, ita
plerumque existimant homines temerarii sibi licere fingere quaelibet.

Hinc etiam de periculo et metu Angelorum meditantur, ex loco Esaiae,
[Jes. 14, 13] ubi Lucifer dixerit: ‘Ascendam in coelum, super astra
Dei ponam solium meum’ etc., Etsi Propheta ibi de superbia regis
Babyloniorum vaticinetur. Et Bernhardus cogitat Luciferum vidisse in
Deo, fore ut homo super Angelorum naturam elevaretur, Hanc homini
foelicitatem superbum spitirum invidisse ac sic esse lapsum. Sed valeant
ista, quantum merentur, Ego neminem coëgerim talibus opinionibus
assentiri. Haec tamen sunt certa et lapsos esse Angelos et Diabolum ex
angelo lucis esse factum angelum tenebrarum. Forte etiam inter ipsos
Angelos bonos et malos concertatio fuit.

Sed Mose quia scripsit rudi et novo populo, quae scitu erant necessaria
et utilia, scribere voluit. Alia, quae non erant necessaria, de
Angelorum natura et similibus praeteriit. Quare a nobis quoque de hac
tota re nihil debet expectari amplius, praesertim cum novum quoque
Testamentum partius de hoc loco agat, nihil enim addit, quam quod sint
damnati et teneantur quasi in carcere vincti usque ad iudicii diem.
Igitur satis nobis ista scire esse angelos bonos et malos, Deum autem
creasse omnes pariter bonos. Hinc sequitur necessario Malos Angelos esse
lapsos et non stetisse in veritate. Quomodo autem id sit factum,
nescitur, verisimile tamen est, ex superbia esse lapsos, quod Verbum seu
Filium Dei contempserunt et se ei voluerunt anteferre; plura non habeo.
Nunc veniamus ad Mosen.

Primi diei opus audivimus id fuisse: Rude coelum et terram, quae ambo
illuminavit quodam crasso et rudi lumine. Hoc nunc secundi diei opus
est, quomodo ex ista rudi nebula, quam coelum appellavit, produxerit
coelum formosum et elegans, quale nunc est, si stellas et lumina maiora
adimas. Et Ebraei satis commode coeli nomen Schamaim deducunt a Maim
quod significat aquas; nam litera Schin saepe in compositionibus
usurpatur 

[Seite 19b]

[[Eis Genesin]] 19a

Dr] pro relativo, ut Schamaim sit aqueum, seu quod aqueam naturam
habeat. Sicut id etiam ex colore apparet et experientia docet aërem
esse natura humidum. Et dicunt Philosophi, nisi sol esset, aërem
perpetuum humorem esse. Esse quidem humidum et calidum, sed humidum esse
ex sua natura, quia coelum ex aqua est factum. Ideo pluit, et habet
salutiferum humorem. Quia autem lux solis est addita, sic temperatur
ista natura humida, ut aër etiam calidus sit.

Istam rudem massam nebulae primo die ex nihilo conditae apprehendit Deus
per verbum et iubet, ut extendatur in modum spherae. Nam vocabulum Rakia
Ebraeis extensum quiddam significat a verbo Raka, quod expandere et
explicare significat. Nam coelum ita factum est, ut extenderetur ista
massa rudis, sicut vesica suis circulari forma extenditur, cum inflatur,
utar enim rustica similitudine, quo res fiat planior.

[Hiob 37, 18] Quod igitur Hiob dicit Coelos firmatos esse ferro, non ad
materiam respicit sed ad verbum, quod etiam mollissimam rem natura facit
firmissimam. Quid enim mollius est aqua, quid aëre est tenuius aut
subtilius? Et tamen istae res subtilissimae et mollissimae, quia sic
verbo sunt conditae, servant suam figuram et motum suum perfectissime et
firmissime. Quodsi ex Adamante aut materia infinito duriore coelum esset
aedificatum, tamen isto tam rapido et longo ac continuo motu frangeretur
et liquesceret. Sic sol uno die liquesceret ex rapido motu, si esset ex
durissima materia. Motus enim valde calefacit, sicut Aristoteles plumbum
in sagitta dicit liquescere propter rapidum motum.

Haec igitur sunt miracula Dei, in quibus omnipotentia verbi cernitur,
quod coelum, cum mollius et subtilius sit aqua, tamen rapidissimo motu
agitatum, in tanta corporum et motuum varietate, iam tot millibus
annorum in nulla sui parte corruptum aut debilitatum sit. Hoc est, quod
Hiob dicit, Coelos quasi ex aere fusos, cum tamen sint natura
mollissimi. Quanta aëris, in quo vivimus, sit subtilitas, novimus; nam
non solum non tangitur, sed ne cernitur quidem. At coelum etiam
subtilius et tenuius est natura, quam iste aër. Nam quod apparet
caeruleum esse, non est argumentum densitatis, sed longinquitatis et
tenuitatis potius. Ad quam si nubium corpora conferas, sunt quasi ligni
humidi fumus, quod accenditur. Hanc subtilitatem et tamen 

[Seite 20b]

Dr] constantem durabilitatem Hiob notat. Nam Philosophi quoque celebrem
sententiam habent, Humidum non terminari termino proprio.

Igitur coelum, quod suo termino non potest consistere (est enim aqueum),
consistit verbo Dei, quod hic audimus: ‘Fiat firmamentum.’ Hinc, qui
diligentiores fuere inter Philosophos, profecto non leve argumentum
sumpsere, non temere sed divina providentia omnia geri et administrari.
Siquidem tam certi et proprii superiorum corporum et coeli motus sunt.
Quis enim haec fortuita aut pure naturalia dixerit? Cum ista, quae ab
artificibus corpora fiunt, non sint fortuita, sed ex certo consilio et
arte profecta: ut sunt columnae teretes, trigonae, hexagonae etc.

Ergo vere Maiestatis ista opera sunt, quod sol tam accurate et
certissima ratione suum cursum habet, ut ne latum unguem a rectissima
linea in ulla coeli parte deflectat. Atque hunc cursum tenet in
subtilissimo aëre non suffultus solidis corporibus, sed sicut folium in
aëre fertur. Quanquam haec comparatio minus propria est, quia folii
motus irregularis et incertus est, solis autem certissimus, idque in
aëre longe subtiliore, quam iste aër est, in quo nos imus, et vivimus.

Haec admirabilis istius crassae nebulae extensio Firmamentum a Mose
appellatur, in quo Sol cum reliquis Planetis suum motum habet circum
terram in illa subtilissima materia. Sed hanc firmitatem isti fluxili et
vagae substantiae quis Autor addit? Profecto Natura non facit, quae in
levioribus id praestare non potest. Igitur istius hoc opus est, qui ad
coelum et lubricam istam substantiam dicit: Sis Firmamentum, ac verbo
ista omnia firmat et conservat pro sua omnipotentia. Hoc verbum facit,
ut tenuissimus aër sit durior omni Adamante utque terminum proprium
habeat, e contra ut Adamas sit mollior aqua, ut ex talibus operibus
cognoscamus, qualis sit noster Deus: nempe Deus omnipotens, qui
admirabile coelum ex rudi coelo fecerit, et omnia pro sua voluntate sit
operatus.

Porro dixi, Firmamentum apud Ebraeos nomen habere ab extensione, Sicut
ad vocabulum egregie alludit similitudo militaris pellium seu castrorum,
[Ps. 104, 2] qua utitur Psalmus 104.: ‘Extendens coelum sicut
pellem.’ Sicut enim castrum complicatum explicatur et figitur in agro,
Ita, inquit, tu expandis et quasi evolvis verbo tuo rude coelum, ubi in
tota creatura ceu in sphaera sedes invisibiliter intra omnia et extra
omnia etc.

Sed hoc maxime mirabile est, quod Moses manifeste tres partes facit et
firmamentum collocat medium inter aquas. Ego quidem libenter imaginarer
Firmamentum esse supremum corpus omnium et aquas non supra sed sub
coelis pendentes et volantes esse nubes, quas cernimus, ut sic aquae ab
aquis distinctae intelligerentur nubes divisae a nostris aquis in terra.
Sed Moses manifestis verbis aquas supra et infra Firmamentum esse dicit.
Quare captivo hic sensum meum et assentior verbo, etiamsi id non
assequar.

[Seite 21b]

Dr] Queritur autem hic: Quae sint illae aquae et quomodo corpora
superiora sint distincta? Philosophorum partitio non est ignota. Ponunt
enim quatuor elementa eaque secundum qualitates collocant et
distinguunt. Infimum locum terrae, secundum aquae, tertium aëri,
postremum et summum igni assignant. Alii his annumerant aethera quintam
essentiam. Postea nnmerantur spherae seu orbes septem Planetarum, et
octava sphera stellarum fixarum. Ac convenit fere de his inter omnes, ut
sint quatuor sphaerae generabilium et corruptibilium, Deinde octo aliae
ingenerabilium et incorruptibilium.

Ac Aristoteles de coeli natura disputat: Quod non sit composita ex
elementis, sed suam propriam naturam habeat, Quia, si ex elementis
esset, esset corruptibile, quod ista corpora inter se mixta agant et
patiantur inter se invicem ad corruptionem. Adimit igitur omnibus
superioribus corporibus qualitates primas et dicit esse simplices
naturas habentes lucem coaeternam et simul natam qualitatem.

Haec etsi non certa sunt, tamen, quia principia pulcherrimarum artium ex
verisimilibus rationibus collecta continent, ad docendum utilia,
barbarum est, si quis ea negligere aut aspernari velit, praesertim cum
aliquo modo cum experientia conveniant. Nam verum esse experimur, quod
ignis natura sursum fertur, sicut fulmina ac reliqua superiora meteora
ignita apparent. His quasi principiis experientia notis moti sunt, ut
ignem supremo in loco collocarent. Deinde aërem, tertio aquam, et in
infimo loco terram, gravitate praevalentem.

ἐπιείκεια. Quanto magis hoc in divinis actionibus fieri
potest, ut, etsi ista quatuor elementa sic ordinata et disposita esse
experiamur, tamen Deus contra hanc dispositionem etiam in medio mari
ignem habere et servare possit, sicut eum in silice absconditum videmus.

Sic sphaerarum numerus certus a Mathematicis annotatus est, non quod ita
esse necesse sit, sed quod harum rerum aliqualis noticia tradi non
potest, nisi sic distinguantur spherae propter diversos motus, ad quos
tradendos tali, ut dicam, imaginatione opus est. Sic enim ipsi artifices
dicunt: Exempla damus, non quod ita sint, sed quod aliter ista doceri
non possunt. Stulticia igitur insignis esset, haec ridere, sicut quidam
faciunt, quod non ita certa sint, quin aliter esse non possint. Nam
faciunt ad tradendas artes, quod satis est.

[Seite 22b]

Dr] Haec tradunt in genere fere Philosophi, ad quos Theologi recentiores
accedunt, et addunt supra istas octo spheras adhuc duas: coelum
cristallinum seu glaciale seu aqueum, et coelum empyreum. Sed Graeci
multo de his rebus disputarunt elegantius et prudentius, quam nostri.
Nam Ambrosius et Augustinus satis pueriles cogitationes habent. Quare
Hieronymum laudo, qui plane de his tacet. Ac coelum cristallinum quidam
ideo aqueum dicunt, quod putant id esse aquas, de quibus Mose hic
loquitur, Ideo additas octavae spherae, ne nimio motu conflagrent. Sed
sunt ista puerilia. Ego potius fatebor me Mosen in hoc loco non
intelligere, quam ut ista inerudita probem.

Decimum coelum empyreum ita vocant, non quod sit igneum et ardens, sed a
luce, quod sit lucidum et splendidum. Hoc coelum faciunt habitaculum Dei
et Beatorum, quod statim a creatione sit impletum Angelis, ac Luciferum
de hoc coelo lapsum affirmant. Haec fere Theologi adiiciunt ad
Philosophorum opiniones.

Qui autem apud nos artifices fuerunt et astronomica tractarunt, hi
copiosiores in spheris fuerunt. Nam ponunt duodecim spheras, atque
triplicem motum octavae spherae: motum raptum, motum proprium, et motum
trepidationis. Neque enim haec, nisi singulis motibus sua sphera
tribuatur, doceri possunt.

Averrois alias magis absurdas et nimis rationi consentaneas cogitationes
habuit. Iste enim sentit, singulas spheras esse intelligentias seu
intelligentes naturas. Huius stultae cogitationis hanc occasionem
habuit, quia vidit motum infallibilem et regulatissimum superiorum
corporum. Igitur sensit esse spheras intelligentes substantias, quarum
singulae moveant se certa et perpetua ratione. Sed probant haec summam
ignorantiam Dei; quare Averroim repudiamus. Reliqua autem, quae
recitavi, eo usque probamus, quod sunt apta ad docendum. Est enim omni
laude dignissima ista qualisqualis cognitio motuum superiorum corporum.

Moses de simplici et plano, ut vocant, procedit et ponit tres partes:
aquas supra et infra, et in medio firmamentum. Ac vocabulo coeli
complectitur totum id corpus, quod Philosophi octo spheris igni et aëre
distinguunt. Nam in tertio die primum meminit aquarum fluentium. Et
manifestum est aërem, in quo vivimus, appellari in scriptura sancta
coelum, quia scriptura vocat volucres coeli. Item dicit claudi coelum,
cum non pluit; Item dicit coelum pluere, quae omnia fiunt in aëre, non
in spheris Lunae aut reliquorum Planetarum. Igitur distinctio ista
sphaerarum non est Mosaica nec sacrae scripturae, sed est ab hominibus
eruditis excogitata ad docendum, id quod magni beneficii loco debemus
agnoscere.

An recte dicantur elementa corruptibilia, etiam dubito, video enim, quod
maneant. Nam etiamsi pars aliqua mutatur, non ideo sequitur, mutari
totum. Sunt autem tantum partiales illae mutationes elementorum. Sic 

[Seite 23b]

Dr] manet aër, in quo vivunt et volitant volucres, manet terra, in qua
proveniunt arbores et alia, etiam si quae partes commutantur.

Quod igitur Aristoteles causam omnium horum facit primum Motorem,
Averrois autem formas assistentes a foris motuum causas dicit, nos
secuti Mosen dicimus omnia ista geri et regi simpliciter verbo Dei. Ipse
dixit, et factum est. Non mandavit corpora ista regenda Angelis, sicut
nec nos ab Angelis gubernamur, quanquam custodimur ab Angelis.

Sic quod Planetarum motus est retrogradus, est opus Dei creatum per
verbum, quod opus ad ipsum Deum pertinet, et longe maius est, quam ut
Angelis possit tribui. Deus ista sic distinxit, gubernat et conservat,
et idem, qui iussit currere solem, Firmamentum autem stare, dixit etiam
ad Mercurii stellam: Tu stella movere sic etc. Hoc facit verbum, ut
incertissimus motus sit certissimus, etiamsi in vago coelo, non in parte
aliqua, aut linea aliqua materiali corpora illa ferantur. Sicut enim
piscis in medio mari, volucris in aperto coelo, Ita stellae in suo loco
moventur, sed motu certissimo et vere admirabili. Sic eadem plane est
causa, cur Albis hoc in loco et ad hanc plagam cursu suo perenni feratur
nec defatigetur. Omnia talia opera sunt opera verbi, quod hic celebrat
Mose: ‘Ipse dixit’ etc.

Ergo de causis istarum rerum nos Christiani aliter sentire debemus quam
Philosophi, et si quaedam sunt supra captum nostrum (sicut ista hic de
aquis supra coelos) ea potius sunt cum nostrae ignorantiae confessione
credenda, quam aut impie neganda, aut arroganter pro nostro captu
interpretanda. Oportet enim nos servare phrasin scripturae sanctae, et
manere in verbis Spiritus sancti, cui ad hunc modum placuit distribuere
Creaturas, ut in medio esset Firmamentum productum ex isto informi coelo
et terra informi ac per verbum extensum, Deinde supra et infra
firmamentum ut essent aquae etiam ex ista informi massa desumptae. Hoc
totum Spiritus sanctus appellat coelum cum septem spheris et regione
aëris tota, in qua fiunt impressiones, et in qua volucres errant.

Quare ista communia non negamus, quod dicunt: Omne grave deorsum et omne
leve sursum (quanquam etiam vapores densos sursum ferri videmus, sed
raptu caloris). Hoc tantum dicimus ista sic creata esse et conservari
verbo, verbo tamen etiam adhuc hodie mutari posse, sicut illa tota
natura tandem immutabitur. Sicut etiam contra citatam Regulam est, quod
sint adhuc supra coelos seu firmamentum aquae, et tamen textus id
affirmat.

Ut igitur ad propositam questionem redeam, cum quaeritur de natura
istarum aquarum, negari non potest, quin, ut Mose dicit, aquae sint
supra coelos, Cuiusmodi autem aquae illae sint, libere fateor me
ignorare. Nam neque scriptura earum meminit usquam, praeterquam in hoc
loco et in Cantico [Dan. 3, 61] trium puerorum, et nos de similibus
rebus omnibus nihil certi possumus praedicare, Sicut nec de coelo, in
quo Angeli et Deus habitat cum Beatis, 

[Seite 24b]

Dr] nec de aliis, quae in novissimo die, cum alia carne induti erimus,
revelabuntur, nunc certi aliquid dicere possumus.

Sed addam hoc quoque propter rudiores: In scriptura saepe appellatione
coeli venire, quem nos dicimus horizontem. Hinc coelum coelorum
firmamentum totum appellatur, in quo congregantur omnium hominum coeli,
hoc est, horizontes. Hoc modo nos hic aliud coelum habemus, quam qui in
Gallia aut Italia sunt. Sed haec appellatio nihil facit ad huius loci
interpretationem. Quare maxima pars Theologorum aquas istas, ut supra
etiam ostendimus, interpretati sunt coelum glaciale, ideo in illa parte
positum, ut inferiores sphaeras in tanta pernicitate motus humectet et
quasi refrigeret, ne consumantur ex nimio ardore. Sed an recte ita
colligant, non definio. Ego libenter fatebor me aquas istas, quid sint,
nescire. Siquidem etiam veteres Ecclesiastici ista non curarunt admodum,
sicut videmus Augustinum Astrologiam totam contemnere. Sed etiamsi ea
multa superstitiosa habet, tamen non plane contemnenda est, versatur
enim tota in observatione et consideratione divinorum operum, quae
dignissima cura est homine. Quare summa ingenia in ea se exercuerunt et
oblectarunt.

Haec de praesenti loco satis sint dicta, quod scilicet secundo die
coelum sit distinctum, ut esset medium inter aquas.

Sed hic alia questio nascitur: Quod, cum in operibus aliorum dierum
omnium additur: ‘Et vidit Deus, quod esset valde bonum’, Cur id
etiam hoc in loco non sit additum, cum maxima et pulcherrima pars totius
creaturae esset condita? Potest autem ad hanc questionem sic responderi:
Quod ea clausula in fine conditionis omnium rerum sit addita sexto die,
ubi dicit scriptura: ‘Et vidit Deus cuncta, quae fecerat, et erant
valde bona.’ Ibi etiam coelum complectitur.

Lyrae placet sententia Rabi Salomonis, qui dicit in tertio die hanc
sententiam bis poni: ‘Et vidit Deus, quod erant valde bona.’ Referri
igitur alterum ad opus secundi diei, quod tertio die perfectum est, cum
aquae sub coelo sunt aptius distinctae.

Alii Philosophantur hic ex nescio quibus rationibus: Quod binarius
numerus sit mali ominis, quia primus numerus est, qui ab unitate
discedit, Deum autem odisse illam discessionem, et probare concordiam,
Ideo non addidisse hoc elogium de secundo die. Sed Lyra recte appellat
trufaticam glosam, quia eadem ratione omnes numeri ab unitate discedunt.

Et tutissimum est hic non esse nimium curiosos, quia sunt ista posita
supra nostrum captum. Quomodo enim nos possumus intelligere eum ordinem,
quem Deus approbat? Imo confundi necesse est rationem; quod enim Deo
ordo est, hoc nos confusionem ordinis iudicamus. Sic confusae temere
videntur stellae, quod clarae obscurioribus, minores maioribus sunt
mixtae. Quis enim hic ordinem esse iudicat? et tamen summus est ordo, ex
sapientissima mente constitutus. Sic de aliis iudicamus: videtur esse 

[Seite 25b]

Dr] confusio, quod Albis noster, imo omnia flumina tam obliquo cursu ad
ostia sua feruntur. Sic confundi videntur arbores; sic confundi videtur
masculus et foemina nec apparet hic ordo aliquis. Sed haec omnia probant
Deum habere et iudicare aliter de ordine quam nos.

Quare omittamus curiosius ista persequi, Cur addat ad tertium diem bis:
‘Et vidit Deus’ etc., in secundo autem omittat? Nec iudicemus
temere: An opus secundi diei in tertio die absolutum sit vel non.
Philosophi rudimenta tradiderunt artium; ideo distinxerunt coelum in
spheras suas. Sed nos simpliciorem habemus rationem, qui Deum immediate
constituimus Creatorem omnium per verbum ‘Dixit’.

Opus tertii diei.

[1, 9] Dixitque Deus: Congregentur aquae, quae sub coelo sunt, in locum
unum, et appareat arida.

Supra dixi nos non intelligere ordinem operum Dei. Igitur si hic nos in
consilium adhibuisset, suasissemus eum ordinem, ut hanc particulam
adderet secundo diei. Sed vult ipse esse magister ordinis et arbiter
orbis. Quare non debemus hic valde esse curiosi. Textus dicit clare Deum
iussisse aquas sub coelo congregari. Non dicit ‘sub firmamento’ ut
supra: ‘Fiat divisio aquarum ab aquis supra et infra firmamentum.’
Coelum igitur phrasi sacrae scripturae dicitur tota superior machina cum
toto aëre et omnibus spheris, et habet nomen Ebraeum a materia, hoc est
a confusa ista aqua, ex qua factum est per extensionem seu
multiplicationem. Neque enim aqua ista prima et informis tam fuit ampla,
sed est verbo extensa. Sicut Christus benedictione sua in Euangelio
paucos panes multiplicat, ut ingenti hominum numero sufficiant.

Quod igitur philosophice vocamus aërem cum omnibus spheris, id hic
coelum vocat. Aquas autem vocat istas nostras aquas, maria et flumina,
quae etiam sunt ex ista prima et rudi aqua et ceu feces, quae relictae
sunt, postquam coelum ex ea verbo productum est. Credo autem, hanc longe
minorem aquae vim esse, quam illa sit supernarum aquarum. Hae enim
nostrae aquae ceu feces sunt, ut non loco solum sed corpore etiam
congregatae dicantur, quia crassiores sunt aquae quam istae aëris. In
aëre enim spiramus, in aqua non possumus spirare.

Quod dicit: ‘In unum locum’ collective, potius pluraliter et
distributive intelligi debet, Quasi dicas: In singula loca seu varia
loca, ne tota vis in unum oceanum uno loco congregetur, Sed ut maria et
flumina sint multa, aliud inferius, aliud superius, aliud maius, aliud
minus etc.

Et appareat arida.

Haec verba sunt observanda, quia supra dixit, terram fuisse Tohu et
Bohu, hoc est, incultam, rudem et informem, undique circumfusam et
permixtam 

[Seite 26b]

Dr] aquis. Ergo hic quoque significat massam istam terrae acquis
submersam et obrutam esse. Cur enim alioqui diceret: ‘Appareat’,
nisi fuisset circundata abysso, et aquis istis primis et nebulosis plane
tecta? Confirmatur enim hic iterum, quod supra aliquoties ostendimus:
Quod mundus principio conditus nihil fuerit quam rudis aqua et terra, ac
tertio die primum terra producitur, ut appareat. Sicut igitur antea lux
aquis inducta est, ita hic decus lucis etiam inducitur terrae. Utrunque
enim ad habitandum fuit necessarium, ut esset sicca et ut esset in luce
seu illuminata.

Vocat autem terram aridam propter aquas remotas. Sic videmus mare
mirabiliter aestuare, quasi absorpturum sit omnem terram. Nam altius
terris extat mare. Sed non potest transire terminos suos. Hic enim locus
primae creationis circumscribit terram, et ponit mari obicem
firmissimum, [Hiob 38, 10, Ps. 104, 9] Sicut Hiob et Psal. testantur, ut
quanquam mare sit altius nec terminetur proprio termino, tamen non
possit vagari ultra, quam debeat. Terra enim pro suo centro deberet esse
inclusa et tecta mari, Sed Deus mare verbo suo repellit et facit
planiciem illam extare, quantum ad habitationem et ad vitam opus est.

Ergo virtute divina fit, ne aquae in nos grassentur, et adhuc hodie
usque in finem mundi miraculum illud nobiscum Deus facit, quod in rubro
mari fecit cnm populo Israel. Ideo autem tum singulariter revelavit eam
potentiam manifesto miraculo, ut a parvo populo coleretur diligentius.
Quid enim est tota nostra vita super hanc terram quam transitus per
rubrum mare, ubi utrinque mare stabat ceu muri alti. Quia verissimum
est, longe altius esse mare quam terram, Deus igitur adhuc hodie aquas
pendere iubet et verbo tenet, ne in nos erumpant, sicut erupere in
diluvio. Nonnunquam autem eduntur signa divinitus, ut Insulae totae
aquis pereant, ut ostendat Deus mare esse in manu sua, quod et tenere
possit et in ingratos et malos immittere.

Disputant Philosophi quoque de centro mundi et aqua circumflua. Et sane
mirum est eo usque progressos, ut terram constituerent centrum totius
creationis. Hinc enim colligitur non posse terram cadere, quia undique a
reliquis spheris continetur ab intra. Sic coelum et reliquae spherae
nituntur centro, ut ipsae quoque sint durabiles. Haec sunt digna
cognitione. Sed hoc Philosophi nesciunt, quod illa stabilitas tota est
ex vi verbi Dei. Igitur aqua etsi altior sit, non tamen potest egredi
fines et terram obtegere. Sed vivimus et spiramus sicut filii Israel in
medio maris rubri.

[1, 10] Et vidit Deus, quod esset bonum.

Hic addit commendationem hanc, cum tamen nihil sit factum praeter illam
aquarum distinctionem et productionem exiguae particulae terrae. Supra
ad pulcherrimam partem operum Dei non addidit hanc particulam: Fortasse
ideo, ut significaret nobis Deus se plus solicitum esse de nostra 

[Seite 27b]

[[Eis Genesin]] 27a

Dr] habitatione quam de sua, ut eo magis accenderemur ad gratiarum
actionem. Non enim eramus victuri in aëre aut coelo sed in terra, ubi
cibo et potu eramus toleraturi vitam.

Postquam igitur tectum huius habitationis adornavit, coelum scilicet, et
addidit lucem, Nunc etiam aream instruit et producit terram aptam
habitationi et ministerio hominum. Hoc opus sibi placere bis dicit
propter nos, qui sic ei sumus curae, ut etiam confirmet nos futurum, ut
huius operis, quod tam sollicite aedificavit, etiam posthac magnam sit
habiturus curam et affuturus ac prohibiturus sit hostem et mortem
certissimam, nempe aquam. Belle igitur cepit huius domus fundamenta et
tectum. Nunc videamus, quomodo eam exornet etiam.

[1, 11] Et dixit Deus: Germinet terra herbam virentem et facientem semen
et lignum pomi etc.

Primas domus partes exstruxit: Tectum habet elegantissimum, licet nondum
exornatum plane: coelum, Fundamentum est terra, Parietes ex omni parte
sunt maria. Nunc etiam de victu nobis providet, ut terra ferat herbas et
arbores omnis generis. Hic iterum vides, cur terram supra dixerit Tohu
et Bohu, quod non solum tenebrosa et permixta aquis fuerit, sed etiam
sine omni fructu et sterilis.

Vides autem, quem nobis cibum paret, nempe herbas et fruges arborum.
Credo igitur nostra corpora longe fuisse durabiliora, si ista
polyphagia, praesertim autem carnium esus post diluvium non esset
introductus. Nam etsi terra post peccatum Adae maledicta et postea
diluvio etiam valde corrupta sit, tamen longe subtilior hodie victus
esset herbarum quam carnis. Initio sane mundi apparet herbas fuisse
cibos et conditas in eum usum, ut essent homini cibus.

Quod igitur terra profert frumentum, arbores et omnis generis herbas,
huius diei opus est. Nunc quidem omnia nascuntur ex sui generis semine.
Sed prima creatio sine semine simpliciter ex virtute verbi est facta.
Quod autem nunc semina proveniunt, Id quoque est creationis opus plenum
admiratione. Nam singularis virtus est, quod granum in terram cadens suo
tempore surgit, et fert fructum secundum speciem suam. Illud autem
certum est indicium non fortuitam creationem, sed praecipuum divinae
providentiae opus esse, quod similia a similibus perpetuo ordine
enascuntur. Sic ex tritico non fit nisi triticum, ex ordeo non nisi
ordeum, ex siligine siligo. Perpetuo eadem singularum specierum ratio,
ordo, conditio servatur.

[Seite 28b]

[[Eis Genesin]] 28a

Dr] Philosophia causam ignorat et naturae tribuit ista. Sed nos naturam
scimus verbo ita conditam, ut semina et species rerum conservarentur.
Sic non solum multiplicatae sunt aquae in coelo, sed etiam prima semina
multiplicata sunt, et servant speciem suam accurate.

�

Sed neutra pars sufficientes rationes habet, utrunque enim textus
confirmat, et quod terra germinaverit (id profecto non est autumni, sed
veris), et quod fructus tum extiterint. Quare illud dicimus miraculum
primi mundi fuisse, quod subito ista omnia extiterunt, ut et germinaret
terra ac florerent arbores, et subito etiam subsequerentur fructus. Id
miraculum tum cessavit. Nam species istae sicut tum creatae sunt,
propagantur per semina sua. Ergo male arguunt ab effectu naturali ad
supernaturalem. Hoc enim Creatori tribuendum est, et primo creationis
operi, quod maturaverit partes veris et autumni, quo ad herbas et
fructus arborum.

Porro haec causa est, quae movit Hilarium et alios, ut statuerent,
mundum subito extitisse perfectum nec sex dierum naturalium intervallo
ad creationis opus Deum usum esse. Cogit enim nos textus, ut fateamur
arbores una cum fructibus eo die, quo Adam conditus est, stetisse. Hoc
etsi sit citius factum, quam hodie solet (nam semestri fere apud nos
opus est), tamen non solum verbo fructificandi sed germinandi etiam
verbo textus utitur.

Quod igitur attinet ad questionem supra propositam, maxime verisimile
est veris id fuisse tempus, quo mundus cepit. Sicut Iudaei quoque suum
annum incipiunt, et primum mensem veris tempus faciunt, cum terra quasi
aperitur et omnia pullulant.

[Seite 29b]

Dr] Queritur etiam hoc loco: Quando sint conditae arbores infrugiferae
seu steriles, item herbae steriles? Ego etsi nihil definio, tamen
sententiam meam ostendam. Sentio autem omnes arbores initio fuisse bonas
et foecundas et bestias agri cum Adamo quasi communem habuisse mensam,
ac siligine, tritico et aliis nobilioribus fructibus pastas esse. Fuit
etiam maxima opulentia omnium creaturarum.

Post peccatum autem Adae primum ad terram dictum est, ut ferat spinas et
tribulos. Quare non dubium est eam quoque peccati esse poenam, quod
habemus tam multas arbores et herbas, quarum nullus sit usus ad pabulum.
Atque hinc accidit, quod quidam Paradisum dixerunt totam terram propter
primae creationis benedictionem et opulentiam. Expulsionem autem ex
Paradiso dixerunt esse, quod Adam ex felici mundo inter spinas positus
sit, ubi etiam post multum laborem saepe nullum operae pretium fiat. Sed
de hac re infra disputabitur. Ego, quod ad praesentem questionem
attinet, libenter in eam sententiam inclino omnes arbores initio fuisse
frugiferas.

Odiosa1� est curiositas nostrorum hominum. Disputarunt hic etiam de
causa: Quare terram ornarit Deus fructibus tertio die, antequam ornaret
coelum stellis? pertinere id magis ad opus sexti diei, et convenientius
esse, ut sicut prius coelum cepit extendi, quam terra produci, Ita etiam
coelum prius, quam terra ornaretur, et ornatum terrae magis pertinere ad
sextum diem. Ac Lyra subtiliter distinguit non hunc ornatum, sed formam
esse. Sed an id sufficiat, nec ne, dubito. Mihi, sicut ante dixi,
rectius videtur ordinem istarum rerum non intuendum ex nostro iudicio.
Deinde, an non ornatum est coelum luce, quae condita est primo die?
ornamento certe pulcherrimo totius creaturae.

Igitur mihi magis hoc loco placet, ut consideremus curam et benignitatem
divinam pro nobis, quod domicilium tam elegans futuro homini instruit,
priusquam homo sit conditus, ut cum postea homo creatur, paratam et
instructam domum inveniat, in quam a Deo deducitur et iubetur frui
omnibus diviciis tam amplae domus. In tertia die instruitur culina et
victus, In quarta homini dantur in ministerium et servitutem Sol et
Luna, In quinta traditur Dominium in pisces et volucres, In sexta
traditur Dominium in omnes bestias, ut istis omnibus opibus fruatur pro
necessitate sua gratis, tantum ut homo ex ista liberalitate agnoscat Dei
bonitatem, et vivat in timore Dei. Haec cura et solicitudo Dei pro
nobis, etiam antequam sumus conditi, recte et cum fructu hoc in loco
consideratur, reliqua sine fructu, et etiam incerta sunt.

Similis beneficentia Dei erga nos est in spiritualibus donis. Antequam
enim nos convertimur ad fidem, sursum est Christus redemptor noster in 

[Seite 30b]

Dr] domo Patris, et parat mansiones, ut cum venerimus, inveniamus coelum
omni genere gaudii instructum. Adam igitur nondum creatus multo minus de
suo futuro bono cogitare potuit quam nos; ipse enim nondum fuit. Nos
autem ista audimus verbo Dei nobis promitti. Quare intueamur conditionem
huius mundi primam, tanquam typum et figuram futuri mundi, atque ita Dei
benignitatem discamus prius ditantis et locupletantis nos, quam nos
cogitare de nobis possumus. Hanc solicitudinem, curam, liberalitatem,
beneficentiam Dei tam in hac quam futura vita considerare et admirari,
longe melior cogitatio est, quam illa: Cur tertia die ceperit terram
ornare.

Haec de opere tertii diei sint satis, in quo homini domus parata est.
Nunc sequuntur alii dies, in quibus etiam Domini constituimur totius
creaturae.

Opus quarti diei.

[1, 14] Dixit autem Deus: Fiant luminaria in coelo, et dividant diem ac
noctem etc.

Hoc est quarti diei opus, in quo istae pulcherrimae creaturae sunt verbo
creatae, scilicet Sol et Luna cum reliquis stellis omnibus, nec solum
sunt creatae ipsae quoad substantiam et corpora sua, sed quoad
benedictionem, hoc est, quoad effectus, vim et vires.

Audivistis autem supra in primo die creatam esse lucem. Haec lux ad
quartum usque diem fuit vice Solis et Lunae ac reliquarum stellarum,
donec quarto die ipsi autores et principes diei et noctis sunt conditi.

Queritur igitur hoc in loco de ista prima luce: An creato sole et luna
evanuerit iterum an vero cum sole manserit? Atque hic magna sententiarum
et opinionum varietas est. Ego vero simpliciter credo omnium operum Dei
esse eandem rationem. Quare sicut primo die rude coelum et rudis terra
est condita, ac deinde exculta et perpolita, sic ut coelum extenderetur
et ornaretur lumine, terra autem ex aquis producta vestiretur arboribus
et herbis, Ita inchoatam et quasi rudem lucem primi diei credo quarto
die perfectam esse additis novis creaturis: sole, luna, stellis etc.

Alii dicunt istam lucem primam adhuc durare, Sed obscurari claritate
solis, Sicut luna et stellae interdiu obscurantur a sole. Potest
utrunque esse verum, quod et illa lux prima manserit, et tamen fuerit
semen quasi Solis et Lunae.

Facit autem Mose discrimen et vocat Solem et Lunam Lumina maiora. Quod
igitur Astronomi de magnitudine horum corporum disputant, ad hunc locum
proprie nihil facit. Hoc autem ad hunc locum facit, ut observemus
scripturam ista corpora praedicare non a magnitudine corporum sed a
magnitudine Luminis, quia, etsi solem cum stellis compares, et in unum
corpus omnes stellas redigas, corpus quidem longe maius efficietur, quam
solis sit, sed lumen solis nullo modo aequabunt. E contra si Sol in
minutissimas 

[Seite 31b]

Dr] partes dissecaretur, longe tamen vincerent illae minutae partes
stellas claritate. [1. Kor. 15, 41] Nam sunt ista corpora sic condita
cum differentia, sicut Paulus dicit Aliam esse claritatem Solis, aliam
Lunae, aliam stellarum inter se etc. Haec differentia est non ratione
corporum sed ratione creationis, ut eo sit admirabilius creationis opus.
Sicut profecto res admiratione dignissima est, sic spargi in tantam
longitudinem et latitudinem radios solis cum tanta motus velocitate,
item cum tanta vi fovendi et calefaciendi subiecta corpora.

Astronomi quoque dicunt, stellas velut a sole accendi, ut luceant. Sic
lunam dicunt lumen a sole mutuari. Et sane non inepte id probatur in
Ecclipsi lunae, cum terra e diametro interiecta inter Solem et Lunam
solis lumen non transmittit ad Lunam. Ego haec non nego nec damno, sed
tamen hoc ipsum divinae virtutis esse statuo, quod soli ea vis est
addita, ut suo Lumine etiam lunam et stellas accendat, Item, quod luna
et stellae sic sunt conditae, ut sint capaces luminis, quod a sole
proiicitur.

Augustinus de luna recitat duas opiniones in initio Psalmi
duodecimi1�, et querit ex iis disputationibus allegoriam ad Ecclesiam,
quanquam ipse nihil definit. Sed ego relinquo ista, nam ab Astronomis
tanquam ab artificibus commodissime petuntur, quae de hac re disputari
possunt. Mihi satis est, ut in istis corporibus tam elegantibus et
nostrae vitae utilibus cognoscamus et benignitatem Dei et potentiam,
quod tantas res verbo condidit, et adhuc hodie conservat ad nostrum
usum. Haec nostrae professionis, hoc est, theologica sunt, et valent ad
animos confirmandos.

Quae disputantur de natura istarum creaturarum, etsi plaeraque
verisimiliter dicuntur et cum fructu discuntur, Tamen video rationem
longe esse infirmiorem, quam ut ista possit perfecte cognoscere. Ideo
summa ingenia dignitate istarum creaturarum victa non potuerunt aliter
statuere, quam quod essent aeterna et quasi numina quaedam. Quod igitur
Philosophi definiunt, stellam esse densiorem partem sui orbis, Nos multo
tutius definimus, esse lucem creatam a Deo per verbum. Et sane
verisimilius est stellarum corpora, sicut solis, esse rotunda, et
tanquam globos esse affixos firmamento, ut luceant noctu singulae
secundum suum donum et creationem suam.

Et sint in signa et tempora et dies et annos.

Quod addit Moses et dicit: ‘Ut dividant diem et noctem’, significat
discrimen etiam apud Astronomos celebre diei naturalis et artificialis.
Supra enim dixit: ‘Factum est vespere et mane dies unus.’ Ibi
loquitur de die naturali, qui constat horis viginti quatuor, quibus
circumvolvitur primum mobile ab oriente in occidentem. Hic cum dicit:
‘Ut dividant diem et noctem’, loquitur de die artificiali, quo sol
est supra horisontem.

[Seite 32b]

Dr] Igitur hoc primum est officium Solis et Lunae, ut sint ceu reges et
praefecti noctis et diei. Ad hoc opus non adhibentur stellae. Sed sol,
cum oritur, etiam sine aliis stellis tum orientibus diem affert. Sic
luna etiam sine stellis noctis dux est, et noctem facit. Sic enim est
divinitus condita. Quod autem vices sunt noctis et diei, fit propter
corpora quiete reficienda. Sol enim lucet ad faciendum opus, Luna
obscurum lumen habet, ideo somno aptior est quam operi.

� et alii scribunt. Euangelium notas pluviarum facit auroram rubentem,
e contra serenitatis serenum vesperum. Quod igitur dicunt, Pleiadum
ortum significare pluvias, et similia, neque revello anxie neque
simpliciter confirmo, quod videam, non usquequaque certa esse.

Huius autem loci hanc simplicissimam sententiam esse duco, quod non
loquatur de talibus signis levioribus, sed de signis potioribus, qualia
sunt eclipsium et magnarum coniunctionum, Ut signum sit idem, quod
monstrum, portentum aut miraculum aliquod, quo Deus vel iram vel
miseriam mundo significat. Quod si hoc crassius videtur, meminerimus
Mosen rudi populo scripsisse.

�, cum irides et his similia in aëre fiunt etc. Moses enim vocat
coelum totam illam aqueam massam, in qua astra et Planetae feruntur,
etiam illam supremam aëris regionem. Nam illa spherarum ratio
excogitata est a posterioribus ad docendum. Scriptura enim eas nescit et
simpliciter lunam cum sole et stellis non in singulis spheris, sed in
firmamento coeli (infra et supra quod coelum aquae sunt) dicit positas,
ut essent signa futurorum eventuum, sicut experientia de eclipsibus,
magnis coniunctionibus et aliis quibusdam meteoris docet.

Sed observanda etiam est vox: ‘In tempora’, Lemoedim. Significat
enim Moed statum, fixum et certum tempus, hinc commune nomen in Bibliis
est tabernaculo foederis, quod istic certae festivitates in certo loco,
certo tempore, et certis ritibus fierent. Ad hunc modum dicit, Solem et
Lunam esse in tempora, non ideo solum, quod tempora reguntur et
notabiliter a sole mutantur, (Sicut videmus, corpora inferiora solis vel
accessu vel recessu mutari; Alia enim in hyeme, alia in aestate, alia in
automno, alia in vere qualitas est aëris, ad quam nostra quoque corpora
mutantur), Sed quod alias quoque differentias et notas temporum in
civili vita usurpamus sumptas a motu istorum corporum. Sic certo tempore
anni locantur aedes, conducuntur 

[Seite 33b]

[[Eis Genesin]] 33a

Dr] operae serviles, exiguntur reditus etc. Haec omnia sunt ministeria,
quae sol et luna nobis praebent, ut sic partiamur tempora secundum
operas et alias commoditates. Sic septenas, menses, angarias, ut vocant,
numeramus etc.

Quod sequitur: ‘Et in dies’, significat naturalem diem, cum sol
fertur circum terram. Quod igitur dies numeramus, item annos, beneficia
sunt creationis et ordinationis divinae. Hinc autem venit etiam tempus,
quod Philosophi definiunt esse numerationem motus. Non enim posset
numerus iste iniri, si non moverentur ita certa lege superiora corpora,
sed starent eodem loco fixa. Ubi autem nullus est numerus, ibi nec
tempus est. Sic aliquis somno oppressus, quia numeratio desiit, nescit,
quamdiu dormiat.

Sic nos recogitamus infantiam aliquo modo, sed hoc nescimus, suxisse nos
ubera matrum, cum tamen tum habuerimus vitam. Ratio est, quia numeratio
defuit. Hinc etiam fit, quod bestiae tempus non norunt, sicut nec
infantes id norunt. Ergo numerus ostendit, hominem esse singularem
creaturam Dei. Sicut Augustinum videmus libenter hoc naturae nostrae
donum praedicare, et ex eo probare animorum immortalitatem, siquidem
solus homo tempus numerat et intelligit.

De futura vita hic querunt: An haec corporum coelestium ministeria
cessatura sint? Sed ea erit sine tempore. Pii enim aeternum diem, impii
aeternam habituri sunt noctem et tenebras etc. Ergo Sol non tantum
claritate et luce sua diem facit sed motu, quo movetur ab oriente in
occidentem, dum iterum post horas 24. oritur sicque alium diem facit.
Hinc Astronomi quoque tres solis numerant utilitates: influentiam, motum
et lumen. De influentia non disputo subtilius. Nam mihi satis est scire,
quod ista corpora sint nobis ad nostrum usum condita, ut sint nobis in
signa sive irae sive gratiae, et in tempora, ut discrimina temporum
certa observemus etc. Haec quia sacris literis prodita sunt, certa sunt.
Reliqua, etsi experientia nituntur, tamen, quia ea interdum fallit, non
sunt tam certa.

Sed hic queri solet de astrologicis1� praedictionibus, quas ex hoc
loco confirmant et probant. Ego, si quis eas defendat minus
pertinaciter, non valde repugno. Oportet enim ingeniis suos lusus
concedi. Igitur si superstitionem tollas, non valde offendit me, si quis
ingenii causa istis praedictionibus ludat.

Quod tamen ad rem attinet, mihi nunquam persuadebitur. Astrologiam inter
scientias numerandam esse. Sequar autem hanc rationem, quod nullam plane
demonstrationem habet. Nam quod allegant experientiam, nihil me 

[Seite 34b]

[[Eis Genesin]] 34a

Dr] movet. Omnes enim astrologicae experientiae sunt mere particulares.
Nam istas tantum artifices notarunt et retulerunt in literas, quae non
fefellerunt; reliquas experientias, ubi falsi sunt nec secuti sunt
effectus, quos praedixerunt certe futuros, non notarunt. Sicut autem
Aristoteles dicit, unam hirundinem non facere ver, Ita ego ex talibus
particularibus observationibus non puto scientiam constitui. Sicut enim
venatorum dictum est: Quotidie venationes exerceri posse, sed non
quotidie secundas venationes esse, Idem plane de astrologis et eorum
praedictionibus dici potest, quia saepissime fallunt.

Sed etiam si quid certi haberent ista, quae stultitia est valde de
futuris esse anxium? Nam fac, futura posse sciri per astrologicas
praedictiones, si mala sunt, profecto multis modis eorum ignoratio
melior est, quam scientia, Sicut Cicero quoque disputat. Et praestat
esse semper in timore Dei, ac orare, quam discruciari metu futurorum
eventuum. Sed haec alias.

Quare existimo astrologicas praedictiones non satis tuto hoc in loco
fundari, sunt enim signa rationalia, ut sic vocem, hoc est, per rationem
collecta. Magis autem proprium est, si intelligamus Mosen de signis,
quae Deus ostendit, ut homines in genere vel admoneantur vel terreantur.

Atque haec de quarto die satis sint. Hic autem incipit se aperire et
nobis ostendere immortalitas animorum, siquidem nulla creatura praeter
hominem aut intelligere coeli motum aut metiri corpora coelestia potest.
Sus, vacca et canis aquam, quam bibunt, non possunt metiri et homo
coelum et omnia coeli corpora metitur. Quare hic emicat scintilla
aeternae vitae, quod homo naturaliter exercetur in illa naturae
cognitione. Significat enim cura illa homines non eo conditos, ut in hac
infima orbis parte semper vivant, sed ut coelum possideant, quod in hac
vita admirantur et occupantur studio et cura coelestium rerum.

Et nisi hoc esset, quid profuisset aut quid omnino fuisset opus hanc
cognitionem tam opulenter homini dari, quem ipse corporis status et
forma arguit pertinere ad coelestia, quanquam eius origo valde est
misera et humilis. Primus homo ex gleba factus est a Deo, Deinde
propagari cepit genus humanum ex semine masculi et foeminae. Inde
paulatim in utero formatur embrio per singula membra, et crescit, donec
tandem per partum ad hoc coeli lumen producatur, Postea sensitiva vita,
mox operativa et motiva incipit.

Tandem, cum confirmatum est corpus et animus ac ratio in sano corpore
viget, tum primum emicat illa vita intellectus, quae in aliis creaturis
terrestribus non est, ut Mathematicarum disciplinarum adminiculo, quas 

[Seite 35b]

Dr] divinitus ostensas esse nemo potest negare, homo ex terra in altum
animo subvolet, et omissis, quae in terra sunt, coelestia curet et
investiget. Hoc non vaccae, non sues, non aliae bestiae faciunt; solus
homo facit. Ergo est homo creatura condita, ut relicta aliquando terra
coelestia habitet et aeternam vivat vitam. Hoc enim est, quod non solum
loqui et iudicare possit (quae ad Dialecticam et Rhetoricam pertinent),
sed quod etiam Mathemata omnia perdiscit.

Igitur nunc ab hoc quarto die incipit manifestari gloria nostra, quod
Deus de tali creatura cogitat facienda, quae intelligat motus istorum
corporum, quae quarto die creantur, et quae illa cognitione delectetur,
tanquam quae propria sit suae naturae. Debent autem nos haec excitare ad
gratiarum actionem, quod tanquam cives pertineamus ad illam patriam,
quam nunc adspicimus, miramur et intelligimus. Sed tanquam peregrini et
exules, quoniam post hanc vitam propius ea aspiciemus et perfecte
intelligemus.

Atque hactenus de creaturis non viventibus, nec sentientibus audivimus.
Quanquam quidam ex Philosophis de stellis et superioribus corporibus ita
locuti sunt, ac si essent animata et rationalia. Sed existimo id factum
propter motum rationalem et tam certum, cuius simile nihil est in
reliquis naturis. Dixerunt igitur composita esse ex corpore et
intellectu et tamen corpus ipsorum non esse elementale. Ac Plato in
Timeo ad hunc modum disputat.

Sed haec sententia plane est explodenda et accommodandus intellectus
noster ad verbum Dei et ad scripturam sanctam, quae clare docet Deum
ista omnia condidisse, ut futuro homini pararet ceu domum et hospicium,
ac gubernari et conservari ista virtute verbi, quo sunt condita. Ideo
tandem omnibus paratis, quae ad substantiam domus pertinent,
introducitur homo ceu in possessionem suam, Ut discamus divinam
providentiam pro nobis maiorem esse omni nostra sollicitudine et cura.
Alia, quae sine autoritate scripturae afferuntur, repudianda sunt.

Sed hic repetendum duxi praeceptum, quod supra aliquoties proposui, quod
scilicet assuescendum etiam est ad phrasin Spiritus sancti, Sicut etiam
in aliis artibus nemo feliciter versabitur nisi prius recte cognito
genere sermonis. Sic Iureconsulti suos habent terminos ignotos medico et
philosophis. Contra hi quoque habent suam quandam quasi linguam ignotam
aliis professionibus. Iam non debet ars artem impedire, sed unaquaeque
debet retinere suum quasi cursum et uti suis terminis.

Ad hunc modum igitur videmus Spiritum sanctum suam habere linguam et
phrasin, nempe quod Deus dicendo creaverit omnia et per verbum operatus
est, et omnia eius opera sunt verba quaedam Dei, per verbum increatum
creata. Sicut igitur Philosophus suis terminis utitur, ita etiam
Spiritus sanctus utitur suis. Quod igitur Astronomus sphaeras, auges,
epiciclos appellat, recte facit, licet enim id in sua professione, ut
commodius alios 

[Seite 36b]

[[Eis Genesin]] 36a

Dr] doceat. Econtra Spiritus sanctus et scriptura sacra illas
appellationes nesciunt et totum hoc, quod supra nos est, vocant coelum.
Nec debet id reprehendi ab Astronomo, sed uterque loquatur suis
terminis.

Sic etiam accipiendum est vocabulum temporis in hoc loco. Neque enim
Ebraeo et Philosopho idem est tempus sed vocabulum temporis Ebraeis
significat theologice statuta festa, item intervalla dierum, quae in
annum concurrunt. Quare fere ubique redditur per nomen festum seu
festivitas, nisi cum de tabernaculo dicitur. Hoc admonendum duxi,
priusquam pergeremus, et puto non inutile esse praeceptum, ut unaquaeque
ars utatur suis terminis neque alia aliam ideo damnet aut rideat, sed
iuvet potius alia aliam et praebeant mutuas operas. Sicut artifices
faciunt, ut conservetur tota civitas, quae (sicut Aristoteles inquit)
non potest constitui ex medico et medico, sed ex medico et agricola.

Opus quinti diei.

[1, 20] Dixit etiam Deus: Producant aquae reptile animae viventis, et
volatile volans etc.

Videmus Mosen retinere suam phrasin constanter in verbo ‘dicere’.
Hactenus igitur commemoravit superiores creaturas, coelum cum toto
agmine planetarum et stellarum reliquarum, quas ex aqua verbo produxit
Deus, et admiscuit lucem, sicut videmus hunc aërem nativa luce
perspicuum.

Nunc addit de nova creatura producta ex aquis, nempe de volucribus et
piscibus. Coniungit autem haec duo genera propter naturam non
dissimilem. Sicut enim piscis in aqua natat, sic avis volat in aëre, et
quanquam carnem habent diversam, tamen eandem habent originem: Sicut
manifestus textus hic est volucres ex aqua productas petiisse aërem, in
quo vivunt. Retinet autem Moses phrasin suam, quod coelum vocat omne
hoc, quod sursum est.

Atque hoc primum admiratione dignum est, quod etiamsi ex eadem materia
aves et pisces sint conditi, tamen, sicut avis non potest in aqua
vivere, ita pisces, si in aëre sint, durare non possunt. Ac medici
recte disputant carnem volucrum salubriorem esse quam sit piscium
(quanquam volucres etiam sint aqueae naturae), quod in subtiliore aëre
vivunt, cuius quasi feces crassiores sunt aquae, in quibus pisces
generantur et vivunt. Sed Philosophi hoc non credunt. Nobis autem potior
est fides sacrae scripturae, quae eandem originem utriusque naturae
affirmat.

[Seite 37b]

Dr] Pertinet igitur hoc quoque ad dignitatem huius libri, qui tam varie
Dei potentiam nobis ostendit, qua omnia creavit super omnem rationem et
intellectum. Quis enim cogitet ex aqua produci posse naturam, quae aquam
ferre plane non possit? Solum Verbum dicit Deus et statim ex aqua
producuntur volucres. Verbum igitur si sonet, omnia possibilia sunt, ut
ex aqua fiant vel pisces vel volucres. Quaelibet igitur avis, piscis
quilibet sunt nihil nisi nomina divinae Grammaticae, per quam
grammaticam, quae sunt impossibilia, fiunt facillima, et quae plane sunt
pugnantia, fiunt simillima, et econtra.

Scribuntur autem haec et debent cognosci diligenter, ut admirari
discamus potentiam maiestatis divinae et aedificemus fidem nostram ex
istis admirabilibus factis. Nihil est, etiam si quis mortuos excitare
possit, ad hoc mirabile opus, quod ex aqua fit volucris. Sed ideo non
admiramur ista, quia usu quotidiano amiserunt admirationem. Si quis
autem credit illa et intuetur diligentius, is cogitur admirari et
admiratio paulatim fidem confirmat. Nam cum possit Deus ex aqua coelum
producere et stellas, quarum singulae terram magnitudine aut aequant aut
superant, Item cum possit ex guttula aquae condere solem et lunam: An
non posset etiam corpus meum aut contra hostes et Satanam defendere, aut
postquam in sepulchrum positum est, ad novam vitam resuscitare? Ergo Dei
potentia hic est cognoscenda, ut plane nihil dubitemus de iis, quae Deus
promittit in verbo suo. Hic enim plena confirmatio omnium promissionum
posita est, quod nihil aut tam difficile aut impossibile sit, quod non
possit suo verbo conficere, Sicut comprobant id coelum, terra, mare et
quicquid in eis est.

Sed hic id quoque attingendum est, quod sancti Patres et Augustinus
praecipue observarunt, quod Moses his tribus verbis utitur: ‘Deus
dixit, fecit, vidit’, quasi hoc modo tres divinae maiestatis personas
voluerit ostendere. Verbo ‘dicit’ significatur Pater. Ille generat
verbum in aeternum et in tempore constituit per illud Verbum hunc
mundum. Ideo accommodarunt Filii personae verbum ‘fecit’. Filius
enim in se habet exemplar non solum maiestatis divinae, sed etiam
exemplar omnium rerum creatarum. Ideo dat esse rebus. Et sicut a Patre
res dicuntur, ita per Filium et Verbum illud Patres res omnes
subsistunt. Adiungitur autem his tertia persona Spiritus sancti, qui res
creatas ‘Videt’ et probat.

Haec dicuntur per pulchram et aptam attributionem ad articulum
Trinitatis clarius intelligendum. Nam ea unica causa fuit, cur haec
adminicula a sanctis Patribus religiose excogitarentur, ut aliquo modo
comprehendi res per se incomprehensibilis posset. Quare non reprobo
istas cogitationes, cum et analogae sint fidei ac commodae et utiles ad
confirmandam et docendam fidem.

Ad hunc modum D. Hilarius distinguit aliis attributis. Aeternitas est in
Patre, species in imagine, usus in munere. Dicit Spiritum sanctum esse 

[Seite 38b]

Dr] donum in usu, quod dat usum rerum, ne pereant, et gubernat res ac
conservat. Sic dicunt: Pater est mens, Filius intellectus, Spiritus
sanctus voluntas. Non quod Pater sit sine intellectu, aut Filius sine
voluntate, sed sunt attributa, hoc est, dicta, quae distincta non
tribuuntur singulis personis sed diversis, non, quod Pater sit sine
sapientia, sed quod nobis ista ita pingimus ad retinendum et explicandum
articulum Trinitatis.

Ergo, quando textus dicit: ‘Et vidit Deus, quod esset valde bonum’,
significat ipsam conservationem, quia creatura non posset stare, nisi
Spiritus sanctus diligeret eam, et ista complacentia Dei in suo opere
conservaret opus. Neque enim Deus ita creavit res, ut creatas deserat,
sed amat eas et approbat. Igitur simul est: agitat, movet, et conservat
singula pro suo modo. Hoc existimavi brevibus attingendum. Dignae enim
sunt cognitu tam piae cogitationes eorum, qui nos praecesserunt in eodem
stadio, in quo nos currimus.

ἀμφίβια, quod in terra et in aëre vivunt.

[1, 21] Creavitque Deus cete grandia.

Potest hic queri, cur tantum cete nominatim appellet? Sicut fere tantum
maiorum piscium scriptura meminit. Notus est Leviathan et Dracones in
Hiob et aliis locis scripturae. Certum autem est sic appellari balenas,
orcas, et alios grandiores pisces, quorum alii quasi alas habent
additas, ut delphinus, qui ceu Rex ponti est, Non quod magnitudine
superet. Nam neque aquila avium Rex nec leo quadrupedum magnitudine
excellunt.

Credo autem rationem huius esse, ut sciremus, tam magna corpora esse
opera Dei, ne territi magnitudine crederemus ea spectra esse. Et facilis
postea est coniectura, cum tam magna corpora a Deo creata sint, etiam
minores pisces (ut sunt corvi, auratae, lucii et alii) esse a Deo
creatos. Qui volet, legat caput 41. Hiob. Ibi satis cernitur, quomodo
Spiritus sanctus per illum Poëtam laudarit mirabile monstrum Leviathan,
cuius tantum robur et fiducia tanta est, ut etiam sagittas contemnat.
Huiusmodi descriptiones aperiunt nostros oculos et fidem erigunt, ut
facilius Deo credamus, quod nos quoque servare possit, quanquam longe
simus minores.

Queritur etiam hic de muribus et gliribus, unde nascantur, et quomodo?
Si quidem usu comperimus ne naves quidem, quae perpetuo in mari natant,
a muribus esse tutas. Sic nulla domus ita potest perpurgari, quin mures
generentur. Sic queri etiam potest de generatione muscarum. Item, quo
aves abeant tempore autumni?

[Seite 39b]

ὁμοιογενῆ, quaedam ἑτερογενῆ. Sicut mures sunt ex
genere ἑτερογενέων, quia mures non nascuntur ex muribus
tantum, sed etiam ex putredine, quae consumitur et paulatim in murem
vertitur.

Si queras, qua virtute ista fiat generatio? Respondet Aristoteles foveri
humorem istum putrefactum calore solis ac sic produci vivum animal,
Sicut videmus scarabeos generari ex equino stercore. Sed an haec
sufficiens ratio sit, dubito. Sol enim calefacit, nec generaret
quicquam, nisi Deus diceret divina virtute: Veniat mus ex putredine.
Ergo mus quoque est divina creatura, et ut ego iudico, aqueae naturae ac
quasi terrestris volucris alioqui haberet monstrosam formam nec
conservaretur species. Habet autem formam pulcherrimam pro suo genere:
Pedes ita bellos, et ita comptos pilos, ut appareat, certa ratione per
Dei verbum creari. Igitur admiramur hic quoque Dei creaturam et opus.
Atque idem de muscis dici potest.

De avibus sane nescio, nam non est verisimile ire eas in partes magis ad
austrum positas, siquidem hoc miraculum de hirundinibus usu notum est,
quod hirundines in aquis per hiemen mortuae iacent et sub aestatem
reviviscunt. Quod sane magnum nostrae resurrectionis argumentum est.
Quare existimo conservari eas vel in arboribus vel aquis. Sunt enim ista
opera divinae maiestatis plane admirabilia, quare videmus ea, et tamen
non intelligimus. Existimo autem, etiam si intercidat nonnunquam species
aliqua (quod tamen an fieri possit, dubito), tamen eam a Deo restitui.

Pertinent igitur ad Creationem quinti diei omnia repentia, serpentia et
volantia, et quoquo alio modo vel in aëre vel aqua se moventia.

[1, 22] Et vidit Deus, quod esset bonum, ac benedixit eis.

Quare non est usus Deus verbo benedicendi etiam ad illa corpora
inanimata? Ibi tantum dixit sibi placere illa, non etiam benedixit eis.
Cum autem ad vivorum corporum generationem ventum est, ibi instituit
novum modum crescendi et augendi. Sol igitur et stellae non generant,
sicut videmus, ex se similia corpora. Herbae autem et arbores
benedictionem hanc habent, ut crescant et fructus ferant. Sed nihil est
simile ad hanc praesentem vivorum corporum benedictionem.

Igitur Mose verbo benedicendi separat corpora supra creata a vivis
corporibus creatis quinto die, quia hic novus generationis modus est.
Nam ex vivo corpore fiunt proles separatae, quae etiam vivunt. Hoc certe
non fit in arboribus, neque in herbis, nisi enim rursus serantur,
fructum non ferunt nec semen simpliciter ex semine nascitur sed ex
herba. Hic autem fit generatio ex corpore vivo in vivum corpus. Hoc
igitur novum opus est, ut crescat et multiplicetur corpus animale ex suo
corpore. Quod pirus producit, 

[Seite 40b]

Dr] non est pirus sed est pirum. Sed hic, quod avis producit, est avis,
et quod piscis producit, est piscis. Ac sane mirabilis et numerosa
multiplicatio est utriusque speciei ac infinita foecunditas, maxime
autem in marinis et aquaticis.

Quae igitur huius admirabilis generationis est causa? Gallina parit
ovum, id fovet, donec vivum corpus in ovo fiat, quod postea mater
excludit. Philosophi allegant causam: fieri ista sole operante et
ventre. Concedo hoc. Sed Theologi magis proprie loquuntur fieri illa
operante verbo, quod hic dicitur: ‘Benedixit eis, et dixit: Crescite
et multiplicamini.’ Hoc verbum gallinae et omnibus animantibus in ipso
corpore praesens est, et calor, quo fovet ova gallina, est ex verbo
divino, quia, si absque verbo esset, calor ille esset inutilis et
inefficax.

Ergo propter istam admirabilem creationem addit Deus etiam
benedictionem, ut sint ista corpora fructifera. Atque hic cernitur, quid
proprie sit benedictio, nempe multiplicatio. Nos quando benedicimus,
nihil facimus, nisi quod bene precamur, hoc autem, quod precamur, non
possumus praestare. Sed Dei benedictio sonat in multiplicationem et
statim est efficax. Sicut e contra maledictio est diminutio, quae etiam
est efficax.

Hic igitur iterum observanda est phrasis Mosi. Quod enim benedictionem
vocat, Philosophi vocant foecunditatem, cum scilicet corpora integra et
viva a corporibus integris et vivis producuntur. Cuius nihil simile est
in arboribus neque enim arbor generat simile sibi sed semen generat etc.
Magnum hoc miraculum est, sed sicut cetera ita hoc quoque usu viluit.

Sed hic queritur de nocentibus vel vermibus vel bestiolis, sicut sunt
bufones, muscae, papiliones, in quibus admirabilis est foecunditas, et
fere accidit, ut, quanto quaeque est nocentior, tanto etiam sit
fecundior. Sed reiicienda est haec questio in tertium caput. Ego enim
credo eo tempore istas molestas et noxias creaturas nondum extitisse.
Sed postea in poenam peccati ex maledicta terra esse procreatas, ut nos
affligerent et cogerent ad invocandum Deum. Sed haec alias.

Iam igitur habemus, quae quinto die viva corpora sint creata. Videmus
autem, verbum huius diei adhuc esse efficax, quod simpliciter ex ipsa
aqua generantur pisces. Nam piscinae et lacus gignunt pisces, sicut
videmus lucios in piscinis natos, in quibus antea nulli fuerunt. Nam
mihi non fit verisimile, quod nugantur pisces ab avibus captos, cum in
aëre vehuntur, ex sublimi semen in piscinas et lacus demittere, id
postea in aquis concrescere. Haec autem sola et vera causa est, quod
iubetur hic aqua producere pisces. Hoc verbum adhuc est efficax et
operatur ista.

[Seite 41b]

Dr] Dies sextus.

[1, 24] Et dixit Deus: Producat terra animam viventem in genere suo etc.

Habemus iam coelum cum suis exercitibus, Sole, Luna, Stellis, Item mare
cum piscibus et volucribus. Sicut enim pisces in aqua natant, ita quasi
natant aves in aëre. Terrae quoque addita sunt ornamenta fructuum,
arborum, herbarum, etc. Iam priusquam in hanc quasi domum introducatur
homo, adduntur bestiae terrestres, iumenta et reptilia, post quae etiam
Homo creatur. Neque enim est natus, ut volaret cum avibus aut cum
piscibus nataret, Sed habet communem naturam, quod ad hanc partem
attinet, cum aliis animantibus, ut vivat super terram. Nam navium usus
artificialis est, ubi homo pisces et aves imitari nititur. Nam utrunque
facit navis: volat in aëre et natat in aqua. Nos autem hic de
naturalibus, non de artificialibus loquimur.

Ebraei appellationum discrimen faciunt: Behemah vocant, quae nos
iumenta, item minores bestias silvestres, ut sunt cervi, capreae,
lepores, et si quae utuntur communi cibo nobiscum et vescuntur herbis ac
fructibus arborum. Haieso erez autem (quod recte vertitur ‘bestiae
terrae’) dicunt esse carnivoras bestias, ut sunt lupi, leones, ursi.
Sed an haec constans differentia sit, nescio. Mihi quidem non videtur
ubique observari. Hoc tamen certum est Mosen hic comprehendere voluisse
omnia animalia terrestria, sive carnibus sive herbis vescerentur. Horum
omnium matrem dicit esse terram, quae eas ex se per verbum produxit,
sicut mare pisces.

Audivimus autem supra, Deum ad aquam dixisse: ‘Moveatur aqua’ etc.,
ut isto motu suo impleretur mare piscibus et aër volucribus, ac postea
primum additam generationem. Hic de animalibus terrestribus alio verbo
utitur, et dicit: ‘Producat terra’, non dicit: ‘moveatur.’ Est
enim terra corpus quiescens. Ideo in quarto die etiam dixit:
‘Herbificet terra’, vult enim, ut sine motu emittat animalia et
herbas.

An autem ista animalia similitudine hominis ex gleba sunt formata, an
eruperint subito, etsi nihil definiat scriptura, tamen quia formationem
hominis singulari consilio celebrat Moses, sentio extitisse animalia
terrae, sicut pisces subito natos in mari. Quod autem hic non addit
benedictionem, patet. Infra enim una cum homine ea complectitur, et nunc
satis fuit dicere: ‘Vidit Deus, et erat valde bonum.’ Sed accedamus
iam ad ultimum et pulcherrimum opus Dei, ad hominis creationem.

[1, 26] Faciamus hominem ad imaginem et similitudinem nostram

Hic iterum nova Phrasi Moses utitur. Non dicit: Mare agitetur, herbescat
aut producat terra, sed ‘Faciamus’. Ergo includit manifestam 

[Seite 42b]

Dr] deliberationem et consilium, cuius nihil simile fecit in prioribus
creaturis Ibi enim sine deliberatione et consilio dixit: ‘Agitetur
mare, producat terra’ etc. Hic autem Deus se ad consilium vocat, et
indicit quasi deliberationem, cum hominem creare vellet.

Primum igitur significatur hic insignis differentia hominis ab omnibus
aliis creaturis. Magnam similitudinem cum homine habent bestiae: simul
habitant, simul aluntur, simul comedunt et iisdem vescuntur, dormiunt et
quiescunt apud nos. Si igitur conversationem, victum et alimoniam
consideres, magna est similitudo.

Sed insignem differentiam inter ista animalia et hominem Moses hic
ostendit, cum dicit singulari Dei consilio et providentia hominem esse
conditum. Ac significat hominem esse creaturam longe excellentem reliqua
animalia, quae vivunt corporalem vitam, praesertim cum adhuc natura
esset incorrupta. Epicurus sentit hominem tantum procreatum ad edendum
et bibendum. Hoc autem est hominem non separare ab aliis bestiis, quae
etiam suas voluptates habent et sequuntur. Textus autem hic potenter
separat hominem, cum dicit Deum certo consilio de homine faciendo
cogitasse, nec id solum, sed de homine faciendo ad imaginem Dei. Haec
imago longe aliud est, quam cura ventris, cibus et potus, quae bestiae
etism intelligunt et appetunt.

Mose igitur spiritualibus significat nos ad excellentiorem vitam esse
conditos, quam haec corporalis esset futura in natura etiam integra.
Bene autem dicunt Doctores: Si Adam non esset lapsus per peccatum, tum
finito certo numero Sanctorum ab animali vita ad spiritualem vitam Deum
translaturum fuisse. Nam Adam non erat sine cibo, potu et generatione
victurus. Cessassent autem ista corporalia praefinito tempore post
impletum numerum Sanctorum, et Adam cum posteritate sua esset translatus
ad aeternam et spiritualem vitam. Ista autem opera corporalis vitae:
edere, bibere, procreare etc. fuissent quaedam servitus Deo grata, quam
etiam Deo sine vitio concupiscentiae, quae nunc post peccatum est,
praestitissemus sine omni peccato et sine metu mortis. Haec profecto
iucunda et suavis fuisset vita, de qua cogitare quidem licet, assequi
autem in hac vita eam non licet. Hoc tamen habemus, quod spiritualem
vitam et finem vitae in paradiso cogitatum et destinatum a Deo post hanc
vitam credimus et certo exspectamus per meritum Christi.

Observandus igitur est praesens textus, quo ita magnifice ornat et ab
omnibus aliis creaturis separat Spiritus sanctus humanam naturam.
Corporalis quidem seu animalis vita similis erat futura bestiarum vitae.
Nam sicut bestiae cibo, potu, quiete indigent ad reficienda corpora, Ita
Adam quoque in innocentia his usurus erat. Sed quod additur: conditum
esse hominem 

[Seite 43b]

[[Eis Genesin]] 43a

Dr] ita in animalem vitam, ut esset tamen factus ad imaginem Dei et
similitudinem, haec est significatio alterius et melioris vitae, quam
animalis.

Habuit igitur Adam duplicem vitam: animalem et immortalem, sed nondum
revelatam plane sed in spe. Interim edisset, bibisset, laborasset,
generasset etc. Haec paucis admonere volui de differentia ista, quam
Deus facit per suum consilium, quo discernit nos ab aliis animalibus,
cum quibus nos sinit vivere. Infra repetemus haec pluribus.

Secundo verbum ‘faciamus’ pertinet ad mysterium fidei nostrae
confirmandum, qua credimus ab aeterno unum Deum et distinctas tres
personas in una divinitate, Patrem, Filium et Spiritum sanctum. Iudaei
quidem varie conantur hunc locum eludere sed nihil solide contra
afferunt Molestat enim eos hic locus usque ad mortem, ut utar verbo
Occae, qui ita appellat molestas et taediosas rationes, quas non potest
solvere.

Dicunt autem Iudaei Deum sic loqui cum Angelis, Item cum terra et aliis
creaturis. Sed quero ego: Cur id non antea quoque fecit? Secundo: Quid
pertinet ad Angelos hominum creatio? Tertio: Non nominat Angelos, sed
simpliciter ‘nos’ dicit. Igitur de factoribus et creatoribus
loquitur. Hoc certe non potest dici de Angelis.

Quarto etiam hoc certum est: Nullo modo dici posse nos ad Angelorum
imaginem creatos esse. Quinto: Utrunque hic ponitur ‘faciamus’ et
‘fecit’, in plurali et singulari, ideo clare et potenter significat
nobis Moses intus et in ipsa divinitate et creatrice essentia
inseparabilem et aeternam pluralitatem esse. Hoc ne portae quidem
inferorum nobis adiment.

Deinde quod de terra Iudaei dicunt Deum cum terra loqui, etiam frivolum
est. Terra enim non est factrix nostra. Deinde cur non potius ad solem
loqueretur, cum Aristoteles dicat: Homo et sol generant hominem. Sed ne
hoc quidem convenit, quia non sumus facti ad imaginem terrae, Sed sumus
facti ad illorum Factorum imaginem, qui dicunt ‘faciamus’. Hi
factores sunt tres distinctae personae in una divina essentia. Harum
trium personarum nos sumus imago, sicut post audiemus.

Hoc autem extreme ridiculum est, quod Iudaei dicunt Deum sequi principum
consuetudinem, qui reverentiae causa de se in plurali numero loquuntur.
Sed hanc cancellariam (ut sic dicam) Spiritus sanctus non imitatur nec
agnoscit scriptura sancta hunc loquendi modum. Quare est hic certo
significata Trinitas, quod in una essentia divina sunt tres personae,
Pater, Filius et Spiritus sanctus, ita ut ne active quidem Deus
separetur, quia omnes tres personae hic concurrunt et dicunt,
‘faciamus’. Nec Pater 

[Seite 44b]

[[Eis Genesin]] 44a

Dr] facit alium hominem, quam Filius, nec Filius alium quam Spiritus
sanctus, sed Pater, Filius, Spiritus sanctus, unus et idem Deus, autor
et creator est eiusdem operis.

Ad hunc modum neque obiective Deus potest separari. Neque enim Pater
cognoscitur, nisi in Filio, et per Spiritum sanctum. Quare sicut active
ita quoque obiective unus Deus est, qui tamen intra se substantive seu
essentialiter est Pater, Filius, Spiritus sanctus, tres distinctae
personae in una divinitate.

Haec testimonia debent nobis cara esse et grata. Etsi enim tum Iudaei,
tum Turcae nos rident, quod sentimus unum Deum et tres personas esse,
tamen, nisi scripturae autoritatem impudenter negare volent, cogentur
hoc loco sicut etiam superius citatis nostram sententiam sequi. Eludere
possunt haec, sicut Iudaei studiose faciunt, sed interim manet in eorum
cordibus ille aculeus: Cur dicat ‘faciamus’, Item, cur Moses utatur
plurali nomine Elohim. Has cogitationes non possunt excludere ex animo,
etsi varia conari et querere possunt. Si autem sapientia esset talia
testimonia eludere, num nobis ingenium deesse putas, ut non possimus
eadem facere? Sed maior apud nos est scripturae autoritas, praesertim
cum novum Testamentum id clarius ostendat et Filius, qui in sinu Patris
est, nos eadem doceat multo clarius, cui non credere summa blasphemia et
aeterna mors est. Quare valeant isti excecati depravatores divinorum
dogmatum usque ad suum iudicium.

Sed, inquies, ista sunt obscuriora, quam ut per ea probari debeat tam
magnus articulus fidei. Respondeo: Oportuit eo tempore ista ita obscure
dici divino consilio vel saltem ob hanc causam, quia omnia erant
reposita in illum futurum Dominum, ad cuius adventum restitutio omnium
reservabatur, omnis cognitionis et omnium revelationum. Quae igitur
antea per aenigmata quasi erant proposita, ea Christus evolvit et clare
iussit praedicari. Et tamen sancti Patres hanc cognitionem per Spiritum
sanctum habuerunt, quanquam non ita clare, ut nunc, cum audimus in novo
Testamento nominari Patrem, Filium et Spiritum sanctum. Veniente enim
Christo oportuit illa signacula solvi et clare predicari, quae obscuris
verbis antea erant tradita, tantum propter reverentiam futuri magistri.
Ac nisi Spiritus sanctus hanc cognitionem claram distulisset in novum
Testamentum, longe ante Christum natum extitissent Ariani. Quare ultimis
temporibus voluit Spiritus sanctus hunc solem cognitionis Diabolo
obiicere, ut praestringerentur eius oculi, et ipse magis invideret hanc
tam claram cognitionem hominibus, atque ita vehementius torqueretur.

[Seite 45b]

Dr] Tertio agitatur hic quasi mare questionum: Quid sit imago illa Dei,
ad quam Moses hominem dicit factum esse? Ac Augustinus in hoc loco
explicando multus est, praesertim in libro de Trinitate. Doctores autem
reliqui fere Augustinum sequuntur, qui Aristotelis divisionem retinet,
quod imago Dei sint potentiae animae, memoria, mens vel intellectus, et
voluntas; in his tribus dicunt consistere imaginem Dei, quae in omnibus
hominibus est. Sicut enim in divinis, inquiunt, verbum nascitur ex
substantia Patris, et Spiritus sanctus est complacentia patris: Ita in
homine ex memoria procedit verbum cordis, quod est mens; Eo producto
prodit voluntas, quae videt mentem et ea delectatur.

Similitudinem autem dicunt esse in donis gratuitis. Sicut enim
similitudo est quaedam perfectio imaginis, ita dicunt naturam perfici
per gratiam. Itaque similitudo Dei est, quod memoria ornatur spe,
intellectus fide, et voluntas caritate. Ad hunc modum, inquiunt, homo
est creatus ad imaginem Dei, hoc est, homo habet mentem, memoriam et
voluntatem. Item, homo est creatus ad similitudinem Dei, hoc est,
intellectus est illuminatus fide, memoria confirmata spe ac constantia,
et voluntas ornata caritate.

Tertio faciunt etiam alias divisiones, memoriam esse imaginem potentiae
Dei, mentem sapientiae, et voluntatem iustitiae, etc. Ad hunc modum
Augustinus praecipue et post eum alii eo incubuerunt, ut diversas
trinitates in homine excogitarent; putaverunt enim hoc modo imaginem Dei
facilius posse conspici. Sicut autem hae non iniucundae speculationes
arguunt acuta et otiosa ingenia, ita minime faciunt ad imaginem Dei
recte explicandam.

Quare etsi istam diligentiam et cogitationes has non damno nec reprobo,
quibus omnia rediguntur ad Trinitatem, tamen haud scio, an sint valde
utiles, praesertim cum ea postea longius ducantur. Nam huc quoque
affertur disputatio de libero arbitrio, quae ex imagine ista nascitur.
Ita enim dicunt: Deus est liber, ergo cum homo ad imaginem Dei sit
conditus, habet etiam liberam memoriam, mentem et voluntatem. Ad hunc
modum multa excidunt, quae aut improprie dicuntur, aut postea impie
accipiuntur. Ita nata est hinc periculosa sententia, qua pronuntiant
Deum ita gubernare homines, ut eos proprio motu sinat agere. Ex hoc
dicto multae incommodae opiniones enatae sunt. Simile est, quod citatur:
Deus, qui creavit te sine te, non salvabit te sine te. Hinc conclusum
est: liberum arbitrium concurrere tanquam causam praecedentem et
efficientem salutis. Non dissimile est Dionysii dictum, periculosius
superioribus, ubi dicit: Quanquam daemones et homo ceciderunt, inquit,
tamen naturalia manserunt integra, ut sunt mens, memoria, voluntas etc.
Sed si hoc verum est, sequitur, quod homo viribus naturae possit facere,
ut salvus fiat.

Hae tam periculosae Patrum sententiae in omnibus Ecclesiis et Scholis
agitatae sunt, neque sane video, quid Patres voluerint per eas efficere.
Quare consulo, ut cum iudicio legantur. Saepe loquuntur ex affectu et
proprio 

[Seite 46b]

Dr] sensu, quem nos non habemus nec habere possumus, cum occasiones
similes non habeamus. Imperiti igitur sine iudicio omnia arripiunt in
suo sensu et non in eo, quem Patres habuerunt. Sed omitto haec et ad rem
venio.

Vereor autem, ne, postquam haec imago per peccatum amissa est, non satis
eam possimus intelligere. Memoriam, voluntatem et mentem habemus quidem,
sed corruptissima et gravissime debilitata, imo, ut clarius dicam,
prorsus leprosa et immunda. Si enim istae potentiae sunt imago Dei,
sequetur etiam Satanam ad imaginem Dei conditum esse, qui profecto illa
naturalia longe habet validiora, quam nos habemus, sicut est memoria et
intellectus summus et voluntas obstinatissima.

Ergo est imago Dei longe aliud, nempe opus Dei singulare. Si qui tamen
contendunt has potentias esse imaginem istam, fateantur eas quasi
leprosas et immundas esse. Sicut leprosum hominem tamen hominem
appellamus, quanquam in carne leprosi omnia paene mortua sunt et
stupent, nisi quod ad libidinem commoventur vehementius.

�

Sed post lapsum irrepsit mors tanquam lepra in omnes sensus, ita ut ne
intellectu quidem imaginem istam possimus assequi. Adam non cognovisset
suam Heuam, nisi securissimo animo erga Deum, et voluntate obediente Deo
sine omni viciosa cogitatione. Nunc post peccatum norunt omnes, quantus
sit furor in carne, quae non solum furiosa est in concupiscendo sed 

[Seite 47b]

Dr] etiam in fastidiendo, postquam nacta est, quod voluit. Utrinque
igitur nec ratio nec voluntas integra cernitur, sed furor plus quam
beluinus. Haec an non gravis et noxia lepra est, qua Adam caruit ante
peccatum? Praeterquam quod habuit maiores vires et acriores sensus, quam
reliqua animantia. Apri quantum hodie auditu, aquilae quantum visu, leo
quantum viribus hominem antecellit? Quare nemo cogitare potest, quanto
melior natura tum fuerit, quam nunc est.

Ergo imaginem Dei sic intelligo: Quod Adam eam in sua substantia
habuerit, quod non solum Deum cognovit et credidit eum esse bonum, sed
quod etiam vitam vixerit plane divinam, hoc est, quod fuerit sine pavore
mortis et omnium periculorum, contentus gratia Dei. Sicut in Heua
apparet, quae cum serpente sine omni metu loquitur sicut nos cum agno
aut cane. Ideo etiam istam poenam proponit Deus, si transgrediantur
praeceptum: ‘Quacunque die comederis es ligno hoc, morte morieris’,
quasi dicat: Adam et Heua, vos nunc vivitis securi, mortem non sentitis
nec videtis. Haec est imago mea, qua vivitis, sicut Deus vivit. Si autem
peccaveritis, amittetis hanc imaginem et moriemini.

Nunc igitur videmus, quanta pericula, quot mortes et mortis occasiones
misera haec natura cogatur experiri et sustinere praeter foedam
concupiscentiam et alios furores peccati ac inordinatos motus, qui in
omnium animis fiunt. Nunquam sumus securi in Deo, terror et pavor etiam
in somnis nos exercent. Haec et similia mala sunt imago Diaboli, qui ea
nobis impressit. Adam autem in summa voluptate et securitate vixit: Non
ignem, non aqaam metuit, non metuit alia incommoda, quibus haec vita
infestatur, et nos nimium metuimus.

Extenuent igitur peccatum originis, qui volent, profecto apparet tum in
peccatis tum in poenis, longe esse maximum. Inspice solam libidinem, an
non est vastissima tum concupiscendo tum fastidiendo? Quid autem de odio
erga Deum et blasphemiis dicemus? Hi enim sunt lapsus illi insignes, qui
vere arguunt imaginem Dei amissam esse.

Ergo cum de imagine illa loquimur, loquimur de re incognita, quam non
solum non sumus experti, sed perpetuo contraria experimur, et nihil
praeter nuda vocabula audimus. Fuit enim in Adam ratio illuminata, vera
noticia Dei et voluntas rectissima ad diligendum Deum et proximum, sicut
Adam Heuam suam complexus est et statim agnovit ut suam carnem. Ad haec
accesserunt alia leviora sed longe maxima, si cum nostra infirmitate
conferas, nempe cognitio naturae perfecta animalium, herbarum, fructuum,
arborum et aliarum creaturarum.

Haec omnia simul coniuncta an non talem virum constituunt et faciunt, in
quo imaginem Dei relucere sentias? Maxime cum addas etiam imperium in
creaturas, ut sicut Adam et Heua Deum agnoverunt Dominum, ita postea
ipsi reliquis creaturis in aëre, aqua, terra dominati sunt. Hanc
maiestatem 

[Seite 48b]

Dr] quis poterit verbis assequi? Nam ego credo Adam ita potuisse uno
verbo imperare Leoni, sicut nos imperamus assuefacto cani. Ac liberum ei
fuit terram colere ad proferenda ea, quae vellet. Nam spinas et tribulos
tum non fuisse sequentia probabunt, Sicut neque bestias tam immanes tum
fuisse puto, ut nunc sunt.

Sed peccati originalis ista culpa est, quo vitium contraxit tota reliqua
creatura, ut solem ante peccatum clariorem, aquam puriorem, arbores
fertiliores, agros foecundiores esse existimem. Per peccatum autem et
illum horribilem lapsum non solum caro lepra peccati deformata est, sed
omnia, quibus haec vita utitur, corrupta sunt, sicut infra clarius
dicemus.

Hoc autem nunc per Euangelium agitur, ut imago illa reparetur. Manserunt
quidem intellectus et voluntas, sed valde viciata utraque. Euangelium
igitur hoc agit, ut ad illam et quidem meliorem imaginem reformemur,
quia in vitam aeternam vel potius in spem vitae aeternae renascimur per
fidem, ut vivamus in Deo et cum Deo, et unum cum ipso sumus, sicut
Christus dicit.

Neque vero ad vitam solum renascimur sed etiam ad iusticiam, quia fides
arripit meritum Christi et statuit nos per Christi mortem liberatos
esse. Inde alia iusticia nostra oritur, nempe illa vitae novitas, qua
studemus obtemperare Deo edocti verbo et adiuti per Spiritum sanctum.
Sed haec iusticia in hac vita incipitur tantum, neque potest in hac
carne esse perfecta. Placet autem Deo non tanquam perfecta iustitia aut
tanquam precium pro peccatis, Sed quia proficiscitur ex corde, quod
nititur fiducia misericordiae Dei per Christum. Deinde hoc quoque fit
per Euangelium, ut conferatur nobis Spiritus sanctus, qui resistit in
nobis incredulitati, invidiae et aliis vitiis, ut serio optemus ornare
nomen Domini et verbum eius etc.

Ad hunc modum incipit imago ista novae creaturae reparari per Euangelium
in hac vita, sed non perficitur in hac vita. Cum autem perficietur in
regno Patris, tunc erit voluntas vere libera et bona, mens vere erit
illuminata et memoria constans, Tunc fiet etiam, ut omnes creaturae
aliae magis nobis sint subiectae, quam in Paradiso Adae fuerunt.

Antequam hoc in nobis compleatur, non possumus satis scire, quid illa
imago Dei per peccatum in Paradiso amissa fuerit. Hoc autem, quod
dicimus, fides et verbum docent, quae tanquam ex longinquo ostendunt
illam gloriam divinae imaginis. Sicut autem coelum et terra initio quasi
rudia corpora fuerunt, priusquam lux esset addita, Ita pii illam
imaginem rudem intra se habent, quam Deus perficiet in novissimo die in
iis, qui verbo crediderunt.

Ergo fuit praestantissimum quiddam illa imago Dei, in quam inclusa fuit
vita aeterna et securitas aeterna et omnia bona. Ita autem per peccatum
haec imago obscurata et viciata est, ut eam ne quidem intellectu
possimus 

[Seite 49b]

Dr] assequi. Nam etsi vocabula sonamus, Quis est, qui possit
intelligere, quid sit esse in vita secura sine pavoribus et periculis,
sapientem, rectum, bonum et liberum ab omnibus calamitatibus tum
spiritualibus tum corporalibus? His autem maius fuit, quod etiam
aeternae vitae fuit capax. Nam ita fuit conditus, ut, quamdiu in hac
corporali vita viveret, terram coleret non tanquam opus molestum faciens
aut labore defatigans corpus, sed cum summa voluptate non tempus fallens
sed Deo obediens et eius voluntati parens.

Hanc corporalem vitam exceptura erat spiritualis vita, in qua nec
uteretur cibis corporalibus nec alia, quae in hac vita solent, faceret,
sed viveret angelicam et spiritualem vitam. Nam ita pingitur nobis
futura vita in scriptura sancta, quod nec bibemus, nec comedemus, neque
alias corporales [1. Kor. 15, 45] actiones exercebimus. Ideo Paulus
dicit: ‘Primus homo factus est in animam viventem’, hoc est, vivit
vitam animalem, quae indiget cibo, potu, somno etc. Sed ‘secundus
renovabitur in spiritum vivificantem’, hoc est, erit spiritualis homo,
ubi redibit ad imaginem Dei. Erit enim similis Deo in vita, iusticia,
sanctitate, sapientia etc. Nunc sequitur:

Dominetur piscibus maris etc.

Hic pulcherrimae creaturae, quae cognoscit Deum et est imago Dei, in qua
lucet similitudo divinae naturae per rationem illuminatam, per iusticiam
et sapientiam, tribuitur regnum et fiunt Adam et Heua rectores terrae,
maris et aëris. Committitur autem eis hoc dominium non solum consilio,
sed etiam expresso mandato. Ubi primum exclusivam hanc diligenter
consideremus, quod nulli bestiae dicitur, ut dominetur, sed simpliciter
omnia animalia, imo terra cum omnibus terra nascentibus subiicitur Adae,
quem Deus vocali mandato et expresso constituit regem super totam
creaturam animalem. Nam ista verba auribus audierunt Adam et Heua, cum
diceret Deus: ‘Dominamini’. Ergo nudus homo sine armis et muris, imo
etiam sine vestitu omni in sola sua nuda carne dominatus est omnibus
volucribus, feris et piscibus.

Hanc imaginis divinae particulam etiam amisimus, ita ut ne intelligamus
quidem illam plenitudinem leticiae et voluptatis, quam ex totius
creaturae animalis inspectione Adam habuit. Sed omnia leprosa, imo
stupida et plane mortua hodie sunt. Quis enim potest cogitare istam
quasi portionem divinae naturae, quod Adam et Heua omnes omnium
animalium affectus, sensus et vires omnes intellexerunt? Qale enim
regnum fuisset, nisi hoc scivissent? Atque in sanctis in hac vita aliqua
Dei cognitio ex verbo et Spiritu sancto cernitur. Sed illa naturae
cognitio, ut omnes vires arborum, herbarum, naturas omnes bestiarum
perspiciamus, haec in hac vita plane est irreparabilis.

Si igitur volumus praedicare insignem Philosophum, praedicemus primos
nostros Parentes, cum adhuc essent a peccato puri. Hi enim cognitionem
Dei perfectissimam habuerunt, quomodo enim nescirent eum, cuius
similitudinem 

[Seite 50b]

[[Eis Genesin]] 50a

Dr] in se habebant et sentiebant? Deinde etiam stellarum et totius
Astronomiae rationem certissimam habuerunt.

Haec fuerunt in Heua aeque atque in Adamo, sicut ostendit oratio Heuae,
cum serpenti respondet de ligno in medio Paradisi. Ibi satis apparet
novisse eam suum finem, ad quem esset condita, et autorem ostendit, per
quem id sciat. Ait enim: ‘Dominus dixit’. Igitur non ex solo Adamo
haec audivit, sed ipsa natura adeo fuit pura et plena cognitione Dei, ut
verbum Dei per se intelligeret et videret.

Huius cognitionis nos hebetes et quasi emortuas reliquias habemus.
Animalia autem caetera omnino hac cognitione carent, nesciunt creatorem,
originem et finem suum, unde et cur creata sint. Ergo prorsus carent
illa similitudine [Ps. 32, 9] Dei. Ideo Psalmus quoque hortatur:
‘Nolite fieri sicut equus et mulus’.

Etsi igitur imago ista pene tota sit amissa, tamen maxima est
differentia hominis et coeterorum animalium. Tum autem ante peccatum
longe maior et illustrior fuit differentia, cum cognoscerent Adam et
Heua Deum et omnes creaturas et quasi absorpti essent toti in bonitate
et iusticia Dei. Hinc inter ipsos quoque insignis animorum et voluntatum
coniunctio fuit. Nec alia species in toto mundo Adae suavior et
venustior est visa quam Heua sua. Nunc uxor est, sicut gentes dicunt,
necessarium malum. Ac cur malum vocent, satis manifeste cernitur, sed
causam mali nesciunt, Satanam scilicet, qui hanc naturam sic depravavit
et corrupit.

Quae autem efficimus in vita, ea non fiunt per dominium, quod Adam
habuit, sed per industriam et artem. Sicut videmus dolo et fraude capi
aves et pisces, sic arte cicurantur bestiae. Nam quae maxime domestica
sunt, ut anseres, gallinae, tamen per se et sua natura fera sunt. Ergo
leprosum hoc corpus habet adhuc Dei beneficio speciem aliquam dominii in
alias creaturas. Sed id perexiguum est et longe inferius illo primo
dominio, ubi non arte, non dolis opus fuit, sed simpliciter divinae voci
paruit creatura, cum iuberentur Adam et Heua dominari eis.

Ergo nomen et vocabulum dominii retinemus ceu nudum titulum, Ipsa autem
res fere tota amissa est. Et tamen bonum est ista scire et cogitare, ut
suspiremus illum venturum diem, in quo haec nobis restituentur, quae in
Paradiso per peccatum amisimus. Exspectamus enim eam vitam, quam
exspectasset quoque Adam. Atque hoc recte miramur et Deo ob id gratias
agimus, quod nos peccato sic deformati, sic hebetes, stupidi et mortui
quasi, per beneficium Christi exspectamus eandem gloriam vitae
spiritualis, quam Adam exspectaturus erat, si mansisset in sua animali
vita, quae imaginem Dei habebat.

[Seite 51b]

[Nachträge und Berichtigungen.] 

[[Eis Genesin]] 51a

Dr] [1, 27] Et creavit Deus hominem ad imaginem suam, ad imaginem Dei
creavit illum.

ἀμφιβολίαν et ideo repetivit nomen imaginis. Aliam causam
repetitionis nullam video, nisi eam accipiamus pro emphasi, ut sit
significatio creatoris gaudentis et triumphantis in isto pulcherrimo
opere, quod fecit: Ut significet Moses, Deum non sic delectatum in aliis
creaturis sicut in homine, quem ad suam similitudinem creavit. Coetera
animalia dicuntur vestigia Dei, solus autem homo est imago Dei, sicut
est in sententiis. Nam in coeteris creaturis cognoscitur Deus ceu in
vestigio, in homine autem, praesertim in Adamo, vere cognoscitur, quia
in eo est sapientia illa, iusticia et omnium rerum cognitio, ut recte
dicatur μικρόκοσμος. Intelligit enim coelum, terram et totam
creaturam. Hoc igitur delectat Deum, quod sic pulchram fecerit
creaturam.

Sine dubio autem, sicut tum Deus oblectatus est in isto consilio et
opere hominis creati, Ita hodie quoque delectatur in restituendo hoc suo
opere per Filium suum et nostrum liberatorem Christum. Haec utile est
cogitare, quod scilicet Deus optima de nobis cogitat et delectatur in
ista cogitatione et consilio suo de restitutione in spiritualem vitam
per resurrectionem mortuorum, qui crediderunt in Christum.

Masculum et foeminam creavit eos.

Ne videretur mulier excludi ab omni gloria futurae vitae, comprehendit
Moses utrunque sexum, videtur enim mulier quoddam diversum esse animal a
viro, quod et membra habet dissimilia et ingenium longe infirmius. Ac
quamvis Heua fuerit praestantissima creatura, similis Adae, quod ad
imaginem Dei attinet, hoc est, ad iusticiam, sapientiam et salutem,
tamen fuit mulier. Sicut enim sol praestantior est luna (quanquam luna
quoque sit praestantissimum 

[Seite 52b]

[[Eis Genesin]] 52a

Dr] corpus), Ita mulier etsi esset pulcherrimum opus Dei, tamen non
aequabat gloriam et dignitatem masculi.

Ideo autem coniungit hic Moses utrunque sexum et dicit Deum creasse
masculum et foeminam, ut significet Heuam quoque a Deo factam fuisse,
consortem imaginis et similitudinis divinae, item imperii super omnia.
Sic adhuc hodie est mulier consors futurae vitae, sicut Petrus dicit,
quod sint [1. Petri 3, 7] cohaeredes eiusdem gratiae. Et in oeconomia
est uxor Dominii consors et habet communem possessionem prolis,
substantiae, et tamen magna differentia est sexus. Mas est ceu sol in
coelo, Foemina velut Luna, animalia sunt ceu stellae, quibus sol et luna
dominantur. Ergo primum hoc ex sententia hac observemus, quod scripta
sit, ne ille sexus excludatur ab omni gloria humanae naturae, quamvis
inferior sit masculino sexu. De Coniugio infra dicemus.

Secundo: Est hic Argumentum contra Hilarium et alios, qui constituerunt
Deum omnia creasse simul. Confirmatur enim hic nostra sententia, quod
isti sex dies fuerint vere sex dies naturales, quia hic dicit, quod Adam
et Heua sint creati sexto die. Hunc textum non licet cavillari. De
ordine autem creationis hominis dicet in sequenti capite, quod Heua
aliquanto post Adamum non ex gleba terrae, sicut Adam, sed ex costa eius
sit facta, quam Deus ex latere dormientis Adae exemit. Haec omnia sunt
temporalia opera, hoc est, quae tempus requirunt, nec simul uno momento
facta sunt, sicut illa quoque, quod adducit Deus omne animal ad Adamum,
et non invenitur simile ei etc. Haec sunt temporalia et gesta in sexto
die, quae breviter per anticipationem Moses hic attingit, et postea
explicabit latius.

Multi Doctores hoc quoque putant Adamum sexto die peccasse et celebrant
sextum diem duplici nomine, quod, sicut Adam sexto die peccavit, ita
Christus quoque sexto die passus sit. Haec an vera sint, ipsi viderint.
Hoc Moses manifeste dicit, hominem in sexto die creatum et ei uxorem
additam esse. Mihi, sicut infra dicam, similius vero videtur, quod Adam 

[Seite 53b]

[[Eis Genesin]] 53a

Dr] peccaverit septimo die, hoc est in Sabbato, sicut adhuc Sabbatum
ecclesiae infestat Satan, cum docetur verbum, sed ne hoc quidem ex Mose
manifesto ostendi potest. Sunt igitur utrinque rationes contra rationes,
sicut Caesar Maximilianus solebat dicere. Quare relinquo ista dubia, ita
ut sint in uniuscuiusque arbitrio.

Lyra quoque recitat Iudaicam fabulam, cuius in Platone etiam alicubi fit
mentio: Hominem principio creatum cum utroque sexu et postea virtute
divina quasi discissum ceu dissectum, sicut dorsi et spinae forma
videntur testari. Haec alii obscenioribus nugis auxere. Sed secundum
caput hos nugatores redarguit. Nam hoc si verum est, quomodo constabit
sumpsisse Deum unam de costis Adae et ex ea aedificasse mulierem?
Talmudica haec sunt, et tamen attingenda fuere, ut videamus Diaboli
malitiam, qui tam absurda suggerit hominibus.

Cum hac fabula convenit, quod Aristoteles appellat mulierem virum
occasionatum, et alii monstrum dicunt. Sed sint ipsi monstra et
monstrorum filii, qui sic calumniantur et rident creaturam Dei, in qua
ipse Deus delectatus est, tanquam in nobilissimo opere, Item quam
videmus singulari consilio Dei conditam esse. Sed arguunt ista gentilia,
quam ratio nihil possit certi de Deo et operibus Dei statuere sed tantum
rationes contra rationes fingit neque quicquam perfecte aut solide
docet.

[1, 28] Et benedixit.

Hoc de animalibus non dixit, Igitur ea hic includit.

Fructificate.

Hoc est mandatum Dei additum creaturae. Sed, bone Deus, quid hic nobis
per peccatum periit? Quam enim ille status hominis beatus fuit, in quo
generatio sobolis fuit coniuncta cum summa reverentia et sapientia, Item
cum cognitione Dei! Nunc ita oppressa est caro lepra libidinis, ut
corpus in usu generationis plane brutescat nec possit generare in
cognitione Dei.

[Seite 54b]

[[Eis Genesin]] 54a

Dr] Mansit igitur generatio in humana natura, sed valde infirmata, imo
plane oppressa lepra illa libidinis, ut paulo quam brutorum generatio
sit moderatior. Huc accedunt pericula gestationis et partus, difficultas
alendae prolis et alia infinita mala, quae omnia nos de magnitudine
peccati originis docent. Ergo benedictio, quae in natura adhuc restat,
quasi maledicta et humiliata est benedictio, si ad illam primam
conferas, et tamen Deus eam condidit et conservat. Quare agnoscamus cum
gratiarum actione illam quasi deformatam benedictionem et inevitabilem
carnis lepram, quae mera inobedientia est et foeditas annexa corporibus
et animis, sentiamus esse peccati poenam. Exspectemus autem in spe
mortem huius carnis, ut liberemur ab his foeditatibus et restituamur
etiam supra illam primam Adae creationem.

Et dominamini piscibus maris.

Quis in ista prima creatione et integritate fuisset iumentorum, piscium
et aliorum animalium usus, statuere liquido non possumus, adeo sumus
obruti ignorantia Dei et creaturae. Hoc nunc videmus nos vesci carnibus,
leguminibus etc. Haec nisi in hoc usu essent, nesciremus, cur essent
condita, nullum enim alium videmus aut habemus creaturarum usum. Sed
Adae praeter victum, quem ex aliis et longe nobilioribus fructibus
habuisset, non fuisset tales creaturarum usus, qualis hodie est, non
enim vestitu, non pecunia indiguit, cui omnia subiecta essent. Nec erat
avaricia in eius posteritate futura, sed praeter victum, tantum ad
admirationem Dei et voluptatem sanctam nobis in hac naturae corruptione
ignotam, creaturis usuri erant, ubi contra hodie et omnibus temporibus
fere omnes creaturae vix satis sunt ad hominem alendum et iuvandum.
Quare quid hoc dominium fuerit, non possumus ne cogitare quidem.

[1, 29] Dixitque Deus: Ecce dedi vobis omnem herbam afferentem semen
etc.

Hic vides, quantam curam Deus suscipiat pro homine creato. Primum
condidit terram ceu domum, in qua viveret: Deinde alia, quae necessaria
iudicabat ad vitam, ordinavit: Tandem condito homini dedit donum
generationis: Nunc etiam cibum dat, ne quid ad vitam facillime degendam
desit. Credo autem, si in ista innocentia mansisset Adam, pueros statim
a partu 

[Seite 55b]

[[Eis Genesin]] 55a

Dr] procursuros fuisse ad illas voluptates fruendas, quas prima creatura
attulit. Sed frustra commemoramus haec, quae neque cogitatione attingi
possunt et irrecuperabilia sunt in hac vita.

Et universa ligna.

Videtur Moses facere differentiam seminum et virescentis herbae, forte
quod haec bestiarum, illa hominis usui servitura erant. Nam hoc mihi non
est dubium, quin semina, quibus hodie ad victum utimur, longe fuerint
praestantiora quam nunc. Deinde quod Adam carnes, quibus nos nihil
habemus lautius, tanquam minus suavem cibum, non fuerit prae aliorum
fructuum terra natorum suavitate gustaturus. Ex quorum fructuum usu non
leprosa illa pinguedo sed corporis pulchritudo et sanitas proventura
erat et sana humorum temperatura.

Nunc carnes non sufficiunt, non sufficiunt legumina, non frumenta, et
saepius incommodiore victu valetudinis pericula incurrimus. Taceo illa
plus quam pecuina peccata in immoderato usu cibi et potus, quae quotidie
ingravescunt. Ergo manifesta maledictio est, quae propter peccatum
secuta est. Nam etiam maledictas et noxias bestiolas ex terra, propter
peccatum hominis maledicta, primum enata esse verisimile est.

Sed hic questio incidit, quomodo conveniat, quod Adae omnia ligna agri
fruenda conceduntur, et tamen postea singularis terrae pars, quam
Paradisum vocat, ei colenda tribuitur? Item queritur: An Paradisus
vocetur tota terra? etc. Sed haec differemus in secundum caput.

[1, 31] Viditque Deus cuncta, quae fecerat, et erant valde bona.
Factumque est vespere et mane dies sextus.

Postquam absolvit Deus opera, loquitur more fatigati, quasi dicat: Ecce
omnia optime paravi, coelum paravi ceu tectum, pavimentum terra est,
possessio et opes sunt animalia cum omni apparatu terrae, maris et
aëris, Cibus: semina, radices, herbae. Ipse autem Dominus horum Homo
est conditus, ut habeat cognitionem Dei et usum creaturarum, quem volet
pro suo arbitrio, cum summa securitate, iusticia, sapientia. Nihil
deest: omnia sunt abundantissime creata, ad animalem vitam, Igitur agam
Sabbatum etc.

[Seite 56b]

[II. caput Gen.] 56a

Dr] Haec bona maxima ex parte omnia amissa sunt per peccatum et sumus
hodie ceu cadaver quoddam illius primi hominis, qui vix umbram istius
regni retinemus. An non eum dicemus omnia amisisse, qui ex immortali
factus est mortalis, ex iusto peccator, ex accepto et grato homine homo
damnatus? Quia iam homo est mortalis et peccator. Si autem haec non
exsuscitant nos ad spem et expectationem venturi diei et futurae vitae,
nihil est, quod nos possit excitare. Haec pro explicatione primi capitis
sufficiant. In sequenti docebit de opere sexti diei, Quomodo homo sit
conditus.

Secundum Caput.

[2, 1] Et perfecti sunt coeli et terra et omnis exercitus eorum.

Noster textus habet ‘Et omnis ornatus eorum’, sed in Ebraeo est
‘exercitus’ vel ‘milicia eorum’ Zebaam. Ac Prophetae hunc
loquendi modum retinuerunt, ut stellas et planetas appellarent miliciam
coeli. Sicut Iere. 19 [Jer. 19, 13] est, quod Iudaei adoraverunt
‘universam militiam coelestem’, hoc est, solem, [Zeph. 1, 5] lunam
et alias stellas, et Zoph. 1: ‘Disperdam eos, qui adorant super tecta
[Apg. 7, 42] miliciam coeli’. Et Stephanus Act. 7. ‘Servierunt,
inquit, miliciae coeli’.

Huiusmodi Phrases a Mose Prophetae mutuati sunt, qui hoc in loco
militari verbo stellas et luminaria coeli vocat exercitum seu miliciam
coeli, Homines autem, bestias et arbores vocat miliciam terrae. Fortasse
in futurum eventum, quia Deus postea se vocat Deum exercituum seu
miliciarum, hoc est, non tantum Angelorum seu spirituum, sed totius
creaturae, quae ei militat et servit. Nam Satan postquam propter
peccatum a Deo abiectus est, tanto odio Dei et hominum impletus est, ut,
si posset, uno momento mare piscibus, aërem volucribus, terram omnis
generis fructibus orbaret et omnia perderet. Sed Deus creavit istas
creaturas omnes, ut stent in milicia et sine fine pugnent contra
Diabolum pro nobis, et contra homines, dum nobis serviunt ac nobis
prosunt.

[2, 2] Consummavitque Deus in die septimo opus suum, quod fecerat, et
quievit in die septimo ab omni opere suo, quod fecerat.

Hic questio oritur. Moses dicit quievisse Dominum die septimo ab opere,
quod fecerat, hoc est, cessasse operari in septimo die. Contra Christus 

[Seite 57b]

[Joh. 5, 17] Dr] Ioh. 5. dicit: ‘Pater meus operatur usque modo, et
ego operor’. Facit autem [Hebr. 3, 18; 4, 3] ad hunc locum, quod
Epistola ad Ebraeos cap. 3. et 4. disputat de requie: ‘Si
introibunt’, non quidem in terram promissionis, sed ‘in requiem
meam’ etc.

Sed nos simpliciter sic respondemus: Solutionem afferi ab ipso textu,
cum dicit: ‘Perfecti sunt coeli et terra’. Sabbatum enim seu quies
sabbati hoc significat, quod Deus sic cessaverit, ne conderet aliud
coelum et aliam terram, non hoc significat, quod Deus coelum et terram
tum conditam desierit conservare et gubernare. Nam de modo creationis
superiore capite satis clare nos docuit Moses Deum per verbum condidisse
omnia: ‘Producat mare pisces, terra herbam, bestias’ etc., Item:
‘Crescite, replete terram, mare’. Haec verba usque hodie durant.
Ideo videmus multiplicationem sine fine. Itaque si mundus consisteret
infinitis annis, virtus horum verborum non interiret, sed esset perpetua
multiplicatio vi istius verbi seu primae, ut sic loquar, fundationis.

Facilis itaque est solutio. Quievit Deus ab opere suo, hoc est,
contentus fuit illo coelo et terra tum condita per verbum, non creavit
novos coelos, non novam terram, non novas stellas, non arbores novas. Et
tamen operatur Deus adhuc, si quidem semel conditam naturam non
deseruit, sed gubernat et conservat virtute verbi sui. Cessavit igitur a
conditione, sed non cessavit a gubernatione. In Adamo cepit genus
humanum, in terra cepit per verbum genus animale, ut sic dicam, in mari
cepit piscale et volatile. Sed in Adamo et primis bestiolis seu
animalibus non desierunt ista. Manet adhuc hodie verbum super genus
humanum dictum: ‘Crescite et multiplicamini’, manet verbum:
‘Producat mare pisces et aves coeli’. Omnipotens igitur verbi vis et
virtus est, quod totam creaturam sic conservat et gubernat.

Clare igitur constituit Moses, quod Verbum in principio fuerit. Quia
autem crescunt, multiplicantur, conservantur et reguntur adhuc omnia
eodem modo quo a principio mundi, Manifeste sequitur verbum adhuc durare
nec esse mortuum. Quod igitur dicit: ‘Quievit Deus ab opere’, non
est referendum ad istum cursum rerum, quomodo conservantur et
gubernantur, sed simpliciter ad initium, quod cessaverit Deus ab
ordinibus condendis, ut vulgo loquuntur, et a novis speciebus seu novis
creaturis.

Ego, si meam personam spectes, sum quiddam novum, quia ante annos
sexaginta nihil fui, sic mundus iudicat. Sed Dei aliud est iudicium, nam
coram Deo sum generatus et multiplicatus statim in principio mundi, quia
hoc verbum, ‘Et dixit Deus: Faciamus hominem’ me quoque creavit.
Quidquid enim Deus voluit condere, hoc tum, cum diceret, condidit. Non
subito nostris oculis apparuerunt omnia. Sicut enim sagitta, aut globus,
qui ex bombarda mittitur (nam in hoc maior celeritas est), uno quasi
momento ad metam dirigitur et tamen per certum intervallum mittitur: Ita
Deus per verbum suum currit ab initio usque ad finem mundi. Non enim
apud Deum 

[Seite 58b]

Dr] sunt prius et posterius, citius aut tardius, sed omnia sunt eius
oculis praesentia. Est enim simpliciter extra temporis rationem.

Ergo verba illa ‘Dixit Deus: Fiat, crescite, multiplicamini’ sic
constituunt creaturus, ut nunc sunt et erunt usque ad finem mundi.
Cessavit autem a condendis novis. Non enim condidit novam terram, non
coelum novum, sed sicut solem et lunam voluit currere, ita adhuc
currunt. Sicut tum replevit mare piscibus, coelum volatilibus, terram
pecudibus, ita sunt ista consummata, et manent adhuc ac conservantur.
Sicut Christus dicit: ‘Pater operatur usque modo, et ego operor’.
Verbum enim, quod in principio [Ps. 33, 9] dixit, adhuc est. Sicut Psal.
32. ait: ‘Ipse dixit et facta sunt’.

Sed hic opponitur aliud, nempe: Quomodo verum sit Deum nihil novi
condidisse, cum tamen constet, arcum seu iridem tempore Noha conditam.
Item post Adae lapsum minatur Dominus futurum, ut terra producat
tribulos et sentes, quos non fuerat productura, si Adam non peccasset.
Item de serpente dicitur, quod debeat repere pronus humi, qui procul
dubio, sicut initio conditus fuit, rectus incessit, sicut hodie cervi et
pavones incedunt? Haec certe est nova conditio facta per novum verbum.
Item nisi Adam non esset lapsus in peccatum, non fuisset ista luporum,
leonum, ursorum ferocitas. Plane nihil in tota creatura homini aut
molestum aut noxium fuisset. Nam textus clare dict: Omnia a Deo condita
fuisse bona. Nunc, quaeso, quantae molestiae sunt? Ipsum corpus quot et
quantis incommodis morborum saltem est obnoxium? Omittam pulices,
muscas, araneos, quantam periculorum est a reliquis truculentis et
venenatis bestiis? Sed ut nihil horum sit, certe hoc maxime est novum,
quod virgo parit filium Dei. Ergo Deus septimo die non cessavit, sed
operatur non tantum conservando creaturam, sed etiam mutando et novando
creaturam. Nec est verum, quod supra posuimus, abstinuisse Deum a novis
ordinibus condendis.

Respondeo: Moses hic loquitur de natura incorrupta; si igitur homo
stetisset in ea innocentia, qua erat conditus, non extitissent spinae,
non tribuli, non morbi, non vis bestiarum ulla. Sicut ex eo satis
apparet, quod Heua sine metu non aliter cum serpente loquitur, quam nos
cum delicata avicula aut blando catello. Nec mihi dubium est serpentem
fuisse pulcherrimam creaturam cum singulari hoc dono ornatam, ut inter
reliquas bestias haberet primam laudem calliditatis, sicut calliditatis
laudem habent vulpeculae, mustelae etc.

Ergo cum Adam adhuc esset sanctus et innocens, omnia animantia cum summa
voluptate ei cohabitarunt parata ad omnis generis officia. Nec fuisset,
si ita permansisset, metus a diluvio et per consequens neque iris seu
arcus extitisset. Sed peccatum causa extitit, cur multa Deus aliter
faceret. Ac in extremo die longe maior totius creaturae mutatio et
renovatio erit, [Röm. 8, 20] quae, sicut Paulus dicit, Rom. 8. propter
peccata nunc vanitati est subiecta.

[Seite 59b]

Dr] Quod igitur Moses dicit: Quievisse Dominum, loquitur de conditione
originalis mundi. In eo, quia non fuit peccatum, ideo nihil novi creatum
est, non fuerunt tribuli, non spinae serpentes et bufones, etsi erant,
tamen erant sine veneno, et sine cupiditate nocendi. Ad hunc modum
loquitur de creatione mundi in sua perfectione. Erat tum mundus purus et
innocens propter hominem purum et innocentem. Nunc, cum alius sit homo
propter peccatum, etiam mundus cepit esse alius, hoc est, ad lapsum
hominis secuta est corruptio et maledictio creaturae. ‘Maledicta
terra, ait Deus ad Adam, propter te; spinas et tribulos germinabit
tibi’. Et ad peccatum unius maledicti Cain maledicitur terra, ut etiam
culta non reddat virtutem suam. Postea ad peccatum totius mundi venit
diluvium, et deletur universum genus humanum paucis iustis servatis, ne
promissio de Christo non impleretur. Sicut autem apparet, terram
deformatam esse per peccatum, Ita credo ego, solis quoque lumen clarius
et pulchrius fuisse, cum crearetur, ante peccatum hominis.

Est usitatum verbum in scholis Theologorum: Distingue tempora et
concordabis scripturas. Quare multo aliter loquendum nobis est de mundo
post illam miseram corruptionem, quae per peccatum secuta est, quam de
illo originali puro et integro mundo. Consideremus exemplum, quod ante
oculos est. Terram promissionis qui viderunt hodie, dicunt nihil simile
esse illi commendationi, quae extat in sacris literis. Itaque cum eam
Comes Stolbergensis singulari diligentia perlustrasset, dixit sibi suum
agrum, quem in Germania haberet, esse gratiorem. Nam propter peccatum,
propter impietatem [Ps. 107, 34] et maliciam hominum terra in salsuginem
est posita, ut ait Psal. 107. [1. Mose 13, 10] Sic Sodoma, antequam igni
de coelo periit, fuit ceu Paradisus quaedam Gen. 13.

Sic in genere peccatum sequitur maledictio, maledictio autem mutat res,
ut ex optimis fiant pessima. Loquitur itaque Moses de creaturarum
consummatione, qualis fuit ante peccatum. Si enim homo non peccasset,
omnes bestiae mansissent in obedientia, donec Deus hominem transtulisset
de Paradiso seu terra: sed post peccatum omnia sunt mutata in deterius.

Ad hunc modum manet solutio supra posita: Quod Deus in sex diebus
consummavit opus suum, hoc est, quod desiit a constituendis ordinibus,
et quicquid facere voluit, tum fecit. Non dixit denuo: Fiat nova terra,
novum mare etc. Quod autem virgo Maria peperit filium Dei, manifestum
est, eius quoque beneficii causam fuisse calamitatem nostram, in quam
per peccatum incidimus. Sic autem Deus illud mirabile et ingens opus
fecit, ut prius id per verbum suum se ostenderet facturum esse. Sicut
etiam alia miracula per verbum Deus significavit futura esse.

Haec iam est prima questio de eo, quod consummaverit Deus coelum et
terram, et nihil novi fecerit. Nunc etiam hoc explicandum est, ut
discamus, quid sit Sabbatum, seu quies Dei, Item, quomodo
sanctificaverit Sabbatum Deus, sicut textus dicit.

[Seite 60b]

Dr] [2, 3] Et benedixit Deus diei septimo, et sanctificavit eum, eo quod
in eo quievisset ab omni opere suo, quod creavit Deus, ut faceret.

Matthaei XII. dicit Christus: Sabbatum esse factum propter hominem, non
hominem propter Sabbatum. Sed Moses hic de homine tacet, non enim dicit
diserte homini mandatum esse Sabbatum, sed hoc dicit, Deum sabbato
benedixisse et id sibi sanctificasse. Porro hoc in nulla creatura alia
fecit, Non sanctificavit sibi coelum, non terram, non ullam creaturam
aliam, sed septimum diem sibi sanctificavit. Hoc eo proprie pertinet, ut
intelligamus, septimum diem praecipue divino cultui esse applicandum.
Sanctum enim est, quod Deo est appropriatum et ab omnibus profanis
usibus separatum, hinc sanctificare: deligere ad sacros usus, seu ad
cultum Dei, sicut Moses hac phrasi saepius utitur, etiam de vasis
sacris.

Sequitur igitur ex hoc loco: Si Adam in innocentia stetisset, tamen
habuisset septimum diem sacrum, hoc est, eo die docuisset posteros de
voluntate et cultu Dei, laudasset Deum, gratias egisset, obtulisset etc.
Aliis diebus coluisset agrum, curasset pecora. Imo etiam post lapsum
habuit sacrum diem illum septimum, hoc est, docuit eo die suos, id quod
testatur oblatio filiorum Cain et Habel. Igitur Sabbatum ab initio mundi
destinatum est ad cultum Dei.

Ad hunc modum innocens natura praedicasset gloriam et beneficia Dei:
confabulati essent die Sabbato de inaestimabili bonitate creatoris,
obtulissent, orassent etc. Haec enim significat verbum sanctificandi.

Porro includitur hic quoque immortalitas humani generis, sicut Epistola
[Hebr. 3, 16, Ps. 95, 11] ad Ebre. erudite disputat de requie Dei, ex
Psalmo 95. ‘Si introibunt in requiem meam’. Est enim requies Dei
aeterna. Nam Adam vixisset ad certum tempus in Paradiso secundum
placitum Dei; postea esset raptus ad illam requiem Dei, quam voluit Deus
hominibus non solum significare, sed commendare quoque per
sanctificationem Sabbati. Ita tum animalis vita felix et sancta fuisset,
tum spiritualis et aeterna. Nunc miseri ista felicitatem animalis vitae
amisimus per peccatum, et dum vivimus, in media morte sumus.1� Et
tamen, quia Ecclesiae relinquitur mandatum de Sabbato. significatur,
quod etiam spiritualis illa vita per Christum nobis restituenda sit.
Sicut Prophetae istos locos diligenter excusserunt, in quibus Moses
latenter ostendit resurrectionem carnis et immortalem vitam.

Deinde ostenditur hic quoque hominem praecipue esse conditum ad noticiam
et cultum Dei. Non enim Sabbatum propter oves et boves, sed propter
homines institutum est, ut in eis noticia Dei exerceretur et cresceret.
Etsi igitur per peccatum homo noticiam Dei amisit, tamen Deus mandatum
de sanctificando sabbato voluit manere, voluit die septimo exerceri tum
verbum, tum alios cultus ab ipso institutos, ut primum cogitaremus de 

[Seite 61b]

Dr] conditione nostra, quod potissimum ad agnitionem et glorificationem
Dei natura haec sit condita.

Deinde, ut etiam certam spem futurae et aeternae vitae animo
retineremus. Nam omnia, quae in Sabbato Deus voluit agi, sunt evidentia
signa alterius vitae post hanc vitam. Quid enim necesse est, Deum per
verbum suum nobiscum loqui, si non vivendum est in futura et aeterna
vita? Nam si non est speranda futura vita, cur non vivimus, sicut
quibuscum Deus non loquitur, et qui Deum non agnoscunt? Sed quia divina
maiestas cum solo homine loquitur, et solus homo agnoscit et
appraehendit Deum, necessario sequitur: esse aliam vitam post hanc
vitam, ad quam consequendam nobis opus sit verbo et cognitione Dei. Nam
haec temporalis et praesens vita est vita animalis, qualem vivunt omnes
bestiae, quae verbum et Deum non norunt.

Hoc significat Sabbatum seu quies Dei, in quo Deus nobiscum loquitur per
verbum suum et nos vicissim cum eo per invocationem et fidem. Bestiae
quidem audire et intelligere quoque vocem hominis discunt, sicut canes;
equi, oves, boves, et conservantur quoque ab homine ac aluntur. Sed
nostra melior conditio est, qui Deum audimus et scimus voluntatem eius
ac vocamur in certam spem immortalitatis. Sicut testantur manifestae
promissiones de vita aeterna, quas Deus nobis post illas obscuras
significationes, qualis haec de requie Dei et sanctificatione sabbati
est, per verbum suum revelavit. Quanquam haec de sabbato satis clara
sunt. Finge enim nullam esse vitam post hanc vitam, An non sequitur nos
non opus habere Deo, non verbo eius? Nam hoc, quod in hac vita
requirimus aut agimus, etiam sine verbo habere possumus. Sicut bestiae
pascuntur, vivunt, saginantur, licet verbum Dei non habeant, nec
audiant. Quid enim verbo ad cibum et potum iam antea creatum est opus?

Quod igitur Deus dat verbum, quod praecipit exercitium verbi, quod
mandat sabbati sanctificationem, et cultum suum, Haec omnia arguunt,
restare vitam post hanc vitam, et hominem esse conditum non ad
corporalem tantum vitam sicut reliquas bestias, sed ad aeternam vitam,
sicut Deus, qui haec mandat et instituit, aeternus est.

Sed hic alia questio oritur, quam supra quoque attigimus, de lapsu Adae,
quando ceciderit, septimo ne die, an alio? Etsi autem nihil certi possit
afferri in medium, tamen libenter imaginor eum septimo die esse lapsum.
Sexto die creatus est; Heua quoque sub vesperam seu finem sexti diei est
condita, dum Adam dormiret. Septimo die, qui sanctificatus erat per
Dominum, mane Deus cum Adam loquitur, mandat de cultu suo et interdicit
pomum seu lignum scientiae boni et mali. Nam hoc proprium est munus
septimi diei, praedicari et audiri verbum Dei. Hinc tum in scriptura tum
in usu mansit, ut matutinum tempus orationi et concionibus destinaretur,
[Ps. 5, 4] sicut Psalmus 5. inquit: ‘Mane estabo tibi, et videbo’.

[Seite 62b]

Dr] Ita septimo die mane videtur Adam audivisse Dominum mandantem curam
oeconomicam et politicam cum prohibitione pomi. Satan itaque impatiens
huius pulcherrimae tum creationis tum ordinationis ac invidens homini
tantam felicitatem, quod et in terra omnia abundanter ei suppeterent, et
post tam felicem vitam corporalem certa spes esset aeternae vitae, quam
ipse amiserat, forte sub duodecimam horam, post concionem Dei,
concionatur ipse quoque Heuae. Sicut adhuc solet: ubi verbum Dei est,
ibi ipse quoque nititur mendacium serere et haereses dolet enim ei, nos
per verbum, sicut Adamum in Paradiso, fieri cives coelorum. Heuam itaque
solicitat ad peccatum et vincit. Ac textus clare dicit, cum iam calor
diei cessasset, venisse Dominum et damnasse Adamum cum omni posteritate
ad mortem. Haec omnia facile mihi persuadeo ipso die Sabbato accidisse,
quo uno eoque non integro Adam in Paradiso vixit et eius fructibus se
oblectavit.

Itaque per peccatum hanc felicitatem amisit homo. Neque autem Adam in
Paradiso, si in innocentia mansisset, vixisset, ociosus: sabbato die
docuisset filios, ornasset Deum meritis laudibus publica praedicatione
et se et alios contemplatione operum Dei excitasset ad gratiarum
actionem. Aliis diebus fecisset opus aut colendo agrum aut venando, Sed
longe alia ratione, quam nunc fit: Nobis enim labor est molestia, Adae
fuisset summa voluptas, gratior omni otio. Quare sicut aliae vitae huius
calamitates nos admonent peccati et irae Dei, Ita labor quoque et illa
difficultas parandi victus nos peccati admonere et ad poenitentiam
invitare debet.

Nunc pergit Moses hominem clarius describere repetitis prius iis, quae
in primo Capite dixit. Etsi autem videntur haec verba otiosa esse,
tamen, quia commode Historiam continuare vult, non est plane otiosa
repetitio.

[2, 4. 5] Istae sunt generationes coelorum et terrae, cum crearentur, in
die, cum faceret Dominus Deus terram et coelos, antequam oriretur ullum
virgultum in terra, aut ulla herba in agro germinaret.

‘In die’, accipiendum est pro tempore infinito, acsi dicat: In illo
tempore fuit pulcherrimus status omnium rerum. Sed nunc aliud mihi
dicendum est. Non autem necesse est superstitiosius inquirere: Cur Moses
rustica hac loquendi figura de virgultis et herbis voluerit uti? Nam in
eo est, ut conditionem hominis diligentius persequatur.

[2, 5. 6] Non enim pluerat Dominus Deus super terram, neque erat homo,
qui operaretur terram, sed vapor ascendebat e terra, irrigans universam
superficiem terrae.

Nondum, inquiet, erat pluvia, quae rigaret terram, Sed vapor quidam ceu
ros elevabatur, qui fecundabat terram, ut germinaret postea felicius.
Pertinent autem haec proprie ad tertium diem.

[Seite 63b]

[II. caput Gen.] 63a

[2, 7] Dr] Formavit igitur Dominus Deus Hominem de pulvere terrae, et
inspiravit in faciem eius spiraculum vitae, et factus est homo in animam
viventem.

Hic redit Moses ad opus sexti diei, et ostendit, unde cultor terrae
venerit. Nempe, quod Deus eum finxerit ex gleba, sicut figulus manu ex
luto fingit ollam. Ideo supra dixit, sicut de aliis creaturis: Producat
terra hominem, Sed: ‘faciamus hominem’, ut ostendat excellentiam
generis humani, et revelet Dei consilium singulare, quo usus est in
condendo homine, etsi posthac homo crescit et multiplicatur eodem modo,
quo reliquae bestiae. Nam semen in matrice coagulatur et formatur eadem
ratione. Hic nulla dissimilitudo est inter vaccam foetam et gravidam
mulierculam. Sed in prima conditione ostendit Moses maximam esse
dissimilitudinem, siquidem singulari tum consilio tum sapientia humana
natura condita et digito Dei formata est.

Haec dissimilitudo, quae inter originem Homines et pecudum est, etiam
ostendit immortalitatem animae, de qua paulo ante diximus. Etsi enim
omnia reliqua opera Dei plena admirationis et valde magnifica sunt,
tamen hominem hoc arguit esse praestantissimam creaturam, siquidem Deus
in eo condendo consilium adhibet et novo modo utitur. Non relinquit eum
fingendum terrae, sicut bestias et arbores. Sed ipse eum format ad
imaginem sui, tanquam participem Dei et qui fruiturus sit requie Dei.
Itaque Adam, antequam a Domino formatur, est mortua et iacens gleba eam
apprehendit Deus et format inde pulcherrimam creaturam participem
immortalitatis.

Haec si Aristoteles audiret, solveretur in cachinnum et iudicaret esse
etsi non insuavem tamen absurdissimam fabulam, Quod homo quoad originem
suam primam fuisset gleba, formatus autem sit divina sapientia et sic
conditus, ut esset capax immortalitatis. Nam etiamsi qui ex Philosophis,
ut Socrates et alii, asseruerunt immortalitatem animorum, tamen a
reliquis Philosophis irrisi et tantum non explosi sunt. Sed an non magna
est fatuitas 

[Seite 64b]

[II. caput Gen.] 64a

Dr] sic offendi rationem, cum videat adhuc hodie plenam admirationis
esse hominis generationem? An enim non absurdum iudicabis hominem, qui
in aeternum victurus est, nasci quasi ex una guttula seminis in lumbis
patris? Maior in hoc fere absurditas est, quam quod Moses dicit de gleba
digitis Dei formatum. Sed ratio hoc modo ostendit se plane nihil scire
de Deo, qui sola cogitatione ex gleba facit non semen hominis sed ipsum
hominem, et, quod postea Moses dicit, ex costa viri facit foeminam. Haec
prima hominis origo est.

Creato autem sic masculo et femina postea ex eorum sanguine divina
benedictione generatur homo. Quanquam autem haec cum brutis communis
generatio est, non tollit tamen illam gloriam originis nostrae primae,
quod sumus vascula Dei ab ipso Deo ficta, quod ipse est figulus noster,
nos autem lutum eius, sicut Iesaias 64. loquitur. Idque non solum ad
originem nostram attinet, sed per omnem vitam et usque ad mortem et in
sepulchrum manemus lutum huius Figuli.

Pertinet autem hoc etiam eo, ut discamus virtutem liberi arbitrii, quod
adversarii tantopere iactant. Habemus quidem liberum quodam modo
arbitrium in iis, quae infra nos sunt. Sumus enim constituti mandato
divino domini piscium maris, volatilium coeli et bestiarum agri. Haec
interficimus, cum libet, fruimur cibis, quos suppeditant, et aliis
commodis. Sed in iis, quae ad Deum attinent, et sunt supra nos, homo
nullum habet liberum arbitrium, Sed vere est sicut lutum in manu figuli,
positus in mera potentia passiva, et non activa. Ibi enim non eligimus,
non facimus aliquid, sed [Jes. 64, 8] eligimur, paramur, regeneramur,
accipimus, sicut Iesaias dicit: ‘Tu Figulus, nos lutum tuum’.

Sed hic nova questio oritur. Sicut enim Moses nova Phrasi hic de homine
loquitur ‘Formavit Deus hominem de limo terrae’, de aliis autem
animantibus supra non sic loquutus est, Ita quoque hic peculiare quiddam


[Seite 65b]

Dr] de homine dicit: Inspirasse Deum in faciem eius spiraculum, quod de
reliquis bestiis non dixit, cum tamen omnibus bestiis, sicut homini,
insit spiritus in naribus. Queritur igitur, cur hoc Moses sic voluerit
dicere? Secundo queritur id quoque (quanquam eodem pertinet): Cum per
totam scripturam omnia animalia vocentur animae viventes, cur tantum de
homine hoc in loco dicatur Factum eum esse in animam viventem? Supra
quidem dixit: ‘Producat terra animam viventem, unumquodque in suo
genere’. Sed hic multum mutat, et dicit: ‘Homo factus est in animam
viventem’.

Haec absque dubio moverunt Patriarchas, sanctos Patres et Prophetas, ut
huiusmodi locos diligentius excuterent, quod ista singularis loquendi
ratio significat Mosen insigne quiddam voluisse ostendere. Nam si
animalem vitam, de qua hic Moses loquitur, respicias, nulla differentia
est inter hominem et asinum. Habet enim animalis vita opus cibo et potu,
habet opus somno et quiete, corpora pariter cibo et potu saginantur et
crescunt, inedia marcescunt et pereunt. Stomachus cibum accipit, et
coctum transmittit ad hepar, quod sanguinem gignit, quo restaurantur
omnia membra. Haec cum consideramus, nulla inter hominem et bestiam est
differentia. Et tamen hominis vitam Moses ornat hoc modo, quod de eo
solo dicit: Esse eum factum in animam viventem, non simpliciter, sicut
alias bestias, sed in animam excellenter viventem, propterea quod ad
imaginem Dei est conditus, quae imago procul dubio in statu innocentiae
singulariter reluxit in facie Adae et Heuae, Sicut post peccatum tamen
Gentes ex positu corporis, quod solus homo erectus incedit et attollit
oculos ad coelum, collegerunt hominem praestantiorem esse creaturam
inter omnes reliquas creaturas.

[1. Kor. 15, 45] Huc respexit Paulus, cum hunc locum citat, 1. Corin.
15. ‘Scriptum est: Primus homo Adam factus est in animam viventem,
ultimus autem Adam in spiritum vivificantem’. Animam viventem vocat
vitam animalem, quae est edere, bibere, generare, augescere, quae omnia
etiam in brutis sunt. Per antithesin autem dicit, ultimum Adam factum
esse in spiritum vivificantem, hoc est, talem vitam, quae istis animalis
vitae conditionibus non indigeat. Docet etiam Paulus, etiam si Adam non
peccasset, tamen victurum fuisse corporalem vitam, indigam cibi, potus,
quietis, crescentem, generantem etc., donec per Deum ad vitam
spiritualem esset translatus, in qua vixisset sine animalitate, ut sic
dicam, nempe ab intra, ex solo Deo, et non ab extra, sicut antea ex
herbis et fructibus, Idque sic, ut tamen homo habeat carnem et ossa, et
non sit mere spiritus, sicut Angeli sunt.

Respondeo igitur ad questionem: Deum per os Mosi etiam hoc in loco
voluisse ostendere spem futurae et aeternae vitae, quam Adam, si in
innocentia perstitisset, post animalem hanc vitam habiturus fuerat.
Quasi dicat Moses: Factus est homo in animam viventem, non simpliciter,
sicut bestiae 

[Seite 66b]

[II. caput Gen.] 66a

Dr] vivunt, sed quam Deus posthac vivificaturus erat, etiam sine animali
vita. Hanc spem immortalitatis per Christum habemus nos quoque, quanquam
propter peccatum morti et omnibus calamitatibus sumus subiecti. Adae
melior fuerat futura conditio. In terra suaviter et cum summa voluptate
vixisset, Deinde sine ulla molestia esset translatus de animali vita in
spiritualem. Nos ex animali vita ad spiritualem non nisi per mortem et
post infinita pericula ac cruces transferimur.

Ad hunc modum cum sanctis Prophetis debemus Mosen diligenter inspicere
et observare, cur singulari consilio de homine dicat, quod aliter de
reliquis animantibus dixit: Ut scilicet confirmetur in nobis fides et
spes immortalitatis, quod, etsi homo secundum animalem vitam similis est
coeteris animantibus brutis, tamen habet spem immortalitatis, quam
coetera animantia non habent: Gerit imaginem et similitudinem Dei, quam
coetera animantia non gerunt.

Atque hic per pulcherrimam allegoriam, seu potius Anagogiam Moses
obscure significare voluit Deum esse incarnandum. Nam quod homo creatus
ad similitudinem Dei secundum animalem vitam nihil differt a pecude,
haec plane est disparata praedicatio, seu ut in scholis vocant,
oppositum in adiecto. Et tamen, quia est conditus ad imaginem
invisibilis Dei, occulte per hoc significatur, sicut audiemus, Deum se
revelaturum mundo in homine Christo. Haec semina quasi maximarum rerum
Prophetae in Mose diligenter collegerunt et observarunt.

[2, 8] Et plantavit Dominus Deus hortum in Eden versus orientem, in quo
posuit hominem, quem formarat.

Hic mare questionum nascitur de Paradiso. Primum ipsa vox sive Ebraea,
sive Chaldaea, seu Persica est (nam Graecam esse non puto, quanquam
Suidas Graecam originem querat), significat latine hortum. Hunc dicit
Moses plantatum Be Eden, in Eden: Nam loci nomen est, non est
appellativum, sicut nostra translatio habet, quae vertit ‘Paradisum
voluptatis’. Significat quidem Eden voluptatem seu delicias, et sine
dubio hinc est facta graeca vox ἡδονη. Sed praepositio addita
satis arguit, Eden hic accipi pro nomine proprio loci, sicut etiam huc
facit circumscriptio loci, quod ad orientem fuerit sita. Nam quod
translatio nostra habet ‘a principio’, etiam male redditum est. Est
enim Mikedem, quod non proprie significat ‘a principio’, 

[Seite 67b]

[II. caput Gen.] 67a

Dr] sed ‘ab ante’, hoc est, quod nos dicimus, versus orientem. Est
enim adverbium loci, quod situm Paradisi ostendit, non tempus.

Hic disputatur: Ubi sit Paradisus? Et miris modis torquent se
interpretes. Quibusdam placet esse intra duos tropicos sub
aequinoctiali. Alii temperatiorem aërem requirunt ad tantam loci
foecunditatem. Quid multis? opinionum non est numerus.

Ego breviter sic respondeo: Ociosam esse questionem de re, quae amplius
non est. Nam Moses scribit res gestas ante peccatum et diluvium. Nos
autem cogimur de rebus loqui, sicut sunt post peccatum et post diluvium.
Credo igitur vel ab Adam, vel tempore Adae hunc locum fuisse appellatum
Eden, a foecunditate et ingenti amoenitate, quam Adam in ea vidit. Ac
mansit nomen amissae rei apud posteros, sicut hodie Romae, Athenarum,
Carthaginis nomina extant, sed tantarum rerumpublicarum vix vestigia
quaedam conspiciuntur. Nam tempus et maledictio, quam peccata merentur,
consumunt omnia. Cum igitur mundus per diluvium una cum hominibus et
pecudibus aboleretur, hic tam nobilis hortus etiam est abolitus et
periit. Frustra igitur Origenes et alii tam absurda disputant. Deinde
textus quoque dicit, Custoditum esse ab Angelo, ne quis ingrederetur.
Igitur etsi per maledictionem istam sequentem non periisset ille hortus,
tamen simpliciter homini praeclusa ad eum via est, hoc est, locus eius
non potest inveniri. Hoc etiam responderi posset, quanquam prima
sententia de diluvio mihi magis probatur.

[Luk. 23, 43] Sed quid respondebimus ad locum novi Testamenti ‘Hodie
eris mecum [2. Kor. 12, 4] in Paradiso’? Et 2. Cor. 12. ‘Sum raptus
in Paradisum’? Ego quidem non dubito affirmare, quin Christus cum
Latrone non venerit in aliquem corporalem locum. Nam de Paulo res clara
est, qui dicit: Nescire se, fuerit ne in corpore, an extra corpus. Quare
sic sentio Paradisum utrinque vocari conditionem, in qua Adam in
Paradiso fuit, plenus pace, securitate et omnibus donis, quae sunt, ubi
non est peccatum. Quasi dicat Christus: Eris hodie mecum in Paradiso,
liber a peccato, et securus a morte (Nisi quod illa extrema dies
exspectanda est, cum revelabuntur ista), Sicut Adam in Paradiso a
peccato, morte et omni maledictione securus erat, et tamen vivebat in
spe futurae et aeternae vitae spritualis. Ut sit quasi allegorica
Paradisus, sicut scriptura etiam appellat Sinum Abrahae non pallium
Abrahae, sed allegorice illam vitam, quae est in defunctis animabus in
fide. Habent enim pacem et quiescunt, et expectant in illa quiete
futuram vitam et gloriam.

[Seite 68b]

Dr] Ergo sic respondeo, quod Moses nunc est in descriptione Historiae,
ac dicit, Fuisse quendam locum versus Orientem, in quo fuerit
amaenissimus hortus. Nam sicut supra dixi, vocula Mikedem proprie locum
significat, et non tempus, sicut noster textus habet. Hinc usitatum est,
ventum Orientalem vocari Kadim: siccum et frigidum ventum, qui urit
agros. In ea mundi plaga Paradisus seu hortus fuit, in quo non tiliae,
non quercus, non ilices, et si quae aliae sunt steriles arbores fuere,
sed omnis generis nobilissimi fructus, sicut nos hodie inter nobiliores
habemus, proferentes cinnama, chariophylla, etc. Etsi igitur reliqua
terra culta fuit, (nondum enim tribuli, nondum spinae erant), tamen hic
locus habuit suum meliorem cultum, ut Eden esset delectus hortus prae
cultu totius terrae, quae ipsa quoque, si ad hodiernam miseriam
conferas, Paradisus fuit.

In hunc hortum, quem ipse Dominus sic peculiari cultu plantaverat,
posuit hominem. Omnia haec, inquam, sunt historica. Frustra itaque hodie
querimus, ubi aut quid fuerit hortus ille? Flumina, de quibus Moses post
dicet, arguunt fuisse Syriam, Mesopotamiam, Damascum, Aegyptum, in
quarum quasi medio Hierusalem est. Quia enim homini cum posteritate sua
erat destinatus, frustra est, ut imaginemur angustum hortum, aliquot
milliarium spatio. Fuit potior et melior pars terrae. Et ego iudico,
mansisse hunc hortum usque ad diluvium; ante diluvium autem fuisse
munitum a Deo, sicut Moses dicit, custodia Angelorum, Ita ut notus
fuerit locus posteris Adae, sed tamen inaccessibilis, donec per diluvium
postea dissipatus et abolitus est. Haec mea est sententia, sicque
respondeo ad omnes questiones, quas movent homines curiosi de re, quae
post peccatum et diluvium nusquam est.

Origenem offendit distantia fluviorum, cogitat enim spacium horti,
qualia fere apud nos sunt. Ideo vertitur ad Allegoriam. Paradisum fingit
coelum, arbores Angelos, flumina sapientiam. Sed istae nugae Theologo
indignae sunt; Poëtam lascivientem fortasse non dedecerent ista. Non
vidit Origenes Mosen historiam scribere atque eam de rebus iam olim
praeteritis.

Ad hunc modum stulte disputant adversarii hodie: Imaginem et
similitudinem Dei manere etiam in homine impio. Mihi multo rectius
viderentur dicere, si dicerent: Imaginem Dei in homine ita post peccatum
periisse, sicut originalis mundus et Paradisus perierunt. Homo enim ab
initio fuit iustus, mundus ab initio fuit pulcherrimus, Eden vere fuit
hortus deliciarum et voluptatis. Haec omnia post peccatum deformata
sunt, ita ut creaturae omnes, etiam Sol et Luna quasi saccum induisse
videantur, et quae prius bonae fuerunt, postea sint factae noxiae
propter peccatum. Post autem accessit maior maledictio per diluvium,
quod evertit penitus Paradisum et universum genus humanum. Nam si hodie
flumina cum tanta calamitate hominum, iumentorum, agrorum exundant, quid
non faceret universale diluvium? Quando igitur nunc post diluvium de
Paradiso disputandum est, 

[Seite 69b]

[II. caput Gen.] 69a

Dr] loquamur de ea ceu de historica Paradiso, quae fuit, et amplius non
est. Sicut etiam cogimur disputare de innocentia hominis: eam amissam
possumus cum gemitu meminisse, reparare in hac vita non possumus.

Porro sicut Moses supra varie hominem (qui tamen eandem cum brutis ex
terra originem habet) a brutis distinxit, ita hoc in loco distinguit
hominem singulari loco et mansione, quam Dominus homini plantavit, et
quasi aedificavit maiore splendore, et diligentiore cultu, quam totam
reliquam terram. Nam Mosi in eo plurimum positum est, ut clare
intelligatur hominem longe nobiliorem et meliorem esse creaturam quam
alias. Habebant bruta animalia terram, ex qua pascerentur. Homini
nobilius domicilium ipse Dominus parat, in quo colendo et ornando cum
voluptate operam sumat, in quo victum suum habeat, separatus a bestiis,
quas tamen in tota terra habebat subiectas suo imperio. Ineptus igitur
est Origenes et Hieronymus cum aliis Allegoristis. Quia enim Paradisum
non amplius in terra inveniunt, putant aliam sententiam querendam esse.
Sed aliud est, fuisse Paradisum, et esse Paradisum. Moses, sicut in
narrationibus solet, commemorat hoc tantum, quod Paradisus fuerit. Ita
fuit ista in omnes bestias dominatio, quod Adam Leonem vocare, et pro
arbitrio ei mandare potuit: hodie non est. Perierunt ista, a Mose autem
commemorantur, quod fuerint.

Sed agitata quoque haec questio est: In quo loco terrae Deus condiderit
hominem? Ac sunt, qui magno conatu defendant eum in agro Damasceno esse
conditum, eo quod audiverunt glebam Damascenam esse rutilam ac fertilem.
Sed ego huiusmodi vere inanes et ociosas questiones omitto. Nobis enim
satis est scire: Quod homo sexto die post alia animalia ex terra
conditus et in hortum Eden positus sit. Ubi autem conditus sit, quid
necesse est scire? Extra Paradisum est conditus, sic enim dicit textus:
Eum in Paradisum esse translatum seu positum, antequam Heua esset
condita, quam in Paradiso conditam esse Moses hic ostendit. Haec scire
satis est. Nunc transeamus ad sequentia.

[2, 9] Produxerat enim Dominus Deus de humo omne lignum pulchrum visu,
et suave ad vescendum.

Haec proprie pertinent ad descriptionem Paradisi. Quanquam enim tota
terra sic erat condita, ut producerat arbores cum fructibus, herbis et
seminibus, tamen iste locus Eden habuit suum peculiarem cultum. Sicut
similitudinem quandam possumus mutuari a nostris rebus: Silvae et agri
proferunt arbores suas, sed cum desumimus locum peculiariter colendum,
semper hortenses fructus praestant silvestribus. Ita Paradisus singulari
cultu 

[Seite 70b]

[II. caput Gen.] 70a

Dr] condita, et prae terra reliqua ornata fuit arboribus et adspectu
iucundis et usu suavibus. Quod igitur in primo capite dixit: ‘Dedi
vobis omnen herbam et arborem’, fuit is victus pro necessitate. Sed
Paradisus etiam pro voluptate cibos suppeditavit delicatiores, meliores
et suaviores, quam arbores in reliqua terra proferebant, quibus bruta
quoque vescebantur.

Lignum etiam vitae in medio Paradisi, et lignum scientiae boni et mali.

Describit Moses Paradisum ita, ut ex Deo hortulanum faciat, qui cum
hortum pro arbitrio cum magna diligentia plantavit, unam et alteram
arborem deligit, quas prae reliquis colit et amat. Quarum una fuit arbor
vitae, ad hoc condita, ut homo ea vescens servaretur integro corpore,
sine morbis, sine fatigatione.

Atque hic iterum distinguitur homo non solum loco a brutis, sed etiam
illo privilegio vitae longioris, et semper manentis in eodem statu, cum
reliquorum animantium corpora in iuventa augentur et validiora sunt, sed
in senio languent et pereunt. Hominis alia fuerat futura conditio:
edisset, bibisset, fuisset mutatio ciborum in corporibus facta, sed non
ita foeda, ut nunc. Haec autem arbor vitae conservasset perpetuam
iuventam, neque homo ulla unquam senectutis sensisset incommoda, non
rugas contraxisset frons, non pedes, non manus, non alia corporis pars
infirmior esset facta aut languidior. Mansissent homini beneficio huius
fructus integrae vires ad generationem, ad labores omnes, Donec tandem
translatus esset ex corporali vita ad spiritualem. Ergo reliquae arbores
suppeditassent victum delicatum et optimum, haec autem fuisset ceu
Pharmacum, quo vita et vires conservarentur perpetuo in summo vigore.

Hic iterum movetur questio: Quomodo cibus corporalis seu pomum potuerit
hoc modo servare corpus, ut non tempore redderetur languidius aut
imbecillius? Sed facilis est responsio “Ipse dixit et facta sunt”.
Nam cum possit Deus ex lapide panem facere, cur non etiam per pomum
posset conservare vires? Tamen post peccatum videmus, quantae vires
etiam minutissimis herbis et seminibus insint.

Sed videamus corpora nostra. Unde est ea vis, ut panis comestus calore
naturali coquatur et vertatur in sanguinem, unde postea totum corpus
confirmatur et augetur? Affer totos caminos ignis, hoc tamen non
poteris, 

[Seite 71b]

[II. caput Gen.] 71a

Dr] ut ex pane sanguis fiat, quod tenuis calor, qui est in nostris
corporibus, potest. Nihil igitur miremur hanc arborem, arborem vitae
fuisse, sic volente, plantante et faciente Domino. Habuit Adam corpus
naturale et mobile, quod generabat, edebat, laborabat. Haec corruptionem
iudicantur afferre, aut saltem mutationem aliquam, qua tandem homo
naturaliter esset corruptus. Sed huic naturali ordinationi Deus curavit
remedium per arborem vitae, ut homo sine ullo virium decremento longam
et sanam vitam viveret in perpetua iuventa.

Sic omnia haec sunt historica, Id quod diligenter admoneo, ne incautus
lector offendatur autoritate Patrum, qui historiam relinquunt, et
allegorias querunt. Ego Lyram ideo amo et inter optimos pono, quod
ubique diligenter retinet et persequitur historiam, Quanquam autoritate
Patrum se vinci patitur, et nonnunquam illorum exemplo deflectit a
proprietate sententiae ad ineptas Allegorias.

Sed mirabilius est, quod dicitur de arbore scientiae boni et mali. Hic
enim equitur: Qualis ea arbor fuerit? cur sic dicta sit, et quid futurum
fuerit, si haec arbor in Paradiso non fuisset? Augustinus et qui eum
secuti sunt, recte dicunt: Sic esse nominatam a futuro eventu. Adam enim
sic erat conditus, ut, si quod naturae incommodum obtigisset, praesidium
contra id haberet in arbore vitae, quae vires et perfectam sanitatem
omni tempore servaret. Itaque absorptus totus in bonitate creatoris, si
sic permansisset in innocentia, agnovisset Deum conditorem suum, et
gubernasset bestias pro arbitrio suo sine omni molestia, imo cum summa
voluptate. Omnia enim eiusmodi erant, ut non nocere sed extreme
oblectare hominem possent.

Cum itaque sic esset conditus Adam, ut quasi ebrius esset leticia erga
Deum et gauderet quoque in omnibus aliis creaturis, Nunc conditur nova
arbor ad discrimen boni et mali, ut haberet Adam certum signum cultus et
reverentiae erga Deum. Nam cum omnia ei tradita essent, ut iis pro
arbitrio frueretur, seu ad necessitatem seu voluptatem vellet, Requirit
tandem Deus ab Adamo, ut in hac arbore scientia boni et mali reverentiam
et obedientiam praestaret erga Deum, et hoc quasi exercitium cultus Dei
retineret, ne ex ea quicquam gustaret.

Quae igitur hactenus a Mose dicta sunt, sunt vel naturalia, vel
oeconomica, vel politica seu iuridica, vel medica. Hoc autem Theologicum
est, quod Adae hic proponitur verbum de arbore hac, ut etiam secundum
animalitatem 

[Seite 72b]

Dr] haberet quoddam externum signum colendi Dei et praestandae
obedientiae in externo opere. Sicut Sabbatum, de quo supra diximus,
potissimum pertinet ad interiores et spirituales cultus praestandos, ad
fidem dilectionem, invocationem etc.

Sed recte instituta ratio huius obedientiae externae, proh dolor,
pessime cessit, sicut adhuc hodie videmus verbum, quo nihil sanctius nec
melius est, impiis esse scandalo. Baptismum instituit Christus, ut esset
lavacrum regenarationis. Sed an non magnum scandalum inde excitatum est
per sectas? An non misere tota doctrina de Baptismo depravata est? et
tamen quid nobis magis necessarium fuit hac ipsa institutione? Sic
necessarium fuit, ut animalis homo etiam cultum animalem seu externum
haberet, quo secundum corpus exerceretur in obedientia erga Deum.

Ita hic textus vere ad Ecclesliam seu Theologiam pertinet. Postquam enim
Deus homini dedit politiam et oeconomiam, ac constituit eum in Regem
creaturarum addito etiam praesidio ad hanc corporalem vitam conservandam
arbore vitae, Nunc ei quasi templum aedificat, ut colat Deum, ut Deo
gratias agat, qui ista omnia sic benigne largitus est. Hodie in templis
habemus altare, propter communionem Eucharistiae, habemus suggesta seu
cathedras ad docendum populum. Haec non necessitatis tantum causa, sed
etiam solennitatis facta sunt. Sed templum, altare et suggestum Adae
fuit arbor haec scientiae boni et mali, in qua praestaret Deo debitam
obedientiam, in qua agnosceret verbum et voluntatem Dei, ac Deo ageret
gratias, imo etiam, ad quam invocaret Deum contra tentationem.

Ratio irascitur quidem, quod ista arbor est condita, quia in ea
peccavimus et incidimus in iram Dei et mortem. Sed cur non eadem ratione
irascitur, quod per Deum ostensa lex, et patefactum deinde per Filium
Dei Euangelium est? An non enim infinita scandala errorum et haeresium
inde secuta sunt? Discamus itaque, necesse fuisse homini sic condito, ut
omnes reliquas creaturas viventes in manu haberet, ut agnosceret
creatorem suum, ut ageret creatori suo gratias, ut etiam externum
aliquem cultum et certum opus obedientiae haberet. Si itaque Adam non
esset lapsus, fuisset haec arbor ceu commune templum et basilica
quaedam, ad quam homines confluxissent, Sicut postea in corrupta natura
certus locus cultui divino destinatus est: tabernaculum et Hierusalem.
Nunc postquam haec arbor occasio fuit tam horrendi lapsus, vocatur recte
a Mose arbor scientiae boni et mali propter infelicem et miserabilem
eventum.

Potest autem hic queri: An una tantum fuerit arbor, an vero plures, et
an scripturae modo singulare accipiatur pro plurali, sicut nos
collective vocamus pirum, pomum, notantes speciem, et non individua?
Mihi sane non valde absurdum videtur, ut intelligamus arborem vitae
certum spatium in medio Paradisi, et ceu nemus quoddam, in quo postiae
plures arbores eiusdem speciei arbor vitae dictae sint. Sic arborem
scientiae boni et mali 

[Seite 73b]

Dr] etiam possibile est collective dici lucum seu nemus, quod fuit
tanquam Sacellum quoddam, in quo fuerunt arbores multae eiusdem speciei,
nempe arbores scientiae boni et mali, ex quibus Dominus prohibuit, ne
quid comederet Adam, alioqui futurum, ut morte moreretur. Non quod
natura huius arboris fuerit occidere, sed quod per verbum Dei sic
pronuntiatum erat, quod verbum omnibus creaturis tribuit suam
efficaciam, et conservat etiam omnes creaturas, ne degenerent, sed ut
certae serventur species in infinita propagantione.

Sic verbo factum est, ut Petra in deserto daret largissimas aquas, ut
aëneus serpens aspicientes sanaret etc. Ad hunc modum haec una arbor,
seu ista certa species plurium arborum in medio Paradisi occidit Adamum,
non parentem verbo Dei, non quidem sua natura, sed quia per verbum Dei
sic erat definitum. Idem sentiamus de ligno vitae quoque, quo iussit
Deus Adamum vesci, quoties vellet restaurari vires, virtute verbi id
praestabat arbor.

Rationi valde videtur ridiculum, Quomodo unum pomum sic potuerit esse
noxium, ut totum genus humanum per infinitam quasi successionem
perdiderit, idque aeterna morte. Sed pomi haec non fuit virtus; Adam
quidem in pomum figit dentes; Revera tamen figit dentes in aculeum, qui
erat prohibitio Dei et inobedientia erga Deum. Haec est vera causa mali,
scilicet, quod contra Deum peccat, eius mandatum negligit, et paret
Satanae. Fuit arbor scientiae boni et mali bona arbor, quae nobilissimos
protulit fructus. Sed quia prohibitio accedit et homo prohibitioni non
paret, fit quovis veneno magis noxia.

Sic quia verbo Dei sancitum est ‘Ne fureris’, peccat, quisquis
alienam rem attrectat. In Aegypto cum Iudaei argentum a vicinis petere,
et id secum auferre iuberentur, non fuit id peccatum, excusantur enim
mandato Dei, cui in omnem eventum debetur obedientia. Procus cum amat
puellam et concupiscit eam in uxorem ac ducit, non committit adulterium,
cum tamen lex prohibeat concupiscentiam. Nam matrimonium divinitus
institutum est et mandatum iis, qui sine matrimonio non possunt caste
vivere. Eadem plane ratio est harum arborum: Arbor vitae vivificat
virtute verbi promittentis, et sic ordinatis, Arbor scientiae boni et
mali occidit virtute verbi prohibentis.

Habet autem nomen scientiae boni et mali, sicut Augustinus dicit, quia,
postquam in ea peccavit Adam, non solum vidit et expertus est, quid boni
amiserit, sed etiam, in quantam miseriam per inobedientiam suam
coniectus sit. Fuit itaque per se bona arbor, sicut etiam mandatum, quod
additum est, bonum fuit, ut esset Adae arbor cultus divini, in qua
probaret Deo etiam externo opere obedientiam. Sed propter peccatum
sequens fit arbor maledictionis. Iam quadam digressione Moses latius
describit hortum.

[Seite 74b]

[II. caput Gen.] 74a

Dr] [2, 10] Et fluvius egrediebatur de Eden ad irrigandum Hortum, qui
inde dividitur in quatuor capita.

Iterum erravit noster Interpres, cum ex proprio nomine Eden facit
appellativum, sicut etiam hic iterum reprehendendi sunt Origenes et eius
sequaces, qui Allegorias fingunt. Nam revera sic accidit, ut habuerit
Eden magnum flumen, quo irrigatus est hortus. Id flumen ab Oriente
exiens divisit se in quatuor partes, ne qua pars horti esset non
irrigua. Nam cogitandum est de amplissimo spatio terrae, quod hic hortus
sic erat conditus, ut Adae et toti eius posteritati, quae maxima futura
erat, esset propria et perpetua habitatio.

[2, 11. 12] Nomen uni Pison; ipse est, qui circuit omnem terram Hevila,
ubi nascitur aurum, et aurum terrae illius optimum est, Ibique invenitur
bdellium et lapis onychinus.

Hoc est unum de maximis scandalis in Mose. Neque enim res, quae ad
oculum sunt, negari possunt. Nam haec descriptio ad Indiam pertinet
proprie, quam Hevilam vocat, ubi est Pison seu Ganges. Reliqui tres
fluvii Gyhon, Hidekel et Phrath, hoc est, Nilus, Tygris et Euphrates
quoque noti sunt, quod longissime distent fontibus. Questio igitur est:
Cum constet, longissime inter se remotos esse hos fluvios, toti mundo
notissimos, quomodo verum sit, quod Moses dicit, ab uno fonte eos
manare, hoc est, in Eden horto ad Orientem scaturire? Nam de Nilo, etsi
origo eius nescitur, tamen certa argumenta sunt, eum oriri in plaga
meridionali. Ganges autem, Tygris et Euphrates ab acquilone fluunt, et
contrarium habent ortum.

Ergo Moses evidentissime contra sensum pugnat. Atque haec res multis
occasionem dedit, ut fingerent Eden fuisse totum orbem terrarum. Sed hoc
cum palam falsum sit, tamen nec sic quidem salvatur Mosi sententia, qui
dicit: Horum fluviorum eundem fontem esse. Etsi autem verisimile sit, si
Adam mansisset in innocentia, post multiplicatam eius posteritatem Deum
hortum hunc fuisse amplificaturum, tamen nullo modo hoc potest dici,
quod tota terra fuerit Eden. Textus enim diserte separat hortum Eden a
reliqua terra. Quid igitur dicemus ad hunc Mosi locum, pugnantem cum
sensu et experientia, atque ideo plenissimum scandali, unde Origeni et
aliis praebita occasio est mirabilia fabulandi? Quidam Interpretes hoc
scandalum dissimulant, et quasi sicco pede per mare hoc ambulant. Sed
debet hoc quoque ab Interprete abesse.

Mea igitur haec sententia est, quam etiam supra ostendi: Quod primum
Paradisus per peccatum homini clausa, Deinde per diluvium tota 

[Seite 75b]

[II. caput Gen.] 75a

� In ipsis saxis conspiciuntur formae variae piscium et aliarum
bestiarum. Sic credo, mare mediterraneum ante diluvium non fuisse intra
terram, sed per diluvium ei esse factam viam hanc, in qua nunc
consistit. Sic spatium rubri maris sine dubio antea fuit fecundus ager,
et, ut verisimile est, portio aliqua huius horti. Sic reliqui sinus,
Persicus, Arabicus, etc. existunt ex reliquiis Diluvii.

Non igitur existimandum est fluviorum horum esse hodie eundem fontem,
qui tum fuit, sed, sicut terra adhuc est et profert arbores, herbas etc.
Haec si ad incorruptam naturam referas, sunt quasi reliquiae miserabiles
illarum opum, quas terra tum condita habuit. Ita hi fluvii tanquam
reliquiae manent, sed non in eodem plane loco, multo minus ex iisdem
fontibus. De nostris corporibus quantum per peccatum periit? Loquendum
itaque de tota natura post corruptionem est tanquam de nova facie rerum,
quam natura primum per peccatum, deinde per universale diluvium induit.

Ac adhuc ita solet Deus: cum peccata punit, simul etiam maledicit [Zeph.
1, 3] terram. Itaque apud Zophoniam minatur se congregaturum pisces
maris et volatilia coeli. Sicut nostro seculo multi amnes minus piscium
habent quam maiorum memoria. Minus frequentes sunt aviculae etc. Sic
apud Esaiam cap 13. est de Babylone quoque. Quando enim homines
auferuntur, etiam bestiae agri discedunt, nec quidquam remanet, praeter
monstra et infaustas feras. Sic terra Canaan olim fertilissima, nunc
dicitur plena esse salsuginis, [Ps. 107, 34] sicut Psalmus 107. minatur.
Si hoc accidit in particularibus poenis, quid putabimus illam
universalem poenam fecisse?

Nemo ergo offendatur hoc scandalo, quod audit Mosen dicere: Ex eodem
fonte flumina quatuor oriri, quae hodie longissime inter se distant et
diversos fontes habent. Neque enim cogitandum est mundi eandem formam 

[Seite 76b]

Dr] esse hodie, quae fuit ante peccatum. In ea opinione cum esset
Origenes, ad ineptissimas allegorias se convertit.

� Si quis enim Nilum et alios fluvios vidisset in sua prima conditione
et gloria, longe videsset esse alios. Iam non solum non est origo eadem,
nec qualitas, sed nec cursus idem. Sicut aliae quoque creaturae omnes
deformatae et corruptae sunt. [Apg. 3, 21] Ideo Petrus Act. 3. dicit:
‘Oportet Christum coelum accipere usque ad [Röm. 8, 20] tempus
restitutionis omnium’. Significat enim, sicut Paulus quoque dicit,
totam creaturam vanitati subiectam esse, et sperari restitutionem
omnium, non solum hominis, sed coeli, terrae, solis, lunae etc.

Sic igitur respondeo ad hunc locum: Esse Nilum, Gangem et coeteros
fluvios, sed non tales, quales fuerunt. Neque enim fontes solum confusi,
sed etiam qualitas mutata est, sicut homo habet quidem pedes, oculos,
aures, sicut in Paradiso hac forma est conditus, sed haec ipsa membra
miserrime corrupta et deformata sunt post peccatum. Habuit Adam ante
peccatum clarissimos oculos, tenerrimum et subtilissimum odoratum,
corpus ad generandum aptissimum et obedientissimum. Sed hodie quantum
absunt membra nostra ab isto vigore? Eadem ratio est istorum fluminum,
si ad primam eorum originem respicias, et totius creaturae.

Expectamus igitur iam restitutionem omnium rerum, non solum animae, sed
corporis quoque, quod ipsum melius et nobilius in illa die habituri
sumus, quam in Paradiso fuit. Non enim collocabimur in animalem vitam,
sua natura alterationi obnoxiam, sed in spiritualem, in quam Adam quoque
fuerat transferendus, si sine peccato vixisset. Ad hanc spem nos deducit
Christus, qui innocentiam restituit nobis per remissionem peccatorum et
facit nostram meliorem conditionem, quam Adae conditio in Paradiso fuit.

Verbum ‘Sabab’, quo hic Moses utitur, habet plenam significationem,
significat enim circuire, sicut vigiles circumeunt in civitate. Pison
itaque seu Ganges adhuc hodie est, si nomen spectes; sin amoenitatem,
fecunditatem vires et cursum, vix reliquiae sunt istius generosi
fluminis.

Terra Hevila est India, sita ad orientalem plagam. Hanc scriptura tum
hoc in loco, tum alibi celebrat propter opulentiam. Sicut adhuc hodie
gemmae et aurum Indicum habentur pro nobilissimis. Existimo autem, sicut
Moses hic loquitur, includi in appellationem Hevila, quam hodie vocamus
felicem Arabiam et alia vicina loca.

Quod de Bdellio et Onychino lapide dicit, accipio speciem pro genere.
Nam adhuc hodie videmus non istis tantum gemmis, sed aliis quoque
abundare: Smaragdis, Rubinis, Saphiris, Turcis, Adamantibus. (Nam
vulgares appellationes retineo.) Sed hic iterum revoco vos ad id, quod
ante dixi. 

[Seite 77b]

[II. caput Gen.] 77a

Dr] Siquidem enim tanta opulentia divinitus huic terrae donata adhuc
est, quanto putabimus eam feliciorem et opulentiorem fuisse ante
peccatum? Nam quae hodie habemus, vix reliquiae merentur dici.

[2, 13. 14] Nomen secundi fluvii Gihon; ipse est, qui circuit omnem
terram Aethiopiae. Nomen fluminis tertii Hidekel. Quartus autem fluvius
ipse est Phrath.

Reliquia tria flumina tantum nominat. Gihon est Nilus. Is quia per
Aegyptum labitur, complectitur Moses nomine Chus seu Aethiopiae Aegyptum
quoque. Hidaekel est Tygris, omnium rapidissimus fluvius. Quartus,
inquit, est ipse Prath, scilicet vicinus nobis.

Ita hoc in loco habemus Paradisum descriptam cum suis fluminibus, sed
iam penitus amissam, de qua nihil amplius extat, nisi quatuor haec
flumina corrupta et quasi leprosa, primo per peccatum hominis, deinde
per diluvium.

Iam perget Moses exponere, quomodo, antequam Heua esset condita, Adae
data lex sit, ut haberet etiam externum cultum, quo declararet
obedientiam et gratitudinem erga Deum.

[2, 15] Tulit ergo Dominus Deus hominem, et posuit eum in hortum Eden,
ut operaretur et custodiret eum.

Postquam Deus universum orbem terrarum varie ornavit, deinde etiam
paravit hortum Eden, quem voluit esse habitationem et sedem regiam
hominis, cui imperium in omnes bestias demandaverat, Nunc hominem in
hortum illum collocat, tanquam in arcem et templum, ex quo liberum fuit
egredi, et in reliqua terra, quae et ipsa fecundissima fuit et
amoenissima, spaciari, et cum animalibus ludere, quoties vellet.

Mandat autem Adae duplicem curam, ut operetur seu colat hortum hunc, et
etiam, ut tueatur ac custodiat. Huius mandati in miseris reliquiis, quas
nos habemus, quaedam vestigia manent. Nam adhuc hodie haec coniuncta
esse debent, ut terra non tantum colatur, sed ut, quae culta sunt,
defendantur quoque. Sed infinitis modis utrunque deformatum est. Non
enim cultus solum, sed defensio quoque plenissima est omnis generis
molestiarum et miseriarum. Quae autem eius rei causa sit, infra in 3.
Cap. satis ostendetur. Ibi enim videbimus operationem hanc terrae
perturbatam et defoedatam esse spinis, tribulis, sudore vultus et
infinita miseria. Nam 

[Seite 78b]

Dr] ut de victu parando taceam, quantum difficultatis, laborum et
molestiarum in eo est, ut infantem educes?

Si igitur Adam mansisset in innocentia, coluisset terram, plantasset
areolas aromatum, non solum sine molestia sed quasi per lusum et cum
summa voluptate. Nati liberi non ita diu usi lacte materno, forte
statim, sicut in gallinarum pullis videmus, se coniecissent in pedes, et
quesivissent victum sine parentum labore ullo. Nunc videtis, quanta sit
miseria nostrae originis.

Si de victu disputes, non solum eum communem nobiscum habent bestiae,
sed homines hominibus eum subducunt et per fraudem furantur. Ideo muris,
sepibus et aliis munitionibus opus est, et tamen aegre servari possunt,
quae magno labore coluisti. Ita reliquam habemus operationem, sed longe
dissimillimam illi priori: Non solum, quod cum summa molestia coniuncta
est, sed etiam, quod terra quasi invita et parce dat, quae Adamo cum
summa voluntate dedisset, et in maxima copia, sive intra hortum, sive
extra in reliqua terra seminasset. Nullum fuisset periculum a furibus et
homicidis, omnia fuissent in tuto.

Videmus igitur etiam hac in parte, quantum malum sit peccatum originis,
cum inspicimus spinas, sentes, sudorem vultus, etc. Sicut enim homo per
peccatum in spiritu cecidit, sic etiam in corpore cecidit in poena. Nam
labor est poena, qui in statu innocentiae fuisset ludus et voluptas. Ac
nunc in ista naturae miseria experimur, si quis amoenum hortum habet,
quod neque serere, nec plantare, nec fodere labor est, sed fit cum
studio et voluptate quadam. Quanto id in horto isto in statu innocentiae
fuisset perfectius?

Prodest autem hic quoque admonere, quod homo non ad otium, sed ad
laborem, etiam in innocentiae statu, conditus est. Quare merito ociosum
vitae genus damnatur, quale Monachorum et Monialium est.

Sicut autem de labore seu operatione diximus, eam sine molestia futuram
fuisse, Ita quoque defensio seu custodia fuisset iucundissima, quae nunc
plenissima periculi est. Uno verbo, imo nutu etiam ursos et leones
fugasset Adam. Hodie habemus quidem defensionem, sed plane horribilem.
Opus enim est ad eam gladiis, hastis, bombardis, muris, sepibus, fossis,
et tamen vix possumus cum nostris in tuto esse. Obscura igitur et pene
evanida vestigia extant tum operationis, tum custodiae.

Alii exponunt hunc locum ita: Quod Deus debeat operari et defendere. Sed
textus loquitur simpliciter de opere et custodia humana. Sicut infra
[Pred. 5, 8] dicitur Cain fuisse agricolam, et in Hiob et Ecclesiaste
vocantur reges cultores terrae, non solum propter operationem, sed etiam
propter custodiam. Sed, sicut dixi, operari et custodire sunt tristia et
difficilia vocabula: tum fuerunt ludus quidam et summa hominis voluptas.

[Seite 79b]

Dr] [2, 16.17] Praecepitque ei dicens: Ex omni ligno Paradisi comede, De
ligno autem scientiae boni et mali ne comedas.

Haec est institutio Ecclesiae, antequam esset Oeconomia et Politia; nam
Heua nondum est condita. Instituitur autem Ecclesia sine muris et sine
pompa aliqua, in loco spaciosissimo et amoenissimo. Post institutam
Ecclesiam etiam Oeconomia constituitur, cum Adae additur socia Heua. Sic
templum prius est quam domus, sicut etiam potius est. Politia autem ante
peccatum nulla fuit, neque enim ea opus fuit. Est enim Politia remedium
necessarium naturae corruptae. Oportet enim cupiditatem constringi
vinculis legum et poenis, ne libere vagetur. Ideo Politiam recte dixeris
[Röm. 8, 2] regnum peccati, sicut Paulus Mosen quoque vocat ministrum
mortis et peccati. Hoc enim unum et praecipuum agit Politia, ut peccatum
arceat, [Röm. 13, 4] Sicut Paulus dicit: ‘Potestas gerit gladium in
vindictam malorum’. Si igitur homines non essent per peccatum mali
facti, Politia nihil fuisset opus, sed Adam vixisset cum posteris suis
in summa tranquillitate, ac plus effecisset moto uno digito, quam nunc
omnes gladii, cruces, secures possunt efficere. Nullus fuisset tum
raptor, homicida, fur, obtrectator, mendax. Quid igitur legibus, quid
Politia fuisset opus? quae est ceu cauterium et horribilis medicina, per
quam noxia membra praescinduntur, ut reliqua salventur.

Adae igitur in Paradiso post Ecclesiam etiam Oeconomiae administratio
est demandata. Ideo autem Ecclesia primo instituitur, ut ostendat Deus
hoc quasi signo, hominem ad alium finem esse conditum, quam reliqua
animantia. Quia enim instituitur verbo Dei, certum est, quod sit
conditus ad immortalem et spiritualem vitam, ad quam raptus seu
translatus esset Adam sine morte, postquam in Eden et reliqua terra ad
sacietatem et tamen sine molestia vixisset. Non fuisset in eo illa foeda
libido, quae nunc est, fuisset simpex et purus amor sexus ad sexum.
Generatio extitisset sine vicio, tanquam obedientia quaedam. Matres sine
dolore peperissent. Infantes non sic misere et magno cum labore essent
educati.

Sed quis illam innocentiae gloriam, quam amisimus, potest verbis
consequi? Manet quidem in natura appetitus masculi ad foeminam, Item
fructus generationis, sed cum horribili foeditate libidinis et ingenti
dolore partus. Accedunt pudor, turpitudo, confusio, etiam inter
coniuges, quoties licita consuetudine frui volunt. Adeo ubique praesens
est peccati originalis gravissimum malum. Bona quidem est creatio, bona
benedictio, sed per peccatum sic sunt haec corrupta, ut sine pudore
coniuges non possint iis uti. Haec omnia in innocentia Adae non
fuissent, Sed sicut sine pudore coniuges simul edunt et bibunt, ita
fuisset honestas singularis, non pudor, non confusio in generatione et
partu. Sed redeo ad Mosen.

[Seite 80b]

Dr] Instituitur hic, ut dixi, Ecclesia, antequam Oeconomia esset. Nam
Dominus concionatur hic Adae et proponit ei verbum. Id etsi breve est,
tamen dignum est, in quo immoremur paululum. Haec enim concio, Adae et
omnibus nobis, si in innocentia perstitisset, fuisset tanquam Biblia,
nec opus habuissemus papyro, atramento, calamis et illa infinita
multitudine librorum, qua hodie indigemus, nec tamen millesimam partem
eius sapientiae consequimur, quam Adam habuit in Paradiso. Totum studium
sapientiae haec brevis concio absolvisset, ac ostendisset nobis tanquam
in tabula pictam bonitatem Dei, qui sine illis incommodis naturam hanc
creasset, quae postea per peccatum sunt consecuta.

Hanc concionem si, ut textus ostendit, Adam solus audivit, sexta die
habita est, ac Adam eam postea cum Heua communicavit. Et nisi
peccassent, Adam porro toti posteritati hoc unicum praeceptum
proposuisset, et extitissent inde optimi Theologi, doctissimi
Iureconsulti et expertissimi Medici. Hodie librorum infinitus est
numerus, in quibus instituuntur Theologi, Iureconsulti, Medici. Sed
quicquid adiuti libris discimus, vix feces merentur dici comparatione
illius sapientiae, quam ex hoc unico verbo hausit Adam. Sic omnia per
peccatum originis sunt corrupta.

Haec igitur arbor scientiae boni et mali, seu locus, in quo magno numero
huiusmodi arbores fuerunt consitae, fuisset Ecclesia, ad quam Adam cum
posteritate sua die Sabbato convenisset, et post refectionem ex arbore
vitae praedicasset Deum, et laudasset eum pro tradito dominio omnium
creaturarum super terram. Sicut Psalmus 148. et 149. quandam formam
talis gratiarum actionis proponunt, ubi sol, luna, stellae, pisces,
dracones iubentur laudare Dominum. Quanquam nullus tam eximius est
Psalmus, quo non unusquisque nostrum meliorem et perfectiorem potuisset
componere, si in innocentia ab Adamo propagati essemus. Praedicasset
Adam summum beneficium, quod esset cum posteritate sua conditus ad
similitudinem Dei. Hortatus esset, ut sancte et sine peccato viverent
posteri, ut operarentur fideliter in horto ac custodirent eum
diligenter, ut summo studio caverent sibi ab arbore scientiae boni et
mali. Hunc externum locum, ritum, verbum, cultum habuisset homo, postea
rediisset ad operationem et custodiam, donec praefinitum tempus impletum
esset, quo esset translatus in coelum cum summa suavitate.

Sed loquimur de his bonis, tanquam de thesauro perdito, et merito
suspiramus ad eum diem, in quo restituentur omnia. Utile tamen est
meminisse tum bonorum, quae amisimus, tum malorum, quae sustinemus et in
quibus miserrime vivimus, ut excitemur ad expectationem illam
redemptionis nostrorum corporum, [Röm. 8, 22] de qua Apostolus loquitur
Rom. 8. Nam quod ad animam attinet, sumus per Christum liberati, et eam
liberationem retinemus in fide, donec reveletur.

Utile autem est, ut hoc quoque consideremus: Deum Adae verbum, cultum et
religionem dedisse nudissimam, purissimam et simplicissimam, in 

[Seite 81b]

Dr] qua nihil laboriosum, nihil sumptuosum fuit. Non enim praecipit
mactationem taurorum, non fumum thuris, non vota, non ieiunia, non alias
afflictiones corporis. Hoc tantum vult, ut laudet Deum, ut gratias ei
agat, ut laetetur in Domino et ei in hoc obediat, ne ex vetita arbore
comedat.

Huius cultus reliquias habemus aliquomodo per Christum restitutas in hac
carnis nostrae infirmitate, quod nos quoque laudamus Deum, et gratias ei
agimus de omni benedictione spirituali et corporali. Sed vere nihil haec
sunt quam reliquiae. Cum autem post hanc miseram vitam veniemus ad
choros Angelorum, tum sanctius et purius hos cultus praestabimus. Sic
sunt reliquiae huius felicitatis, quod per coniugium cavemus et vitamus
adulteria, quod haec corporalis vita non solum victum, quanquam
laboriosum, habet, sed etiam custodiam et defensionem aliquam contra
incommoda varia, quibus alioqui opprimeremur. Reliquiae hae sunt, sed
profecto miserae reliquiae, si ad primam conditionem respicias.

Porro hic monendi estis contra Pseudoprophetas, per quos Satan sanam
doctrinam varie conatur depravare. Recitabo autem exemplum meae
Historiae, quomodo a fanatico spiritu sub initia huius doctrinae sim
vexatus. Habet quidem textus verbum praecipiendi ‘Vaiezaf Iehova’
‘et praecepit Dominus’, et tamen ille sic colligebat: Iusto non est
lex posita, Adam fuit iustus, ergo Adae iusto non est lex posita. Ex hoc
postea illud nectebat, hanc non legem, sed tantum admonitionem esse.
Porro quia praevaricatio non est, ubi lex non est, eo sensim ferebatur,
ut negaret peccatum originale. Ac in ista sententiarum connexione magnos
agebat triumphos, tanquam qui thesaurum toti mundo hactenus incognitum
repperisset. Utile autem est, videre Satanae molimina, ut eis prudenter
discamus obviam ire.

Ambae sententiae sunt Pauli: Quod iusto non sit lex posita, et quod, ubi
lex non est, ibi quoque non sit transgressio. Sed boni dialectici est
observare dolos ac studium Diaboli, quod postea etiam eius mancipia,
miseri Sophistae, usurpant. Nituntur quidem scriptura. Nam ridiculum
esset, nihil praeter sua somnia hominibus obtrudere, Sed eam non
integram producunt, semper ea arripiunt, quae in speciem pro ipsis
faciunt, hoc autem, quod contra ipsos est, aut callide dissimulant, aut
vafris glossematis depravant.

Sic cum Satan Christum audiret niti fiducia misericordiae Dei in magna
fame, conabatur eum ad prohibitam fiduciam, hoc est, ad tentandum [Ps.
91, 11] Deum inducere. Utebatur sententia Psalmi sibi commoda:
‘Mandavit Angelis suis de te, ut portent te in manibus, et non
offendas ad lapidem pedem tuum.’ Hoc autem, quod contra Satanae
institutum erat, quod scilicet custodia haec angelorum esset in viis
nostris, seu vocatione nostra, id callide dissimulabat. In eo enim
totius argumenti solutio est: Nempe, quod Angeli custodes nostri sunt,
sed in nostris viis. Hanc solutionem Christus erudite ostendit, cum
opponit praeceptum: ‘Non tentabis Dominum Deum tuum’. Significat
enim, hominis viam non esse volare in aëre, (ea enim volatilium 

[Seite 82b]

Dr] via est) sed gradus, qui erant de tecto templi ad id facti, ut
facilis et sine periculo descensus esset. Cum ergo sumus in vocatione et
officio, sive mandato divinitus, sive per homines, qui vocationis
legitimum ius habent, ibi credamus praesidium Angelorum non defuturum
nobis esse.

Haec utilis Regula est, quoties cum fanaticis est disputandum. Nam
incauti falluntur, cum homines vafri suo more aut a divisis ad coniuncta
transferunt orationem aut utuntur fallacia compositionis et divisionis
nec integras adducunt sententias.

Idem in hoc Argumento fit, cum sic colligitur: Iusto non est lex posita;
Adam fuit iustus; ergo ei non fuit posita lex, sed tantum admonitio
quaedam fuit. Qui hic non bene prudens et cautus est, irretitur praeter
suam expectationem in horribilem conclusionem, quod ne quidem peccatum
fuerit de pomo illo comedere, si quidem non lex fuit. Verum enim est,
ubi non est lex, ibi non est transgressio.

Atque haud scio, an non etiam nostro tempore quidam hoc ipso argumento
decepti sint. Sic enim de peccato originali loquuntur, ac si non sit
culpa, sed tantum poena. Sicut Erasmus quoque alicubi disertis verbis
disputat, esse peccatum originale poenam inflictam Parentibus primis,
quam nos posteri quoque cogimur sustinere propter alienam culpam, sine
nostro merito, Quemadmodum puer ex scorto natus cogitur sustinere
infamiam, non sua culpa sed matris. Quid enim peccavit, qui nondum fuit?
Abblandiuntur haec rationi, sed sunt plena impietatis et blasphemiae.

Quod igitur est vicium huius Syllogismi? Hoc scilicet commune, quod
textus non est integre citatus, sed cum summa perfidia mutilatus. Nam
textus integer sic habet: Non est lex iusto posita, sed homicidis,
adulteris etc. Ex hoc quid aliud sequitur, quam quod Paulus loquatur de
ea lege, quae post peccatum est lata, et non de hac lege, quam tulit
Dominus, cum Adam adhuc esset integer et iustus. Iusto, inquit, lex non
est lata, Ergo sequitur irrefragabiliter, legem latam esse naturae
nocenti et peccatrici.

An non autem ingens scelus est, sic confundere in gravissimis causis
sententias? Adam post peccatum non est, qui fuit ante peccatum in statu
innocentiae, et tamen isti nullum discrimen faciunt inter legem ante
peccatum et post peccatum latam. Sed quod Paulus dicit de lege, quae
post peccatum subintravit, mendaciter et cum blasphemia transferunt ad
legem in Paradiso latam. Nisi enim peccatum extitisset, illa lex
peccatum prohibens etiam non extitisset, sicut supra dixi, Politia et
legibus ceu cauterio et, ut Paulus vocat, pedagogo non fuisse opus in
integra natura. Puer quia malus est, opus habet pedagogo et virga. Sic
quia princeps habet inobedientes cives, lictoribus et carnificibus opus
est. De tali lege proprie Paulus loquitur, qua post naturam peccato
corruptam opus fuit.

Dixi autem supra quoque, cur hoc mandato de arbore scientiae boni et
mali opus habuerit Adam: Nempe ut esset externus cultus et opus 

[Seite 83b]

[II. caput Gen.] 83a

Dr] obedientiae externum erga Deum. Sic angelus Gabriel est sine
peccato, purissima et innocens creatura, et tamen accipit a Deo
mandatum, ut Danielem de maximis rebus doceat, ut virgini Mariae
nuntiet, quod futura sit mater Christi promissi patribus. Haec sunt vere
praecepta, quae innocenti naturae proposita sunt. Sic Adae hic
praecipitur a Domino ante peccatum, ne edat de ligno scientiae boni et
mali, id quod libenter et summa cum voluptate fecisset, si fuisset
absque fraude Satanae. Sed Paulus de alia lege loquitur; clare enim
dicit, se loqui de lege, quae est posita non iustis, sed iniustis. Quis
iam tam aut stupidus, aut insanus est, qui inde velit colligere, Adae
non esse positam legem, cum audiat Adam esse iustum? Nihil enim aliud
inde sequitur, quam legem, quae iniustis est posita, eam legem non esse
positam iusto Adae. Cum autem Adae iusto posita lex sit, sequitur, eam
esse aliam legem, quam quae posthac iniustis est posita.

Est itaque in hoc Argumento vicium compositionis et divisionis, quia
mutilus textus adducitur. Deinde est ibi duplex aequivocatio: Prima in
eo, quod aliud est lex ante peccatum, et aliud post peccatum, Secunda,
quod iustus quoque non eodem modo dicitur post peccatum, et ante
peccatum. Haec utile est observare, et artes hoc modo transferri debent
ad usum in gravibus disputationibus. Non enim ad illas ociosas
contentiones in Scholis excogitatae sunt, sed ut gravissima negocia per
eas recte possint explicari. Sicut hoc ipso Argumento Satan magnam rem
agit, ut peccatum originale neget. Atqui hoc vere est negare passionem
et resurrectionem Christi. Nihil ergo impediat nos Pauli sententia, quin
cum Mose statuamus Adae iusto esse positam legem, ne de ligno scientiae
boni comederet, sicut Angelis dantur mandata. Hoc mandatum quia
transgressus est, peccavit, et peccatores postea ex se propagavit.

Quacunque enim die comederis ex eo, morte morieris.

Haec comminatio tam diserte addita etiam arguit, legem Adae esse
positam. Deinde ostendit hoc quoque, Adam esse conditum in statu
innocentiae seu iustum. Nondum enim erat peccatum: Quia Deus peccatum
non creavit. Si itaque Adam paruisset huic mandato, nunquam esset
mortuus. Nam mors per peccatum venit. Reliquae igitur arbores Paradisi
omnes in hoc fuerunt conditae, ut adiuvarent et conservarent homini
animalem vitam integram et sine ullo incommodo.

[Seite 84b]

[II. caput Gen.] 84a

Dr] Mira autem hodie nobis res est, esse animalem vitam, sine morte et
sine omnibus accidentibus mortis, qualia sunt morbi, pustulae, foetidae
superfluitates in corporibus etc. Nulla enim pars corporis fuit sordida
in statu innocentiae; non fuit foetor in excrementis, non aliae
foeditates, sed omnia fuerunt pulcherrima, sine ulla offensione
organorum sensuum, et tamen fuit animalis vita. Comedebat Adam,
concoquebat, digerebat, fecisset alia, si sic permansisset, quae
animalis vita exigit, donec tandem esset translatus ad spiritualem et
aeternam vitam.

Nam hoc quoque per peccatum amisimus, quod nunc inter praesentem et
futuram vitam tam horribile medium est, mors scilicet. In statu
innocentiae fuisset id medium iucundissimum, quo ad spiritualem vitam
translatus esset Adam, seu, ut Christus in evangelio appellat, ad
Angelicam vitam, in qua animales actiones cessant. Non enim in
resurrectione mortuorum edemus, bibemus, nuptias contrahemus etc.
Animalitas haec cessasset et spiritualis vita esset consecuta, sicut nos
quoque beneficio Christi credimus consecuturam esse. Esset exutus
puerili gloria, et indutus coelesti, esset exutus inferioribus
actionibus, quae tamen purae et non molestae fuissent, sicut nunc sunt
post lapsum, et de innocentia, ut sic dicam, puerili esset translatus in
innocentiam virilem, qualem habent Angeli, et nos quoque habituri sumus
in futura vita.

Nam puerilem innocentiam ideo voco, quia fuit, ut sic dicam, medius
Adam, qui tamen poterat decipi per Satanam et cadere in illam
calamitatem, in quam cecidit. Tale periculum lapsus non erit in illa
perfecta innocentia, quae erit in futura et spirituali vita. Atque hoc
significat haec poenae comminatio: Quacunque die comederis de ligno hoc,
morieris. Quasi dicat: Potes quidem manere in vita, ad quam te condidi,
et tamen non sic es immortalis, ut Angeli. Est vita posita ceu in medio;
potes in ea manere et postea rapi ad inamissibilem immortalitatem.
Contra, si non parueris, mortem incurres, et immortalitatem amittes.

Ergo est magna differentia inter spiritualem Angelorum conditionem et
Adae innocentiam. Angeli, un nunc sunt, non possunt cadere; Adam autem
potuit cadere. Fuit enim in tali statu, in quo poterat fieri immortalis,
(erat enim sine omni peccato) et ex puerili gloria in immortalem vitam 

[Seite 85b]

Dr] transferri, in qua non posset posthac peccare. Poterat etiam ab ista
innocentia puerili ruere in maledictionem, peccatum et mortem, sicut
accidit. Immortalis erat Adam, quia habebat conditas arbores, quarum
fructus ad conservationem vitae valebant. Sed immortalitas haec non sic
ei erat confirmata, ut impossibile esset eum cadere in mortalitatem.

Quare autem Deus in hoc medio statu voluerit hominem condere, non est
nostrum definire, aut scrutari curiosius. Sicut neque illud, quod homo
sic est conditus, ut ab uno per generationem propagentur omnes. Angeli
non sic sunt conditi, non enim generant nec propagantur; vivunt enim
spiritualem vitam. Dignum autem admiratione est consilium Dei in creando
homine, quem cum condidisset ad animalem vitam et actiones corporales,
addidit tamen potentiam intellictivam, quae in Angelis quoque est, ut
sit homo mixtum animal ex brutali et angelica natura.

Porro quoniam obiter in mentionem de natura Angelorum incidimus, non
dissimulandum est, quod Patres scribunt, similitudinem aliquam fuisse
inter conditionem hominis et Angelorum. Sed haec similitudo neutiquam
referenda est ad propagationem, quae in spirituali natura non est, sed
ad imperfectionem. Sicut enim de homine constituto quasi in medium dixi,
ita quoque Angeli, cum primum sunt conditi, non sunt ita constabiliti in
sua [Joh. 8, 44] natura, ut non possent peccare. Ideo Christus Ioannis
octavo dicit non stetisse eum in veritate. Hinc imaginati sunt sancti
Patres, ortam pugnam seu seditionem inter Angelos, quibusdam foventibus
partes pulcherrimi Angeli, efferentis se ob certa dona super omnes.
Verisimilia haec sunt, neque enim abludunt ab eo, quod Christus dicit,
eum in veritate non stetisse, [Judä 6] et quod Iudas dicit in sua
Epistola deseruisse eos suum domicilium, et apostatasse.

[Jes. 14, 16] Atque ad hanc sententiam accommodarunt quoque locum Esa.
14. Sed quod ad Esaiam attinet, certum est, eum loqui de rege Babylonis,
qui voluit sedere in solio Dei, hoc est, dominari populo sancto et
templo. Sive igitur dissensio fuerit, seu, quod mihi magis probatur,
superbi Angeli offensi in humilitate filii Dei voluerunt se ei
praeferre, certum est, fuisse Angelos quoque in tali statu innocentiae,
qui tamen mutari potuit. Postquam autem mali sunt iudicati et damnati,
boni sic sunt confirmati, ut non possint amplius peccare. Omnes enim
sunt electi reprobis reiectis.

Quodsi Draco sive mali Angeli perstitissent in innocentia, etiam sic
essent postea confirmati, ne possent cadere. Ad hunc modum Patres
loquuntur, quod sint Angeli in Iusticia creati et postea in ea etiam
confirmati, sed eos, qui lapsi sunt, secundum Christi dictum in veritate
non stetisse. Non autem [Luk. 11, 18] putabimus, paucos numero fuisse.
Nam Christus in evangelio dicit, quod Satan habeat regnum, et quod,
sicut inter latrunculos unus est, qui gubernat omnia autoritate et
consiliis, ita quoque mali Angeli habeant principem suum Baalzebub, qui
seditionis istius caput fuit.

[Seite 86b]

Dr] Sed hic nascitur questio, de qua omnium Sophistarum libri nugantur,
et tamen nihil explicant, nempe: Quid sit Iusticia originalis? Alii
faciunt eam qualitatem aliquam, alii aliud. Sed nos, si Mosen sequimur,
definiemus, originalem iusticiam dici, quod homo fuit iustus, verax,
rectus, non solum corpore, sed magis animo, quod agnovit Deum, quod
obedivit Deo cum summa voluptate, quod intellexit opera Dei, etiam non
admonitus. Sicut illustre eius rei exemplum est: Cum Adam profundissimum
somnum dormiret, et Deus ex costa eius conderet Heuam, statim, ut
evigilat Adam, agnoscit opus Dei dicens: ‘Hoc est os ex ossibus
meis’. Hic an non excellens intellectus est, statim primo obtuitu
intelligere et agnoscere opus Dei?

Ad hanc originalem iusticiam pertinet, quod insigni et purissimo affectu
diligebat Adam Deum et opera eius, quod vivebat inter creaturas Dei in
pace, sine timore mortis, sine omni metu morborum, quod habebat quoque
corpus obedientissimum, sine malis affectibus et foeda libidine, quam
nunc sentimus. Sicut pulcherrima pictura et certissima orginalis
iusticiae potest sumi a corruptione ista, quam iam in natura nostra
sentimus.

Sophistae cum de peccato originis loquuntur, tantum de misera et foeda
libidine seu concupiscentia loquuntur. Sed peccatum originale est vere
totus lapsus naturae humanae, quod est intellectus obscuratus, ut non
agnoscamus amplius Deum et voluntatem eius, ut non animadvertamus opera
Dei; Deinde quod etiam voluntas mire est depravata, ut non fidamus
misericordiae Dei, ut non metuamus Deum, sed securi, omisso verbo et
voluntate Dei, sequimur concupiscentiam et impetus carnis; Item, quod
conscientia non amplius tranquilla est, sed cum de iudicio Dei cogitat,
desperat, sequitur et querit illicita praesidia et remedia. Haec peccata
sic alte in naturam fixa sunt, ut in hac vita non possint penitus
evelli, et tamen miseri Sophistae ne quidem verbo ea attingunt. Ad hunc
modum (sicut correlativorum natura est) peccatum originale demonstrat,
quid sit iusticia originalis, et e contra: Nempe quod est amissio
iusticiae originalis seu privatio, sicut cecitas est privatio visus.

Hoc longe patet latius, quam Monachi cogitant, qui iusticiam originalem
fere intelligunt de castitate. Anima inspicienda erat primum, postea
etiam corpus concupiscentia sic defoedatum. In anima autem praecipuum
est, quod amissa est cognitio Dei, quod non ei ubique et semper gratias
agimus, quod non delectamur eius operibus et factis, quod non confidimus
ei, quod, cum meritas poenas infligit, incipimus Deum odisse et
blasphemare, quod, quando cum proximo agendum est, obsequimur
cupiditatibus nostris, sumus rapaces, fures, adulteri, homicidae,
crudeles, inhumani, immisericordes, etc. Est quidem furor libidinis pars
quaedam peccati originalis. Sed maiora sunt illa animi vicia:
incredulitas, ignorantia Dei, desperatio, odium, blasphemia. Has
calamitates spirituales Adam in statu innocentiae nescivit.

[Seite 87b]

Dr] Deinde annumerandae hic sunt poenae originalis peccati. Nam
originale peccatum recte vocatur, quicquid est deperditum de iis
conditionibus, quas Adam, cum adhuc esset natura integra, habuit, quod
fuit sagacissimo ingenio, ut qui Heuam statim intellexit carnem suam
esse, et omnium creaturarum exactam noticiam habuit, quod fuit iustus,
rectus, intellectu praestanti, voluntate recta, et tamen imperfecta. Nam
perfectio differebatur post illam animalem vitam ad spiritualem. Haec
satis sint de illo textu, in quo Ecclesia constituta est. Iam pergit
Moses:

[2, 18] Dixit quoque Dominus Deus, non est bonum, Hominem solum esse;
faciam ei Adiutorium, quod coram eo sit.

Ecclesiam habemus constitutam verbo et cultu certo. Politia nulla opus
fuit, cum natura esset integra et sine peccato. Nunc etiam oeconomia
instituitur. Facit enim Deus ex Adam solitario maritum et adiungit ei
uxorem, qua ad multiplicationem generis humani opus fuit. Sicut autem
supra de conditione hominis admonuimus deliberato consilio Adam esse
conditum, Ita hic quoque videmus certo consilio condi Heuam, ut hic
denuo ostendat Moses hominem esse singularem creaturam et pertinere ad
paticipationem divinitatis et immortalitatis. Est enim homo praestantior
creatura quam coelum, quam terra et omnia, quae in eis sunt.

Peculiariter autem de altera parte humanae naturae, hoc est, de Foemina
voluit Moses admonere, quod singulari consilio Dei sit condita, ut
ostendat, hunc quoque sexum pertinere ad istud genus vitae, quod Adam
expectabat, qui sexus servire debebat ad generationem. Hinc sequitur:
Nisi per Serpentem mulier decepta esset et peccasset, eam in omnibus
parem fuisse futuram Adae. Nam quod nunc viro subiecta est, ea poena est
inflicta ei post peccatum, et propter peccatum, sicut aliae molestiae et
pericula, labor partus, dolor et infinitae aliae aerumnae. Non igitur ut
hodie est mulier, ita tum fuit Heua; longe melior et praestantior fuit
conditio et in nulla re inferior Adamo, sive corporis seu animi dotes
numeres.

Sed hic questio est. Cum dicat Deus: Non est bonum hominem esse solum,
de quo nam bono loquatur, cum Adam esset iustus et muliere non haberet
opus, sicut nos, qui carnem peccato leprosam habemus.

Respondeo: Loqui Deum de bono communi seu speciei, non de bono
personali. Personale bonum est, quod habet Adam innocentiam. Sed commune
bonum nondum habet, quod habebant reliqua animalia, quae propagabant
speciem per generationem. Erat enim Adam adhuc solus, necdum habebat
socium ad illud praeclarum opus generationis et conservationis suae
speciei. Significat itaque bonum hoc in loco: multiplicationem generis
humani. Ad hunc modum, quantumvis innocens et iustus Adam, nondum
habebat illud bonum, ad quod erat conditus, nempe immortalitatem, ad
quam, si in innocentia mansisset, suo tempore a Deo esset translatus. 

[Seite 88b]

Dr] Sententia igitur est, quod Adam pulcherrima creatura, quod ad suam
personam attinet, satis habet, sed deest ei adhuc aliquid, nempe donum
multiplicationis et benedictionis, quia est solus.

Hodie, postquam natura peccato corrupta est, est mulier necessaria non
solum ad multiplicationem, sed etiam ad vitae societatem et defensionem
quoque. Nam ministerio muliercularum opus habet Oeconomia. Imo, quod
miserabile est, opus est muliere etiam ad remedium peccati. Itaque in
muliere non solum Oeconomiae ratio, sed etiam medicina considerari
debet. [1. Kor. 7, 2] Sicut Paulus dicit: ‘Propter fornicationem
habeat unusquisque uxorem suam’. Et Magister sententiarum erudite
dicit coniugium in Paradiso esse institutum ad officium, post peccatum
autem ad remedium quoque. Itaque cogimur hoc sexu uti ad vitandum
peccatum. Hoc quidem pene turpe dictu est sed tamen verum est.
Paucissimi enim sunt, qui tantum propter officium uxores ducunt.

At reliqua animalia istam necessitatem non habent, itaque maxima ex
parte semel tantum in anno conveniunt ac ea consuetudine sunt contenta,
quasi re ipsa dicant se propter officium convenire. Hominum alia ratio
est, hi consuetudine uxorum in matrimonio coguntur uti, ut vitent
peccatum. Ergo generamur et nascimur etiam in peccatis, quia Parentes
non conveniunt tantum officii gratia sed quoque remedii seu peccati
vitandi gratia.

Et tamen sub isto remedio, et in tam misero statu implet Dominus
benedictionem, ut homines in peccato et cum peccato generentur. Hoc in
Paradiso non sic fuisset. Nam generatio fuisset sanctissima sine omni
furore libidinis, qui nunc est, et essent filii nati in iusticia et
rectitudine originali. Statim non admoniti agnovissent Deum,
praedicassent, gratias egissent, etc. Sed haec omnia nunc amissa sunt,
et tamen expedit de his cogitare, ut teneamus discrimen aliquod eius
status, in quo nunc sumus, hoc est originalis peccati, et eius, in quo
Adam fuit, seu originalis iusticiae, quam speramus, [Apg. 3, 21] cum
omnia restituentur; Act. 3.

De verbo ‘Faciamus’ admonui ideo singulari consilio Heuam condi, ut
appareat, eam esse sociam immortalis et melioris vitae, quam reliquorum
animantium est, qui tantum animalem vitam vivunt, sine spe aeternae
vitae.

Quod Latinus habet ‘Simile sibi’, in Ebraeo est: ‘Quod sit coram
eo’. Distinguit autem hac quoque voce foeminam hominem a foemellis
omnium reliquorum animantium, quae non sunt coram suis maritis semper.
Mulier autem sic condita est, ut sit coram suo marito ubique et semper.
Sicut etiam Imperator vocat coniugum vitam individuam consuetudinem.
Brutalis foemina semel in toto anno virum requirit. Postquam autem
concepit, redit ad sua, et se curat, liberorum alio tempore natorum
nullam habet curam, non cohabitat semper marito.

Sed coniugii inter homines est alia ratio. Ibi mulier sic addicitur
viro, ut coram eo sit, ei cohabitet tanquam una caro. Ac si Adam in
statu 

[Seite 89b]

Dr] innocentiae permansisset, fuisset haec consuetudo mariti et uxoris
suavissima. Ipsum opus generationis quoque fuisset sanctissimum et
reverendum. Non fuisset ille pudor ex peccato natus, qui nunc est, quod
Parentes tum coguntur se abdere in tenebras. Non minor fuisset in
concumbendo honestas, quam est in capiendo somno, cibo, potu cum uxore.

An non igitur horribilis hic lapsus est? Revera enim nullum opus fuit
praestantius et admirabilius in tota natura quam generatio. Est enim
post praedicationem nominis Dei summum opus, quod tam sine peccato Adam
et Heua in statu innocentiae potuerunt facere, quam sine peccato erant
laudaturi Deum. Hoc opus cum, sicut aliae primae conditionis miserabiles
reliquiae, in natura adhuc maneat, quam horribiliter deformatum est?
Honeste in publico coram Ecclesia coniunguntur maritus et uxor, sed cum
summo pudore etiam inter se soli conveniunt. Taceo nunc foeditatem, quae
in carne haeret, bestialem scilicet appetentiam et pruritum. Omnia haec
sunt Originalis peccati manifesta signa.

Adae itaque adiutorium fuit mulier, solus enim non potuit generare,
sicut nec mulier sola generare potest. Porro amplissima haec sunt
praeconia sexus, quod masculus pater generationis, mulier autem mater
generationis est et adiutorium mariti. Sed cum ad statum innocentiae
respicimus, etiam generatio infinitis modis fuit melior, iucundior,
sanctior.

Hodie multos invenias, qui vellent sibi nullos liberos nasci. Atque haec
plus quam barbarica immanitas et inhumanitas praecipue inter nobiles et
principes invenitur, qui saepe a coniugio ea una ratione abstinent, ne
habeant posteritatem. Longe foedius est, quod invenias principes, qui se
cogi sinunt, ne ducant uxores, ne scilicet familia augeatur ultra modum.
Profecto digni, quorum memoria deleatur de terra viventium. Quis enim
haec porcina portenta non execretur? Sed ostendunt haec quoque peccatum
originis: Alioqui generationem admiraremur, tanquam summum opus Dei et
tanquam maximum donum ornaremus meritis laudibus.

Hinc nata etiam sunt convicia in sexum muliebrem, quae impius coelibatus
auxit. Magnum autem beneficium est, quod Deus nobis quasi invitis et
nolentibus servavit mulierem tum ad generationem tum etiam ad medicinam
contra peccatum fornicationis. In Paradiso fuisset mulier adiutorium
officii tantum. Nunc etiam est et pro maiore parte remedium et medicina,
de qua sine pudore vix loqui possumus, certe sine pudore non possumus ea
uti. Causa est peccatum. Nam in Paradiso congressus ille fuisset sine
omni verecundia, tanquam opus a Deo conditum et benedictum. Habuisset
honestam voluptatem, qualis tum in cibo et potu fuit. Nunc, proh dolor,
est tam foeda et horribilis voluptas, ut a medicis comparetur cum
epilepsia seu comiciali morbo. Sic morbus verus cum ipso opere
generationis coniunctus est. Sumus enim in statu peccati et mortis, ideo


[Seite 90b]

Dr] etiam poenas istas sustinemus, ut muliere sine horribili furore
libidinis et tanquam morbo comiciali non possimus uti.

Idem accidit nobis propter peccatum etiam in spiritualibus donis. Etsi
enim fidem habemus et in fide vivimus, tamen dubitatione et sensu mortis
carere non possumus. Has peccati originalis poenas bene viderunt et
senserunt sancti Patres. Ideo scriptura quoque Ervah pudenda seu
turpitudinem vocat.

Quae sequuntur, sunt quasi repetitio, ut Moses eo commodius deveniat ad
descriptionem, quomodo mulier sit condita. Ideo legenda sunt in
praeterito plusquamperfecto.

[2, 19] Cum formasset Dominus Deus de humo cuncta animantia terrae,
adduxit ea ad Adam, ut videret, quid vocaret ea.

Quasi dicat: Deus certo et bene prius deliberato consilio voluit creare
foeminam, vidit enim omnes alias bestias habere adiutorium generationis,
solus Adam non habuit. Adduxit itaque ad Adam omnia animantia, ea cum
Adam singula suis nominibus notasset, nullum invenit sibi simile. Atque
hic iterum admonemur de insigni cognitione et sapientia, quae in Adam
fuit, qui creatus in innocentia et iusticia, sine aliqua nova
illuminatione, tantum naturae suae bonitate, intuetur omnia animalia et
sic habet eorum cognitam naturam, ut singulis aptum et naturae ipsorum
conveniens nomen indat. Hanc lucem merito etiam dominium in omnes
animantes secutum est, quod hic quoque ostenditur, cum ad arbitrium Adae
vocantur. Uno verbo itaque leones, ursos, apros, tygrides, et quicquid
est praestantiorum animalium, cogere potuit ad quaevis efficienda, quae
naturae eius conveniebant. Haec quoque per peccatum amisimus.

Itaque non mirum est, quod Dei nullam cognitionem habemus, cum etiam
bestiarum naturas, cuius virtutis et efficaciae sint, non noverimus.
Extant varii libri, qui plantarum et bestiarum naturas describunt. Sed
quanto tempore, quam longa observatione opus fuit, dum haec per
experientiam ita colligerentur. Aliud in Adamo lumen fuit, qui statim,
ut inspexit animal, totam eius naturam et vires habuit cognitas, ac
longe melius quam nos, etiam cum totam vitam ad inquisitionem harum
rerum conferimus. Haec cognitio in Adamo, sicut fuit donum Dei
excellens, ita etiam Deo mire placuit, et grata fuit. Itaque iubet, ut
hac cognitione utatur, et indat omnibus animantibus nomina.

[2, 20] Omne enim, quod vocavit Adam animam viventem, ipsum est nomen
eius. Appellavitque Adam nominibus suis cuncta animantia, et universa
volatilia coeli, et omnes bestias terrae. Adae vero non inveniebatur
Adiutorium, quod coram eo esset.

Quantum mare cognitionis et sapientiae in hoc uno homine fuit! Etsi
autem de hac cognitione quoque multum amisit Adam per peccatum, tamen 

[Seite 91b]

Dr] credo, quicquid adhuc in omnium sapientum libris est, qui tot
seculis ab eo tempore, quo literae primum natae sunt, scripserunt, id
totum eam sapientiam nondum potuit equare, quae tamen postea in Adam
haesit, sed paulatim in posteris obscurata, et pene extincta est.

Porro hic iterum admonendi sumus Mosen adhuc versari in descriptione
operis sexti diei. Hoc enim, quod in primo capite brevibus dixit:
‘Faciamus hominem’, id hoc in capite voluit plenius explicare, ut
non uno argumento discerneret hominem a reliquis animantibus. Totum
itaque secundum caput consumit in explicatione conditionis hominis. De
masculo dixit ex pulvere factum, inspiratum in faciem eius spiraculum
vitae, adductam coram eo universam animantium turbam. In ea cum Adam
nullum videret adiutorium, factam esse foeminam, sociam generationis et
conservationis speciei. Neque enim posteros eodem modo voluit Deus
nasci, quo Adam ex terra factus est. Sed voluit, ut haberet homo
generationem, qualem aliae bestiae habent. Nam quod ad animalem vitam
attinet, bibimus, edimus, generamus et generamur sicut bestiae reliquae.
Et tamen magno consilio hoc agit Moses, ut distinguat hominem a reliquis
animantibus, ideo quia futurum erat, ut post animalem vitam esset homo
particeps spiritualis et aeternae vitae. Omnia haec pertinent ad opus
sexti diei. Quia enim dixerat Deus: ‘Crescite et multiplicamini’,
necessaria fuit explicatio, quomodo mulier Adae addita, facta et
coniuncta sit.

Pertinet autem hoc eo, ut firmiter teneamus hanc sententiam, vere sex
dies fuisse, quibus Dominus creavit omnia, contra Augustini et Hilarii
sententiam, qui uno momento putant omnia esse condita. Ideo ab historia
discedunt, et sequuntur allegorias ac nescio quas speculationes
comminiscuntur. Non autem dico haec in contumeliam sanctorum Patrum,
quorum labores venerari decet, sed ad confirmationem veritatis et nobis
in consolationem. Fuerunt enim magni viri, sed tamen homines, qui lapsi
sunt, et potuerunt labi, ne efferamus eos, ut Monachi, qui sic adorant
omnia eorum, quasi non potuerint peccare. Mihi potius in eo magna
videtur consolatio esse posita, quod deprehenduntur errasse et interdum
peccasse. Sic enim cogito: si ipsis errores et peccata ignovit Deus, cur
ego desperem veniam? Contra desperationem inducit, si credas eos non
eadem esse passos, quae tu pateris. Certum autem est inter Apostolorum
vocationem et Patrum magnum esse discrimen. Cur igitur Patrum scripta
estimaremus paria Apostolorum?

Ac sane quod ad praesentem locum attinet, Quomodo, queso, possibile est
sex dies fuisse aut horam aut momentum unum? Nec ratio, nec fides, quae
verbo nititur, admittunt hoc. Ergo sentiamus, fuisse intervalla quaedam
temporis, ita ut Adam solus sit creatus, postea adducta sint ad eum
animalia, et tentatus Adam, num inveniat aut videat in isto ordine
sociam, et post tandem sit Heua condita. Et certae voces istae ‘De
omni ligno comedes’ etc., quia aures Adae verberarunt, in tempore ista
omnia per intervalla 

[Seite 92b]

Dr] dicta esse arguunt, nisi ad absurdissimas allegorias Origenis in
morem te velis vertere. Non enim agitur hic de Deo, in cuius conspectu
omnia praeterita et futura sunt praesentia, De Adamo agitur, qui in
tempore fuit et vixit, apud quem est discrimen futuri et praeteriti
tanquam apud creaturam. Haec paucis hic duxi esse repetenda. Iam
pergamus.

[2, 21] Immisit ergo Dominus Deus soporem in Adam, Cumque obdormivisset,
tulit unam de costis eius, et clausit locum carne.

ἀμψοῖν γὰρ ὄντοιν ψίλοιν,
ὅσιονπροτιμᾶν τὴν. ἀλήθειαν. Hoc si homo
ethnicus in civilibus disputationibus faciendum censet, quanto id magis
faciendum est in iis, quae manifestum testimonium scripturae habent, ne
hominum autoritatem scripturae anteponamus? Homines enim falli possunt,
at verbum Dei est ipsa sapientia Dei et certissima veritas.

Quod autem ad hanc historiam attinet, queso te, si rationem sequaris,
quid potuit dici fabulosius? An enim quisquam esset, qui hoc de
conditione Heuae crederet, nisi ita aperte traderetur? Hic enim
universae creaturae sunt exempla in oppositum. Quicquid enim vivum
generatur, generatur ex masculo et foemina, sic ut per foeminam edatur
in lucem. Hic ipsa foemina ex viro conditur non minus admirabili
conditione quam Adae fuit, qui ex gleba terrae factus est in animam
viventem. Portenta haec sunt et nugacissimae nugae, si seposita
scripturae autoritate rationis iudicium sequaris. Ideo Aristoteles neque
primum neque ultimum hominem dicit posse dari. Idem nos quoque cogeret
ratio pronuntiare, si absque hoc textu esset. Si enim constituas, verum
esse, quod totius creaturae uniformis ratio testatur, nihil nasci vivum
nisi ex masculo et foemella, non potest dari primus homo.

Idem de mundo quoque pronuntiandum esset, quem ideo aeternum Philosophi
statuerunt. Etsi autem finguntur rationes, quibus probatur mundum 

[Seite 93b]

Dr] non esse aeternum, tamen ratio tota vi in eam sententiam procumbit.
Quod enim inveniet initium in nihilo? Porro si dicas, mundum cepisse et
esse tempus, quo mundus non fuerit statim sequitur, ante mundum nihil
fuisse, sequuntur alia absurda infinita, quibus moti Philosophi
iudicarunt mundum esse aeternum. Sin dicas mundum esse infinitum, statim
nascetur quoque aliud novum infinitum in successione hominum. At plura
infinita Philosophia non concedit et tamen cogitur concedere, quia
inicia nulla mundi et hominum novit. Haec pugnantia et obscuritas
Epicureis dedit occasionem, ut dicerent sine ratione existere mundum et
hominem et sine ratione quoque interitura esse, sicut intereunt pecudes,
quae mortuae sic sunt, ac si nunquam fuerint. Hinc sequuntur alia: Deum
aut plane non esse, aut humana non curare. In hos labyrinthos deducitur
ratio, cum destituta est verbo et sequitur suum iudicium.

Utile autem est videre, quam non possit longius progredi ratio seu
sapientia nostra in estimatione creaturae. Quid enim, queso, novit
Philosophus de coelo et mundo, si quidem nescit, unde sit et quo tendat?
Imo quid nos de nobis ipsis scimus? Videmus nos esse homines. Sed quod
hunc patrem, hanc matrem habeamus, an non credi hoc debet, sciri autem
nullo potest modo? Sic omnis nostra cognitio seu sapientia tantum est
posita in noticia causae materialis et formalis, quanquam in his quoque
nonnunquam turpiter hallucinamur. Causam efficientem et finalem plane
non possumus ostendere, praesertim quod miserabile est, cum de mundo, in
quo sumus et vivimus, item de nobis ipsis est disputandum aut
cogitandum. Haec an non misera et egena sapientia est?

� Apparet itaque hic quoque, quam horribilis lapsus sit peccati
originalis, quo amisimus eam noticiam, ut neque principium nec finem
nostri videre possimus.

Quod igitur Plato, Cicero et alii Philosophi, qui melioris notae sunt,
disputant: Hominem incedere erecto capite, cum coetera terram prona
spectent, quod praedicant rationem seu vim intelligendi et iudicandi in
homine, et postea concludunt: Esse hominem singulare animal conditum ad
immortalitatem, Quaeso, quam hoc exile, et pene futile est? Totum enim a
noticia formae est sumptum. Si autem postea etiam de materia cogites, An
non 

[Seite 94b]

Dr] coget te ratio, ut statuas naturam hanc iterum dissolvendam esse et
non posse esse immortalem?

Ergo discamus veram sapientiam esse in scriptura sancta et in verbo Dei.
Id enim non solum de materia, non solum de forma totius creaturae sed
etiam de efficienti et finali causa, de principio et de fine omnium
rerum docet: Quis creaverit, et ad quid creaverit. Sine harum duarum
causarum cognitione sapientia nostra non multum differt a bestiis, quae
etiam oculis et auribus utuntur, sed principium et finem plane ignorant.

Insignis itaque hic textus est, qui quanto videtur cum tota experientia
et ratione magis pugnare, tanto diligentius observandus et certius
credendus est. Hic enim docemur de principio hominis: Quod primus homo
non extiterit per generationem, sicut Aristoteles et reliqui Philosophi
a ratione decepti somniaverunt. Propagatio posteritatis per generationem
fit, sed primus masculus ex gleba agri, prima foemella ex costa viri
dormientis efficta et condita est. Hic igitur invenimus principium, quod
per Philosophiam Aristotelis non possibile est invenire.

Hoc principio constituto sequitur deinde propagatio non minus
admirabilis per coniunctionem masculi et foeminae, ubi ex guttula humani
corporis procreatur universum genus humanum. Sicut Paulus ex hoc loco
eleganter [Apg. 17, 25] inter Philosophos Athenis philosophatur Act. 17.
‘Deus ipse dat omnibus ζωὴν καὶ πνοὴν, spiritum et
vitam in universum, facitque ex unius sanguine omne genus hominum, ut
habitet super universam terram, ut querant Deum, si forte palpent eum
aut inveniant, quamvis non longe sit ab unoquoque nostrum’. Hic Paulus
loquitur de propagatione facta per primum hominem, sicut dicit, ‘ex
unius sanguine’. Si igitur ex guttula sanguinis generatur homo, sicut
experientia omnium hominum in toto orbe terrarum testatur, profecto non
minus hoc est admirabile, quam quod primus homo ex gleba et foemella ex
costa viri condita est.

� Nili sunt, sonitu et fragore aquae, quem assiduo audiunt, non
afficiuntur, cum aliis non assuefactis esset intolerabilis. Sine dubio
ex Patrum traditione hanc ipsam vocem accepit, qui non voluerunt, 

[Seite 95b]

Dr] quasi edatur sonitus illo motu coelestium corporum. Hoc voluerunt:
conditionem eorum esse suavissimam et plane admirabilem, sed a nobis
ingratis et insensatis non observari, non agi Deo gratias dignas pro
ista admirabili conditione et conservatione creaturae.

Sic magnum miraculum est, quod exiguum semen seritur et inde altissima
quercus enascitur. Sed quia quotidiana haec sunt, viluerunt, sicut ista
ipsa propagationis nostrae ratio. Quid enim non dignissimum admiratione
est, quod mulier semen accipit, quod semen concrescit, ac, sicut
eleganter [Hiob 10, 10] dixit Hiob, coagulatur, deinde formatur et
alitur usque, dum ferendo aëri maturus sit foetus. Edito foetu per
partum non quidem novum alimentum sed nova via et novo modo venit, quod
ex uberibus geminis tanquam ex fonte lac promanat, quo infans alitur.
Omnia haec plenissima admirationis, et penitus incomprehensibilia sunt,
sed assiduitate viluerunt nosque ad hunc suavissimum concentum naturae
vere obsurduimus.

Quodsi vera fide haec a nobis inspicerentur et aestimarentur, ut sunt,
profecto non viliora essent, quam quod Moses hic dicit dormienti Adae
exemptam ex latere costam et Heuam inde esse conditam. Quin si
placuisset Domino eadem ratione nos formare, qua Adam ex limo terrae
formatus est, nunc quoque desiisset id nobis esse miraculi loco et magis
admiraremur istam rationem propagationis per semen viri. Verum enim est,
quod barbaro, sed profecto non temere conficto versiculo dicitur: Omne
rarum carum, vilescit quotidianum. Si non singulis noctibus aut omnibus
in locis orirentur stellae, quantus esset concursus ad id spectaculum?
Nunc nemo nostrum ne quidem fenestram eius rei causa aperit.

Merito igitur damnatur ingratitudo nostra. Si enim credimus, causam
efficientem et finalem esse Deum, an non opera eius admirari, iis
delectari et ea semper et ubique debebamus praedicare? Sed quot sunt,
qui id faciunt vere et ex animo? Audimus Deum apprehendisse glebam et
fecisse hominem, hoc admiramur, et prae admiratione ducimus esse
fabulosum. Quod autem apprehendit adhuc hodie guttam de sanguine patris
et creat hominem, hoc non admiramur, quia hoc quotidie fit, illud semel
factum est, cum tamen utrunque eadem arte et eadem potentia fiat, ab
eodem autore. Nam qui ex gleba formavit hominem, idem adhuc hodie creat
homines ex sanguine Parentum.

Frustra igitur Aristoteles nugatur, Quod homo et sol generant hominem.
Nam etsi solus calor fovet corpora, tamen generandi causa longe aliud
est, nempe verbum Dei sic iubentis, quod dicit ad hunc maritum: Iam
sanguis tuus fiat masculus, fiat foemella. Hoc verbum ratio nescit.
Itaque non potest non pueriliter nugari de causis tantarum rerum. Sic
medici Philosophos secuti generationem referunt ad convenientem mixturam
qualitatum, quae in materia praedisposita operantur. Id etsi ratio non
potest negare, (nam videt siccas et frigidas naturas ad generationem
ineptas, contra humidas 

[Seite 96b]

Dr] et moderate calidas aptiores) tamen primam causam non attingunt.
Altius enim quam in naturam, quam in qualitates et temperamenta earum,
nos ducit Spiritus sanctus, cum verbum proponit, in quo omnia creantur
et conservantur.

Quod igitur ex gutta sanguinis homo, non bos, non asinus nascitur, verbi
virtute fit, quod a Deo prolatum est. Itaque vere, sicut in oratione
dominica etiam Christus docet, Deum vocamus Patrem nostrum et Creatorem
nostrum, sicut symbolum appellat. In hanc causam cum respicimus, tum
caste, pure et cum gaudio de iis rebus possumus loqui, quarum alioqui
hac causa omissa sine foeditate et obscoenitate non possumus meminisse.

Apparet autem ex hac quoque disputatione, quam horribilis lapsus sit
peccati originalis, siquidem universum genus humanum suam originem
nescit. Videmus quidem copulari masculum et foeminam, videmus ex guttula
sanguinis impregnari foeminam, postea edi in lucem certissimo tempore
infantem. Sunt haec oculis omnium exposita et notissima, et tamen, nisi
verbum te admoneat et doceat, ipsum opus, quod sciens vidensque facis,
nescis, sicut Philosophorum disputationes, de quibus iam diximus, satis
ostendunt. Haec an non horribilis caecitas et miserabilis est
ignorantia?

Si itaque Adam perstitisset in innocentia, neutiquam fuisset opus
admoneri posteros de sua origine, sicut non opus fuit, ut admoneretur
Adam de conditione Heuae suae, ipse statim, cum eam intuetur, agnoscit,
quod sit os ex ossibus suis et caro ex carne sua. Talis cognitio sui et
aliarum creaturarum mansisset etiam in posteritate Adae. Omnes statim
animadvertissent finalem et efficientem causam, de quibus nunc nihilo
plus scimus quam ipsae pecudes.

Ergo pulcherrima et iucundissima est haec fabula in auribus rationis,
qua ad delicias usque abusi sunt Philosophi, si eam audierunt, sicut
quidam audierunt, praesertim qui Aegyptiorum literas et sapientiam
didicerunt, Sed inaestimabilis sapientia nobis scire, quod nobis haec
quantumvis ridicula (ut mundus iudicat) fabula ostendit, nempe quod
initium generationis humanae constiterit per verbum. Si quidem Deus
apprehendit glebam, et dicit: Faciamus hominem. Sic postea apprehendit
costam Adae, et dicit: Faciamus homini Adiutorium. Nunc verba
consideremus, postquam de re, quae necessaria fuerunt, admonuimus.

Dominus Deus, inquit Moses, fecit illabi seu cadere super Adam Thardemah
soporem seu profundum somnum. Nam verbum Radam significat somno opprimi,
sicut qui non sentientes obdormiscunt et nutant capite. Sunt enim
differentes somni: quidam profundi seu graves, qui nullis somniis
impediuntur, hi salubres sunt, bene enim humectant corpora et
concoctioni utiles sunt nec fatigant caput. Alii sunt leviores et quasi
mixti vigiliis. In his crebriora sunt somnia, ledunt autem caput et sunt
argumentum corporis minus firmi.

[Seite 97b]

Dr] Dicit itaque Moses: Profundo somno oppressum Adamum, ita ut
procumbens in virentem terram longos duxerit spiritus, sicut solent qui
bene et suaviter dormiunt. Hunc somnum, inquit, fecit Dominus super eum
cadere. Est enim somnus vere divinum et pulcherrimum donum, quod desuper
tanquam ros defluit, et humectat totum corpus. Cum itaque sic dormiret
Adam, tulit Dominus unam de costis eius. Vocabulum Ebraeum Zela costam
et latus significat. Quare sic accipio, quod non nudam costam sed
vestitam carne acceperit Dominus, sicut Adam infra dicit: ‘Hoc est os
ex ossibus meis et caro de carne mea’. Porro hoc quoque fecit Dominus
per verbum suum, ne putemus eum chirurgi more sectione aliqua usum esse.
Dixit: Ex isto osse sic induto carne fiat mulier, et ita factum est.
Atque eum hiatum lateris postea clausit carne.

Hic disputatio oritur inter Glossatores mirabiliter nugaces. Dicunt
masculum in uno latere plus habere costarum quam in altero. Sed hoc
melius sciunt Medici, qui Anatomiam norunt. Lyra disputat: Num ea costa
in corpore Adae fuerit superflua? Sed hoc si fuit, inquit, monstrosum
fuit, Si non fuit, sequitur Adamum postea diminutum fuisse costa. Sed id
quoque monstrosum est, inquit. Tandem respondet: Illam costam fuisse
superfluam ratione individui, itaque sublata ea fuisse corpus Adae
integrum, et tamen corpus Adae indiguisse hac costa propter mulierem ex
ea formandam.

Sed nos ad haec omnia respondemus per verbum: ‘Dixit Deus’. Hoc
verbum solvit omnia huiusmodi argumenta. Quid enim necesse est
disputare: Unde reliquam materiam acceperit Deus, qui uno verbo potest
et condit omnia? Oriuntur autem hae questiones ex Philosophia et
medicina, quae sine verbo de Dei operibus disputant. Fit autem hoc modo,
ut amittatur gloria scripturae sanctae et maiestas Creatoris. Quare
omissis his disputationibus simpliciter manebimus in historia, sicut a
Mose exponitur, quod Heua sit condita ex costa Adae, et quod ea pars
corporis iterum clausa sit carne, Sicut Adam ex gleba, ego ex guttula
sanguinis patris mei factus sum. Quomodo mater me conceperit, quomodo in
utero formatus sim, et incrementa sumpserim, hoc gloriae Conditoris
relinquo. Vere enim incredibile est, ex gutta sanguinis Hominem nasci,
et tamen est verum. Si igitur ex gutta sanguinis ista potentia generandi
existit, Cur non etiam ex gleba? Cur non ex costa?

Quod autem Adam sic dormit, ut non sentiat haec secum agi, est iste
somnus quasi pictura quaedam eius mutationis, quae in statu innocentiae
futura fuerat. Nam iusta natura nullam sensisset mortem, vixisset in
summa voluptate, in obedientia Dei, et admiratione operum Dei, usque dum
tempus mutationis venisset. Ibi sensisset Adam simile quiddam huius
somni, qui suavissimus ei accidit, cubanti inter rosas, et sub
amoenissimis arboribus. In eo somno esset mutatus et translatus in
spiritualem vitam, tam non sentiens dolorem aliquem, quam non sentit,
aperiri corpus, et eximi costam 

[Seite 98b]

Dr] cum carne. Nunc mortem patitur corrupta haec natura. Eam corporis
dissolutionem sequitur in piis suavissimus somnus, donec evigilabimus in
novam et aeternam vitam. Sicut autem Adam hic admirabundus dicit: ‘Hoc
est os ex ossibus meis’ et tamen sic suavi somno oppressus fuit, ut
non sentiret, id eximi, Ita nos in illa die dicemus: Ecce hoc corpus a
vermibus corrosum in quantam subito gloriam surgit! etc.

Diximus satis copiose hactenus de conditione Heuae, quae etsi rationi
fabulosa videtur, tamen est certissima veritas, quia in verbo Dei est
prodita, quod solum vere docet, ut dixi, de duabus principalibus causis,
efficiente et finali, quarum cognitio etiam in naturalibus, sicubi
haberi potest, plurimum momenti habet. Quid enim prodest scire, quam
pulchra creatura sit homo, si finem ignores, quod scilicet est conditus
ad cultum Dei, et ut cum Deo in aeternum vivat? Aliquid dicit
Aristoteles, cum ponit hominis finem esse felicitatem, quae in actione
virtutis consistit. Sed in hac naturae imbecillitate quis ad hunc finem
pervenit? cum etiam, qui optimi sunt, variis incommodis obiiciantur,
quae tum fortuna, tum hominum malicia et pravitas conciliat. Requirit ea
felicitas tranquillitatem animi, sed eam quis perpetuo in tanta fortunae
iactatione retinere potest? Frustra igitur hic finis praescribitur, quem
nemo attingit.

Principalis igitur finis est, quem scriptura ostendit, quod homo sit
conditus ad similitudinem Dei, ut cum Deo in aeternum vivat et hic in
terra Deum praedicet, ei agat gratias, et verbo eius obediat in
pacientia. Hunc finem utcumque, quamvis infirmiter, apprehendimus in hac
vita; in futura autem vita perfecte eum consequemur. Haec Philosophi non
norunt. Itaque mundus in summa sua sapientia est stultissimus, quando
sacra scriptura seu theologia caret. Nam neque principium nec finem suum
homines norunt, quando verbo carent; taceo de reliquis creaturis.

[2, 22] Et aedificavit Dominus Deus costam, quam sumpserat de Adamo, in
Mulierem, et adduxit eam ad Adam.

Nova et inaudita haec phrasis, quod Moses utitur non verbo fingendi et
creandi, sicut supra, sed aedificandi. Omnes Interpretes movit, ut
suspicarentur subesse mysterium quoddam. Lyra cum suo Rabi Salomone
putat ad novam formam corporis muliebris respici. Sicut enim
aedificiorum forma in inferiori parte latior, in superiore autem
angustior est, ita dicit corpora mulierum in ima parte crassiora, in
superiore contractiora esse, cum viri latos humeros et ampliora pectora
habeant. Sed haec accidentia sunt corporis. Scriptura autem loquitur de
toto corpore, quod sit aedificium, [Matth. 12, 44] sicut Christus quoque
Matthaei 12. vocat corpus hominis domum.

Alii allegoriam querunt et dicunt mulierem vocari aedificium propter
similitudinem cum Ecclesia. Sicut enim in domo diversae partes sunt:
parietes, trabes seu tigna, tectum etc., Ita in Ecclesia, quae corporis
simili- 

[Seite 99b]

Dr] tudinem propter diversitatem membrorum habet, esse varia ministeria
et functiones. Mihi quidem non displicent, quae apte ad Christum et
Ecclesiam transferuntur. Sed quia haec in totum allegorica sunt,
historica et propria huius loci sententia querenda ac retinenda est.
Vocatur enim mulier, praesertim maritata, aedificium non propter
allegoriam, sed historice. Sicut scriptura ubique hac ratione loquendi
utitur. Sicut Rahel dicit ad Iacob: [1. Mose 30, 3] ‘Accipe ancillam,
ut aedificer in ea’. Idem de Sara dicit scriptura. Et in [2. Mose 1,
21] Exodo dicitur de obstetricibus: ‘Dominus aedificavit eis domus’,
hoc est, rependit per benedictionem familiae illa beneficia facta populo
Israel contra regis mandatum. Item in historia de Davide, cum vellet
Domino edificare [2. Sam. 7, 11] domum, respondetur ei: Scias, Dominum
tibi aedificaturum domum.

Ita usitata haec Phrasis est in scriptura, ut uxor dicatur aedificium
Oeconomicum propter generationem et educationem sobolis. Huius
aedificationis formam, quae in Paradiso futura fuerat, per peccatum ita
amisimus, ut ne cogitatione quidem eam possimus attingere. Sicut autem
supra dixi nostram praesentem vitam habere quasdam parvas et miseras
reliquias culturae et defensionis, item dominii in bestias: Oves, boves,
anseres, gallinas regimus, quanquam apri, ursi, leones hoc nostrum
regnum non curant: Ita etiam huius aedificii imago quaedam obscura est
reliqua, quod qui uxorem duxit, habet eam ceu nidum et domum, apud quam
moratur in certo loco, sicut aves cum pullis suis in nidulo. Hanc
habitationem non habent, qui coelibes vivunt, sicut impuri Papistae.

Haec igitur cohabitatio, quae inter maritum et uxorem est, quod simul
habitant, quod curant rem familiarem, quod simul generant et educant
liberos, est quaedam imago obscura et quasi reliquiae illius beatae
cohabitationis, propter quam Moses mulierem dicit aedificium esse.
Posteri Adae, si Adam in innocentia perstitisset, ductis uxoribus
emigrassent ab Adamo patre in quendam proprium hortulum. Ibi cum
uxoribus vixissent simul colentes terram et educantes liberos. Non opus
fuisset magnificis aedificiis ex secto lapide, non culina, non cella
vinaria, ut nunc. Sed sicut avium niduli sunt, ita hinc inde habitassent
in opere et vocatione Dei. Ac mulier praecipua extitisset causa, ut
mariti in certis sedibus habitarent. Nunc in hac peccati calamitate, ubi
propter aëris iniurias domibus opus est, ne cogitatione quidem imaginem
huius felicitatis possumus consequi, et tamen illae misellae reliquiae
sunt excellentia dona Dei, quibus sine gratiarum actione uti pro- fecto
impietas est.

De dominio, quod homo in Paradiso accepit, omnes sentimus, quantum
amissum sit, postquam peccato sic sumus defoedati. Et tamen quantum
adhuc beneficium est dominium hoc traditum esse homini et non Diabolo?
Quomodo enim contra invisibilem hostem possemus consistere, Si cum
voluntate nocendi etiam facultas coniuncta esset? Una hora, momento uno
extingueremur omnes, si saltem feras contra nos incitaret Satan. 

[Seite 100b]

Dr] Etsi igitur dominium fere in totum amissum est, tamen ingens
beneficium est extare adhuc eius reliquias aliquas.

Sicut etiam generationis reliquiae extant, quanquam in statu innocentiae
non solum sine dolore peperissent mulierculae, sed etiam multo maior
fuisset futura foecunditas. Iam mille morbis impeditur generatio et
accidit, ut aut foetus non sint durabiles aut coniugia nonnunquam plane
sint sterilia. Hi sunt defectus et poenae horribilis illius lapsus Adae
et peccati originalis. Ad eundem modum mulier adhuc hodie est domus
mariti, ad quam maritus se confert, cum qua habitat, cum qua coniungit
studium et laborem alendae familiae. Sicut infra dicetur: ‘Adhaerebit
homo uxori suae, et relinquet patrem et matrem suam’ etc.

Sed haec cohabitatio cum aliis incommodis, quae coniugium propter
peccatum infinita habet, etiam a perversis naturis mire deformatur, cum
non solum sint, qui sapientiam esse ducant conviciari sexui et aspernari
coniugia, sed qui ductas coniuges deserant quique liberorum curam omnem
abiiciant. Hi aedificium Dei improbitate et perversitate sua destruunt
ac vere sunt foeda quaedam naturae monstra. Pareamus itaque verbo Dei,
et agnoscamus nostras uxores ceu aedificium Domini, quod per eas non
solum aedificatur domus per generationem et alia ministeria in oeconomia
necessaria, Sed etiam quod ipsi mariti per eas aedificantur, quibus sunt
tanquam nidus et habitatio quaedam, ad quam se conferant, ubi morentur
et habitent cum voluptate.

Quod addit Moses: ‘Et adduxit eam ad Adam’, est descriptio quaedam
sponsalium imprimis digna observatione. Nam Adam conditam Heuam non
rapit ad se ex suo arbitrio sed expectat adducentem Deum. Sicut Christus
[Matth. 19, 6] quoque dixit: ‘Quod deus coniunxit, homo non
separet’. Est enim legitima coniunctio masculi et foeminae ordinatio
et institutio divina.

Ideo Moses retinet hic suam propriam phrasin: ‘Adduxit’, inquit.
Quis? Nimirum Iehova Elohim, hoc est, tota divinitas, Pater, Filius,
Spiritus sanctus. Hi dicunt ad Adam: Ecce haec est sponsa tua, cum qua
habites, cum qua generes liberos. Ac sine dubio Adam eam cum magna
voluptate accepit, sicut adhuc in hac corrupta natura sponsi et sponsae
amor mutuus egregius est. Sed tum fuit sine illa epileptica et
apoplectica voluptate, quae hodie in coniugio est, fuit castus et
suavissimus amor, et ipsa quoque copulatio fuisset honestissima et
sanctissima. Nunc vero ubique oculis atque auribus denique sensibus
omnibus peccatum se ingerit et offert.

Notandus itaque praecipue hic locus est non solum contra omnes
horribiles abusus libidinum, Sed etiam pro confirmatione coniugii contra
impia convicia, quibus Papatus coniugium deformavit. An non enim magnum
est, quod etiam in innocentiae statu Deus coniugium ordinavit et
instituit? Tanto autem nunc hac institutione et ordinatione magis est
opus, quanto haec caro per peccatum magis infirmata et corrupta est.
Stat igitur haec consolatio invicta contra omnes daemoniorum doctrinas,
quod 

[Seite 101b]

Dr] scilicet coniugium est vitae genus divinum, hoc est, ab ipso Deo
ordinatum.

Quid igitur in mentem venit Satanae organis et hostibus Christi, qui
negarunt castitatem esse in coniugio et dixerunt eos aptissimos
ministeriis [3. Mose 11, 44] Ecclesiarum, qui vivant coelibes, quia
scriptura dicit: ‘Mundi estote’? An immundi sunt, qui sunt coniuges?
Deus igitur immundiciei autor et institutor est, qui ipse Heuam adducit
ad Adamum? Adam igitur male facit, quod ad immundiciem persuaderi se
patitur, qui coniugio in innocenti natura carere poterat? Sed an non
meritas poenas harum blasphemiarum impius Papatus exolvit, quod non
solum multitudine scortorum se polluunt, Sed etiam aliis nefandis
sceleribus ad abhominationem usque indulgent, iamdudum maturi poenis
Sodomorum et Gomorrae.

Me puero sic infames propter impium et impurum coelibatum habebantur
nuptiae, ut putarem sine peccato de coniugum vita me non posse cogitare.
Hoc enim persuasissimum erat omnibus, si quis sanctam et Deo acceptam
vitam vellet agere, hunc non coniugem debere fieri sed coelibem vivere,
et votum coelibatus suscipere debere. Itaque multi, qui coniuges
fuerant, post uxorum mortem aut Monachi aut sacrificuli fiebant.
Necessariam igitur Ecclesiae et utilem operam omnes illi sumpserunt, qui
in id incubuerunt, ut coniugium per verbum Dei cohonestaretur iterum, et
meritis laudibus ornaretur. Unde factum est, Dei gratia, ut nunc bonum
et sanctum omnes esse statuant, cum coniuge unanimiter et tranquille
vivere, etiam si sterilem habeat aliquis aut aliis incommodis laborantem
uxorem.

Non autem nego, quin aliqui sint, qui sine coniugio possint caste
vivere. Sed hi, quia maius vulgo donum habent, navigent suo vento. Illa
autem castitas, quam Pontifex in suis monachis, monialibus et
sacrificulis commendat, horribilibus peccatis contaminata et polluta
est, praeterquam quod coelibatus sine verbo Dei institutus est, Imo,
sicut praesens historia testatur, contra verbum Dei. Quos enim triumphos
agerent, si suum coelibatum ex verbo Dei sic possent probare, sicut nos
probamus coniugium divinitus institutum esse? Quanto molimine tum omnes
ad coelibatum suum cogerent? Nunc hanc unam veram commendationem
coelibatus habent, [1. Tim. 4, 1] quod sit traditio humana, seu, ut cum
Paulo loquamur, doctrina daemoniorum.

[2, 23] Dixitque Adam: Hoc tandem os ex ossibus meis, et caro de carne
mea. Haec vocabitur Virago, quoniam de Viro sumpta est.

Sententia, quae paulo post sequetur: ‘Ideo derelinquet homo patrem et
matrem’ et a Christo citatur, quod ab ipso Deo dicta sit et non ab
Adam. Sed in ea re nihil est difficultatis; quia enim Adam purus et
sanctus est, recte eius vox dicitur divina vox. Nam Deus per eum locutus
est et in statu illo innocentiae verba et opera Adae omnia sunt vere Dei
verba et opera. Offertur ei Heua ab ipso Deo. Sicut igitur Dei voluntas
parata est 

[Seite 102b]

[II. caput Gen.] 102a

Dr] ad instituendum coniugium, Ita Adam cum summa voluptate et
sanctimonia paratus est ad Heuam suscipiendam. Sicut adhuc insignis
affectus sponsi est erga sponsam, sed contaminatus tamen illa leprosa
libidine carnis, quae in Adam iusto non fuit.

Sed dignissimum admiratione est, quod Adam statim, cum Heuam tanquam
aedificium ex se intuetur, agnoscit eam, et dicit: ‘Hoc nunc est os ex
ossibus meis, et caro de carne mea’. Haec sunt verba non stulti, aut
peccatoris hominis, non intelligentis opera et creaturam Dei, sed iusti
et sapientis ac pleni spiritu sancto, qui revelat istam sapientiam mundo
adhuc ignotam, quod causa efficiens uxoris et coniugii sit Deus, finalis
autem causa sit, ut uxor sit marito politicum habitaculum. Haec cognitio
non simpliciter procedit ex sensu et ratione, sed est revelatio Spiritus
sancti.

Vocabulum Hapaam ‘nunc’, seu ‘ista vice’ seu ‘tandem’ non
est ociosum, ut apparet, sed pulcherrime exprimit maritalem affectum,
requirentem istam iucundam et plenam non solum amoris sed sanctitatis
quoque societatem seu cohabitationem, quasi dicat: Omnes bestias vidi,
consideravi foemellas datas ad multiplicationem et conservationem
speciei, Sed hae nihil ad me. Haec autem est tandem caro de mea carne et
os de meis ossibus, cum qua cupio vivere et voluntati Dei in propaganda
posteritate obsecundare. Hunc exundantem amoris affectum particula haec
ostendit. Hodie illa puritas et innocentia amissa est, manet quidem
gaudium sponsi et affectus erga sponsam, sed impurus et vitiosus propter
peccatum. Adae affectus purissimus fuit et sanctissimus ac Deo gratus,
quo affectu impulsus dicit: Hoc nunc est os ex ossibus meis, non ex
ligno, non lapide, non ex gleba terrae, propius me attingit, est enim
facta ex ossibus et carne mea. Itaque inquit:

[Seite 103b]

[II. caput Gen.] 103a

Dr] Haec vocabitur virago, quoniam de Viro sumpta est.

Sicut igitur praeterita, quae non viderat, per Spiritum sanctum agnovit
Adam et Deum praedicat, ac laudat propter conditam ex suo corpore sociam
vitae: Ita iam prophetat in futurum, cum dicit, Viraginem vocari debere.
Nos Ebraicae linguae elegantiam neutiquam possumus imitari. Isch
significat virum: Heuam autem dicit vocandam Ischa, perinde ac si dicas
a Vir Vira, quod sit uxor, heroica Mulier, quae virilia gerit.

Continet autem haec appellatio mirabilem et iucundam descriptionem
coniugii, in quo, sicut Iureconsultus quoque dicit, Mulier fulget radiis
mariti. Quicquid enim maritus habet, hoc totum habet et possidet
coniunx. Sunt communes non solum opes, sed liberi, cibus, lectus,
domicilium; voluntates quoque pares sunt. Ita ut maritus ab uxore
secundum nullam aliam rem differat, quam secundum sexum, alias mulier
plane est vir. Quicquid enim vir in domo habet et est, hoc habet et est
mulier, solo sexu differt. Deinde etiam, quod Paulus annotat 1. Timoth.
2., est virago origine, quod mulier [1. Tim. 2, 13] descendit a viro,
non vir a muliere.

Huius quoque communionis hodie in coniugio videmus reliquias aliquas,
quanquam miseras, si respiciamus ad primam originem. Ibi enim uxor, si
modo honesta, pudica et pia sit, participat curis, studiis, officiis,
actionibus omnibus mariti. Ad hoc enim inicio est condita et ideo
virago, seu, si latine sic possemus dicere, vira appellatur, ut sexu
tantum differat a patrefamilias, si quidem de carne viri sumpta est. Nam
etsi hoc de sola Heua [Matth. 19, 5] possit dici, quae hoc modo condita
est, tamen Christus Matth. 19. ad omnes uxores hoc accommodat, cum
dicit, Maritum et uxorem esse unam carnem. Ita quanquam tua uxor non sit
de ossibus tuis facta, tamen, quia uxor est, est domina domus sicut tu,
nisi quod per legem, quae post peccatum lata est, viro mulier subiecta
est. Ea poena est sicut aliae, quae diminuunt glorias paradisiacas, de
quibus nos hic textus admonet. Loquitur enim Moses non de hac misera
vita, quam nunc vivunt coniuges, Sed de illa innocentiae in Paradiso;
ibi fuisset gubernatio aequalis, sicut Adam hic prophetat Heuam dicendam
viram, seu viraginem propter similium rerum administrationem in domo.
Nunc viro incumbit sudor vultus, uxori mandatur, ut sit sub viro: et
tamen reliquiae ceu feces quaedam dominii 

[Seite 104b]

Dr] remanent, ut adhuc possit uxor dici virago propter societatem
possessionis.

[2, 24] Propter hoc relinquet homo Patrem et Matrem, et adhaerebit Uxori
suae.

Christus et Paulus referunt hoc etiam tanquam communem Regulam ad nostra
coniugia, post amissam innocentiam. Si itaque Adam in innocentia
perstitisset, nati liberi etiam essent facti coniuges et tum deserta
mensa et cohabitatione parentum habuissent proprias arbores, sub quibus
vixissent separati a parentibus. Nonnunquam venissent ad patrem Adam,
cecinissent hymnum, praedicassent Deum, postea rediissent ad sua. Nunc
per peccatum, etsi reliqua sint mutata, tamen hoc arctum vinculum
coniugum manet, ut vir citius deserat patrem et matrem quam uxorem. Ubi
autem diversum fit, sicut nonnunquam coniuges se mutuo deserunt, Ibi non
solum fit contra mandatum hoc, sed etiam sunt ista signa horribilis
corruptionis, quae per peccatum in homines venit, et a Satana
dissidiorum omnium parente augetur.

Viderunt autem gentes quoque hac consuetudine coniugum nihil esse aptius
nec utilius. Itaque dicunt naturali lege esse conclusum, quod necessaria
sit uxor, quae individuam consuetudinem retineat usque ad mortem.
[Matth. 19, 8] Ad hunc modum Christus quoque dicit: Divorcium a Mose
concessum propter duriciam cordis Iudaeorum, ab initio autem non sic
fuisse. Haec incommoda per peccatum postea enata sunt, sicut adulteria,
veneficia et similia, quae nonnunquam inter coniuges oriuntur. Itaque
vix millesima pars istius primae institutionis mansit reliqua et tamen
propter prolem maritus et uxor suum proprium nidulum habent adhuc hodie
secundum hanc sententiam, qua gloriose et magnifice confirmatur hoc
genus vitae per primum Parentem, imo per ipsum Deum, sicut Christus
allegat.

Porro desertio non est sic intelligenda, quasi prorsus non visitaturi
fuerint parentes suos liberi coniuges. Pertinet enim tantum ad
cohabitationem, quod liberi coniuges suum proprium nidulum sint
habituri. Hodie in istis peccati incommodis etiam hoc est, quod liberi
parentes senio confectos et egentes coguntur alere. Sed in Paradiso
fuisset alia et melior conditio nostra, et tamen tum quoque hoc ita
esset servatum, ut maritus propter amorem coniugis, sicut aviculae
solent, suum proprium nidulum deligeret et cohabitationem Parentum
desereret.

Pertinet autem haec quoque sententia ad Prophetiam. Nondum enim erat
Pater et Mater, nondum liberi, et tamen per Spiritum sanctum sic
prophetat Adam de vita coniugum, de domicilio proprio, de distinctione
dominiorum per totum orbem, ut singulae familiae suum proprium quasi
nidulum sint habiturae.

[Seite 105b]

Dr] [2, 25] Fuerunt autem ambo nudi, Vir et Uxor eius, et non
erubescebant.

Videtur, quod haec clausula potuerit omitti, quae admonet de re non
admodum necessaria. Quid enim refert, sive in Paradiso nudi, sive induti
vestibus obambulaverint. Sed profecto insignis et necessaria clausula
est, quae ostendit in re, ut nobis videtur, levicula, quantum mali per
peccatum originale haec natura acceperit. Omnes gentes, ac praesertim
quae ad septentrionem magis declinant, abhorrent a nuditate corporum.
Itaque paulo verecundiores et graviores homines non solum reprehendunt
curtas et militares penulas in adolescentibus, Sed etiam publica balnea
vitant, cum tamen pudenda loca studiose tegantur tum a mulierculis tum a
viris. Haec nunc sapientia est et disciplina digna laude, quis enim
pater sine scelere se coram filio nudare posset? At Adam et Heua, inquit
Moses, incedebant nudi et non erubescebant. Non solum itaque non turpe
fuit nudos incedere, sed etiam laudabile, gloriosum et iucundum.

Hoc nunc amisimus per peccatum. Nascimur quidem nudi et cum glabra cute
in hunc mundum, cum reliqua animalia omnia suas pelles, pilos, plumas,
squamulas secum afferant. Itaque contra aestum solis umbra aedificiorum,
contra pluviam, grandinem, nivem vestibus multiplicibus habemus opus.
Horum nihil sensisset Adam, sed sicut oculi humani adhuc eam habent
naturam, ut nec frigore nec aestu afficiantur: Ita tum fuisset totum
corpus tutum a frigore. Ac quidem multis modis melius Heua, mater
nostra, sedisset apur nos nuda nec quenquam offendisset nuditas uberum
et reliquarum partium corporis, quae nunc pudendae sunt et accendunt
propter peccatum libidinem.

Quare hic locus pulchre docet, quantum mali peccatum Adae secutum sit.
Nunc enim extrema insania iudicaretur, si quis incederet nudus. In quo
igitur tum summa nostra gloria fuisset, in eo nunc extrema turpitudo
est. Homini gloriosum fuisset, cum omnia animalia ob foeditatem tegendam
pilis, plumis, squamis haberent opus, solum hominem ea dignitate et
pulchritudine corporis esse conditum, ut glabra et nuda cute incedere
posset. Haec gloria periit: maiore enim studio et cura cogimur tegere
corpora nostra non solum propter necessitatem, sed magis propter
turpitudinem cavendam, quam reliqua animalia a natura velata sunt.

Ad hunc modum explicat hoc Caput opus diei sexti paulo clarius: Quomodo
singulari consilio homo sit conditus, Quomodo in Eden hortus factus, in
quo cum voluptate homo posset versari, Quomodo denique, dum arbor
scientiae boni et mali prohibetur, externus cultus futurae Ecclesiae
divina autoritate constituitur, in quo erant Deo obedientiam suam
testaturi, si absque Satanae insidiie fuissent. Eam itaque noctem, sicut
quidam opinantur, in Paradiso fuit Adam cum Heua sua usque in sequentem
diem Sabbati. Quid autem Sabbato die acciderit, docebit sequens Caput.

[Seite 106b]

Dr] Caput Tertium.

[3, 1] Sed et serpens erat callidior cunctis animantibus terrae, quae
fecerat Dominus Deus.

Audivimus in praecedenti capite, quomodo homo sexto die sit conditus ad
imaginem et similitudinem Dei, ut bona et sana esset voluntas, Deinde ut
etiam ratio seu intellectus esset sanus, ut, quicquid Deus vellet aut
diceret, idem homo quoque vellet, crederet, intelligeret. Hanc
cognitionem necessario secuta est cognitio omnium aliarum creaturarum,
ubi enim Dei cognitio perfecta est, ibi necesse est esse quoque
cognitionem perfectam aliarum rerum, quae sunt infra Deum.

Ostendunt autem haec, quam horribilis ruina Adae et Heuae fuerit, per
quam amisimus pulcherrime illuminatam rationem et voluntatem conformem
verbo et voluntati Dei. Amisimus quoque illam dignitatem corporum, ut
iam extrema turpitudo sit nudum conspici, quod tum fuit pulcherrimum et
singularis praerogativa generis humani prae omnibus aliis bestiis. Sed
gravissima iactura in eo est, quod non solum ista amissa sunt, sed
aversio quaedam voluntatis a Deo secuta est, ut homo nihil eorum velit
aut faciat, quae Deus vult et praecipit. Item, quod nescimus, quid Deus,
quid gratia, quid iusticia denique quid ipsum peccatum sit. Hi sunt
profecto horribiles defectus, quos qui non intelligunt nec vident, talpa
caeciores sunt. Experientia quidem docet nos de his calamitatibus. Sed
tamen magnitudinem earum plene non sentimus, nisi respiciamus ad illam
qualemcunque imaginem status innocentiae, in quo voluntas bona et ratio
recta fuit, denique summa dignitas corporis humani. Horum donorum
privationem seu amissionem cum consideramus in contrario, tum aestimari
aliquo modo malum peccati originalis potest.

Magnornm itaque errorum causam praebent, qui hoc malum extenuant et
loquuntur de natura corrupta Philosophorum more, quasi non sit corrupta.
Sicut dicunt non solum in hominis natura, sed etiam in Diabolo naturalia
mansisse integra. Sed hoc palam falsum est. Quid et quantillum
remanserit, aliquo modo videmus et sentimus. Sed quantum amiserimus,
profecto non vident, qui disputant naturalia mansisse integra. Nam
voluntas bona, recta, Deo complacens, Deo obediens, fidens in Creatore
et creaturis recte cum gratiarum actione utens amissa est, Adeo ut ex
Deo nostra voluntas faciat Diabolum et horreat ad mentionem nominis
eius, praesertim cum premitur iudicio Dei. Hoc num, quaeso, est
naturalia esse integra?

Sed considera inferiora. Coniunctio maris et foeminae divinitus est
constituta. Sed quam foeda ea nunc est post peccatum? quam ipsa caro
furiose incenditur? Itaque nunc post peccatum coniunctio haec non
tanquam Dei opus in publico fit, sed honesti coniuges querunt sola loca,
remota ab 

[Seite 107b]

Dr] oculis hominum. Ad hunc modum corpus habemus, sed quam miserum, quam
varie laesum? Habemus voluntatem quoque et rationem, sed quam
multipliciter vitiatam? Sicut enim ratio ignorantia multiplici oppressa
est: Ita voluntas non perturbata solum, sed aversa a Deo et inimica Dei
est, quae cum voluptate ad malum fertur, ubi diversum faciendum erat.
Non itaque haec naturae multiplex corruptio extenuanda sed magis
amplificanda est: Quod homo ab imagine Dei, a noticia Dei, a noticia
aliarum creaturarum omnium, ab honestissima nuditate in blasphemias, in
odium, in contemtum Dei, Imo quod plus est, in inimiciciam erga Deum
lapsus est. Taceo iam de tyrannide Satanae, cui propter peccatum misera
haec natura subiecta est. Amplificanda, inquam, haec sunt, propterea
quod, nisi recte cognoscatur magnitudo morbi, remedium quoque non
cognoscitur nec desideratur. Quanto enim magis peccatum extenuaveris,
tanto quoque gratia magis vilescet.

Ad hanc autem amplificationem proprie pertinent, quae Moses supra dixit,
quod Adam et Heua nudi non erubescebant. Non excitabatur in eis illa
foeda libido, sed alter alterum inspiciens agnoscebat Dei bonitatem,
laetabatur in Deo, securus erat in bonitate Dei: Ubi nunc non solum
peccato carere non possumus, sed etiam laboramus desperatione et odio
Dei. Hic tam horribilis casus clare ostendit, quam non integra sint
naturalia.

Sed quanto impudentius hoc ipsum de Diabolo Sophistae affirmant, in quo
etiam maior erga Deum inimicicia, odium et furor est quam in homine, Cum
tamen non malus creatus sit, sed habuerit voluntatem conformem voluntati
Dei. Hanc voluntatem amisit; amisit quoque pulcherrimum et clarissimum
intellectum et versus est in horribilem spiritum, furentem contra suum
Creatorem. An non enim maxima corruptio est ex amico Dei fieri
acerbissimum et obstinatissimum hostem Dei?

Sed opponunt Aristotelis sententiam: Ratio deprecatur ad optima: hanc
etiam quibusdam sacris sententiis conantur confirmare. Item eo, quod
Philosophi disputant: Rectam rationem esse causam omnium virtutum. Haec
quidem non nego esse vera, cum transferuntur ad res rationi subiectas,
ad gubernandas pecudes, aedificandam domum, conserendum agrum. Sed in
rebus superioribus non sunt vera. Quomodo enim recta ratio dici potest,
quae odit Deum? Quomodo voluntas bona dici potest, quae Dei voluntati
resistit ac Deo parere recusat? Quando igitur dicunt: Ratio deprecatur
ad optima, Dic tu: ad optima politice, hoc est, de quibus ratio potest
iudicare. Ibi dictat et ducit ad honestum, et utile corporale seu
carnale. Caeterum cum plena sit ignorationis Dei et aversionis a
voluntate Dei, quomodo potest in hoc gradu bona dici? Notum autem est,
cum praedicatur noticia Dei, et hoc agitur, ut ratio restituatur, tunc,
qui optimi sunt, et melioris, ut sic dicam, rationis ac voluntatis, hi
tanto acerbius Euangelium oderunt.

[Seite 108b]

[II. caput Gen.] 108a

Dr] In Theologia itaque sic dicamus rationem in hominibus esse
inimicissimam Dei. Deinde honestam voluntatem esse maxime adversariam
voluntati Dei, sicut hinc oriuntur odium verbi et persecutio piorum
ministrorum. Quare, ut dixi, non extenuemus, sed amplificemus potius hoc
malum, quod natura humana ex peccato primorum Parentum contraxit: tum
fiet, ut et deploremus hanc nostram conditionem, et suspiremus ad
Christum medicum nostrum, qui in hoc a Patre est missus, ut quae Satan
per peccatum mala nobis inflixit, ea per ipsum sanentur, et nos
restituamur in amissam et aeternam gloriam.

Quod ad historiam praesentem, quam hoc in capite describit Moses,
attinet, dixi antea meam sententiam: Quod mihi videtur hanc tentationem
esse factam in die sabbato, Ita ut in sexto die Adam et Heua sint
conditi, Adam citius, Heua sub vesperam. Sequenti die sabbato mane Adam
Heuae concionatus est de voluntate Dei, quod benignissimus Dominus totam
Paradisum condiderit ad usum et voluptatem hominum, quod etiam lignum
vitae singulari bonitate creaverit, cuius usu restaurarentur vires
corporis, et retineretur perpetua iuventa. Unam autem arborem scientiae
boni et mali esse prohibitam, ex qua non liceat comedere. Hanc
obedientiam tam benigno Conditori praestandam esse. Haec forte cum
dixit, in Paradiso Heuam suam circumducens Adam prohibitam arborem ei
ostendit.

Ita Adam et Heua florentes innocentia et Iusticia originali, pleni
securitate propter fiduciam in Deum tam benignum, deambularunt nudi,
tractantes verbum et mandatum Dei, et benedicentes Deum, sicut in die
sabbato decet. Ibi, proh dolor, intervenit Satan, et intra paucas horas
subvertit ista omnia, sicut audiemus.

Porro hic quoque mare questionum oritur. Nam homines curiosi querunt:
Cur Deus permiserit hoc Satanae, ut tentaret Heuam? Cur autem Satan per
serpentem potius, quam aliam bestiam Heuae insidiatus sit? etc. Sed quis
reddere potest rationem eorum, quae videt divinam maiestatem permisisse
fieri? Cur non potius discimus cum Hiob: Non posse Deum vocari in ius
nec ipsum cogi posse ad reddendam nobis omnium, quae facit aut permittit
fieri,. rationem? Cur non eadem ratione cum Deo expostulamus, quod non
per totum annum terra germinat et arbores virent. Sicut in 

[Seite 109b]

[II. caput Gen.] 109a

Dr] Paradiso omnino existimo perpetuum ver futurum fuisse sine ulla
hieme, sine nive et frigoribus, quae hodie sunt post peccatum. Sed sunt
ista omnia posita in potestate et voluntate divina. Hoc scire satis est.
Accuratius autem ea inquirere est impia curiositas. Quare nos, lutum
manuum eius, cessemus disputare de talibus. Non iudicemus Deum nostrum,
sed sinamus nos ab eo potius iudicari.

Responsio itaque ad omnia huiusmodi argumenta haec una esse debet: Quod
Domino sic placuit, ut periclitaretur Adam et exerceret vires suas.
Sicut adhuc hodie, cum baptisati et in regnum Christi translati sumus,
non vult Deus nos ociosos esse, vult exerceri verbum et dona sua. Ideo
permittit nos infirmos a Satana cribrari. Ad hunc modum videmus
Ecclesiam repurgatam verbo assidue periclitari: Excitantur
Sacramentarii, Anabaptistae et alii fanatici Doctores, qui Ecclesiam
exercent variis tentationibus. Accedunt etiam internae vexationes. Haec
ita permittit Deus fieri, non quod [Weish. 10, 12] constituerit
Ecclesiam aut deserere, aut perire velle, sed, sicut Sapientia dicit,
Illa certamina Ecclesiae et piis obiiciuntur, ut vincant et ipso usu
discant, quoniam omnium potentior est sapientia.

Alia questio hic est, de qua fortasse minore cum periculo, fructu autem
maiore disputari potest, nempe: Cur scriptura ista sic involvat, et non
potius aperte dicat Angelum, qui cecidit, invasisse serpentem et per
serpentem locutum esse, et decepisse Heuam? Sed respondeo: Ista sic
involuta esse, ut omnia reservarentur Christo et eius spiritui, qui per
totum orbem debebat lucere sicut sol meridianus et omnia scripturae
mysteria aperire. Hic spiritus Christi quia in Prophetis fuit,
intellexerunt Prophetae sancti talia scripturae mysteria.

Diximus autem supra serpentem (sicut etiam bestiae sua differentia dona
habent) excelluisse dono calliditatis. Ideo ad hunc Satanae ludum aptior
fuit. Et huius rei satis evidens testimonium est hic Mosi textus, qui
dicit singularem prae omnibus bestiis terrae calliditatem in serpente
fuisse. Miramur hodie in vulpibus istam insidiandi calliditatem, deinde
in fugiendo periculo mirabilem solerciam, quod nonnunquam insectantibus
canibus, postquam cursu defatigata est, caudam obiicit. In eam cum canes
magno impetu feruntur et cursum sistunt, ipsa mirabili celeritate
aliquantulum spacii occupat et sic evadit. Sunt aliae bestiae, in quibus
singularem 

[Seite 110b]

Dr] solerciam et industriam miramur. Sed haec in serpente singularis
fuit, Ideo Satanae commodum organum visum, per quod insidiaretur Heuae.

Qui dixit ad mulierem: Scilicet praecepit vobis Deus, ut non comederetis
ex omni ligno Paradisi?

Disputant Sophistae quoque de genere huius tentationis, qualis nam
fuerit. Num peccaverint Idolatria, num superbia seu securitate, an vero
simplici pomi comestione? Sed nos, si ista, uti debent, paulo
diligentius considerabimus, inveniemus summam et acerrimam omnium
tentationum hanc fuisse, quia serpens invadit ipsam voluntatem Dei bonam
et nititur ex interdictione arboris probare, Dei voluntatem erga hominem
non esse bonam. Ipsam igitur imaginem Dei et summas vires, quae in
natura incorrupta erant, petit. Ipsum summum cultum, quem Deus
ordinaverat, conatur evertere. Frustra igitur disputamus de hoc aut illo
peccato. Sollicitatur enim Heua simpliciter ad omnia peccata, cum contra
verbum et voluntatem Dei bonam sollicitatur.

Itaque Moses cautissime loquitur et inquit: ‘Dixit Serpens’, hoc
est, verbo impugnat verbum. Verbum, quod Adae dixerat Dominus, hoc erat:
‘De ligno scientiae boni et mali ne comede’. Hoc verbum erat Adae
Evangelium et lex, erat eius cultus, erat servitus et obedienti, quam
poterat Deo in ista innocentia praestare. Haec petit Satan, haec conatur
evertere. Nec tantum hoc agit, quod imperiti cogitant, ut ostendat
arborem et invitet ad fructum decerpendum: ostendit quidem, sed addit
aliud et novum verbum, Sicut adhuc solet in Ecclesia.

Quando enim Euangelium pure praedicatur, tunc homines certam fidei suae
regulam habent, et idolatriam cavere possunt. Sed ibi Satan varia
conatur et tentat, quomodo aut a verbo abducat homines aut depravet
verbum. Ita in graeca Ecclesia etiam Apostolorum tempore excitatae sunt
variae haereses: Alius negavit, Christum esse filium Dei, Alius negavit
eum esse filium Mariae, Sicut Anabaptistae hodie impie negant Christum
de carne Mariae aliquid sumpsisse. Ac Basilii temporibus praecipue
conati sunt Spiritum sanctum negare, quod Deus sit.

Eadem exempla nostra aetas etiam vidit, ubi, postquam purior Euangelii
doctrina illuxit, impugnatores operum et verbi Dei non unius generis
exorti sunt. Non quidem cessant aliae tentationes, quod sollicitat Satan
ad scortationem, adulteria et similia flagicia. Sed haec tentatio, cum
Satan verbum et opera Dei petit, longe est gravior et periculosior et
propria Ecclesiae et Sanctorum.

Ad hunc igitur modum Adam et Heuam petit hic Satan, ut verbum eis
eripiat et ut mendacio credant amisso verbo et fiducia in Deum. Hoc cum
accidit, quid mirum est postea fieri superbum? esse contemtorem Dei et
hominum, fieri adulterum, homicidam? etc. Vere igitur haec tentatio 

[Seite 111b]

Dr] caput omnium tentationum est, quae secum affert ruinam seu
violationem totius Decalogi, Fons enim omnium peccatorum est
incredulitas; hanc cum Satan excusso aut depravato verbo excitavit,
nihil ei non facile est.

Sic cum Heua verbum sibi esset passa per mendacium excuti, facillimum
fuit accedere ad arborem et pomum ex ea decerpere. Itaque stultum est
cogitare, sicut Sophistae et Monachi de hac tentatione cogitant, quod
Heua, cum arborem esset intuita, paulatim coeperit incendi cupiditate
decerpendi pomi, donec tandem victa cupiditate pomum ori admovit. Nam
tentatio summa fuit audire aliud verbum ac discedere ab eo, quod Deus
prolocutus erat: Futurum, ut morerentur, si ex ea comedissent. Sed
videamus ordine verba Mosi.

Primo Satan imitatur Deum. Sicut enim Deus erat concionatus Adae, ita
ipse quoque concionatur Heuae. Verum enim est, quod Proverbio dicitur:
In nomine Domini incipit omne malum.1� Sicut igitur ex verbo Dei vero
salus est, Ita etiam ex verbo Dei depravato est perditio. Voco autem
verbum depravatum non solum vocale ministerium, sed etiam persuasionem
internam seu opiniones a verbo dissidentes.

Significat autem hoc Moses per verbum: Dixit. Hoc enim egit Satan, ut
per suum Dicere abduceret Heuam ab eo, quod Deus dixerat, ac sublato
verbo corrupit optimam voluntatem, quam antea habuit homo, ut fieret
rebellis. Corrupit etiam intellectum, ut dubitaret de voluntate Dei. Ex
his sequitur postea rebellis manus contra mandatum Dei extensa ad pomum
carpendum: Deinde os et dentes rebelles. In summa, omnia mala sequuntur
incredulitatem seu dubitationem de verbo et Deo. Quid enim potest esse
peius quam inobedientem esse Deo et obedire Satanae?

Hanc astuciam ei maliciam Satanae imitantur omnes Haeretici, ut specie
boni eripiant hominibus Deum et verbum quasi ex oculis et fingant eis
alium Deum novum, qui nusquam est. Nam si spectes verba, nihil iis
sanctius, nihil religiosius est. Testantur Deum, quod ex toto corde
querant salutem Ecclesiae, detestantur, ut qui maxime impia docentes,
Nomen et gloriam Dei magno conatu fatentur se cupere propagare. Quid
multis? non volunt videri, quod sint Doctores Diabolici seu Haeretici,
et tamen hoc unum agunt, quomodo veram doctrinam opprimant, et Dei
cognitionem obscurent.

Itaque facilis postea lapsus est. Incauti enim homines patiuntur se a
verbo abduci ad periculosas disputationes, non contenti verbo querunt:
Cur et quare ista sic fiant? Sicut Heua cum audit Diabolum in dubium
vocare mandatum Dei, periit. Ita nos cum dubitamus: Num voluerit Deus
nos morte et peccato oppressos salvari per Christum, quam facile
accidit, 

[Seite 112b]

Dr] ut decipiamur et patiamur nobis indui cucullos, ut propter opera
perfectionis coronemur?

Ita ne advertentibus quidem hominibus novus fingitur a Satana Deus.
Proponit enim ipse quoque verbum, sed non quale a Deo propositum est, ut
scilicet praedicetur poenitentia et remissio peccatorum in nomine
Christi. Cum ad hunc modum verbum Dei mutatur aut depravatur, tunc,
sicut Moses in cantico suo dicit: ‘Veniunt novi recentesque Dii, quos
non coluerunt [5. Mose 32, 17] Patres nostri’, Deut. 32.

Has insidias novisse utile est. Si enim doceret Satan occidendum,
fornicandum, parentibus resistendum esse, quis non videret eum suadere a
Domino prohibita? Facile itaque esset eum cavere. Sed hic cum verbum
aliud proponit, cum disputat de voluntate Dei, cum opponit nomen Dei,
Ecclesiae et populi Dei, ibi tam facile caveri non potest. Sed est opus
acerrimo iudicio spiritus, ut distinguamus inter Deum verum et novum
Deum. Sicut Christus distinguit, cum Satan ei persuadere conatur, ut
dicat, ut lapides panis fiant, ut se praecipitet de pinnaculo templi.
Volebat enim Satan Christo persuadere, ut conaretur aliquid sine verbo.
Sed non potuit Christum decipere, sicut Heuam decepit, retinet enim
verbum nec patitur se a vero Deo ad falsum et novum Deum abducere.

Vere enim fons omnis peccati est incredulitas et dubitatio, cum a verbo
disceditur. His quia mundus plenus est, ideo manet in idolatria, negat
veritatem Dei et fingit novum Deum.

Monachus est idolatra. Sic enim imaginatur: Si secundum regulam
Francisci aut Dominici vixerit, eam esse viam ad regnum Dei. Hoc autem
est fingere novum Deum et fieri idolatram, Quia verus Deus pronuntiat
viam ad regnum coelurum esse, si credas in Christum. Amissa igitur fide
sequitur incredulitas et idolatria, quae transfert gloriam Dei in opera.
Sic Anabaptistae, Sacramentarii, Papistae, omnes sunt Idolatrae. Non
quod lapides aut ligna adorent, sed quia adorant cogitationes suas
relicto verbo.

Pertinet itaque hic locus eo, ut discamus initium peccati originalis
fuisse hanc tentationem Diaboli, cum a verbo Dei abduxit Heuam ad
Idolatriam, contra primum, secundum et tertium praeceptum.

Huc enim proprie pertinent verba haec: ‘Scilicet praecepit vobis
Deus?’ Est horribilis audacia Diaboli fingentis novum Deum et negantis
priorem verum et aeternum Deum cum tanta securitate et fiducia. Quasi
dicat: Profecto fatui estis, si creditis Deum ita praecepisse, Deus enim
nullo modo talis est, ut tam sollicite curet, sive edatis, sive non.
Quia enim est arbor scientiae boni et mali, quomodo potest in eum cadere
tanta invidia, ut nolit vos esse sapientes?

Porro ineffabilis haec malicia satis arguit, etsi Moses tantum serpentis
et non etiam Satanae mentionem facit, Satanam huius negotii architectum
fuisse. Ac Patres et Prophetae sancti, quantumvis involuta haec essent, 

[Seite 113b]

Dr] tamen Spiritu sancto eos illustrante facile viderunt non esse hoc
negocium Serpentis, sed fuisse in serpente Spiritum illum, hostem
innocentis naturae, de quo Christus in Euangelio clare concionatur, Quod
non steterit in veritate, [Joh. 8, 44] et quod homicida et mendax sit.
Euangelii enim fuit ista explicare clarius et ostendere hunc hostem Dei
et hominum.

Viderunt autem Patres hoc ipsum ex tali ratiocinatione: Certum est
fuisse tum omnes creaturas in perfecta obedientia secundum sententiam:
‘Et vidit Deus cuncta, quae fecit, et erant valde bona’. Hic autem
in serpente prodit se talis Spiritus, qui sit hostis Dei et verbum Dei
depravet, ut eo modo innocentem Hominem in peccatum et mortem inducat.

Manifestum igitur est, fuisse in Serpente aliquid deterius, quod proprie
possit vocari Adversarius Dei, mendax et homicida Spiritus, in quo
maxima et horribilis est securitas, quod non veretur depravare mandatum
Dei et sollicitare hominem ad idolatriam, ex qua novit totum genus
humanum periturum esse. Vere horribilia haec sunt, cum recte a nobis
aestimantur, Ac videmus etiamnum in Papistis et aliis sectis exempla
similis securitatis, qua verbum Dei depravant, et homines seducunt.

Heua initio egregie resistit Tentatori. Ducitur enim adhuc Spiritu illo
praelucente, sicut supra ostendimus: Hominem integrum, et ad Dei
similitudinem esse conditum. Sed tandem patitur se persuaderi.

De lapsu autem Angelorum incertum est, quo die acciderit, secundo ne an
tertio? Hoc tantum ex Euangelio ostendi potest cecidisse eum de coelo,
[Luk. 10, 18] sicut Christus testatur: Vidisse se, quomodo de coelo
ceciderit. An autem perfecti tum fuerint coeli, an rudes adhuc et
imperfecti, nescimus.

Sed haec disputatio non est propria huius loci. Hoc autem proprium est
videre extremam maliciam cum horribili securitate coniunctam, quod non
veretur hic spiritus mandatum divinae maiestatis in dubium vocare,
praesertim cum sciat, quanta totius humani generis calamitas secutura
sit.

Secundo consideranda etiam est astucia singularis, quae in hoc primum
deprehenditur, quod Satan invadit summas hominis vires et ipsam Dei
similitudinem impugnat, nempe voluntatem recte de Deo sentientem. Fuit
serpentis astucia (inquit textus) maior, quam omnium animalium terrae.

Sed haec astucia supra illam naturalem astuciam Serpentis est, quod cum
homine disputat de verbo et voluntate Dei. Hoc serpens ex natura
conditionis suae non potuit, qui fuit subditus hominis imperio. Spiritus
autem, qui in Serpente loquitur, sic callidus est, ut hominem vincat, et
persuadeat comedere de fructu ligni prohibiti. Non igitur creatura Dei
sic loquitur, quae bona est, sed hostis acerrimus Dei et hominum, qui
quidem [Joh. 8, 44] etiam creatura Dei est, sed non sic mala creata a
Deo. ‘Non enim stetit in veritate’, ut Christus dicit, Ioh. 8. Haec
plana consequentia ex Euangelio et hoc textu sequuntur.

[Seite 114b]

Dr] Deinde deprehenditur astucia etiam in eo, quod Satan invadit
infirmam partem humanae naturae, Heuam foeminam et non Adam masculum.
Quanquam enim ambo aequaliter iusti creati sunt, tamen Adam Heuae
praestitit. Sicut enim in tota reliqua natura mascula virtus excedit
alterum sexum: Ita etiam in integra natura masculus praestitit nonnihil
foemellae. Ideo Satan quia Adamum praestantiorem esse videt, non audet
eum invadere, metuit enim, ne frustra cedat conatus. Ac credo, si primum
tentasset Adamum, Adami victoriam fuisse futuram. Pede contrivisset
potius serpentem et dixisset: Tace tu, Dominus aliud iussit. Satan
igitur Heuam tanquam infirmiorem partem adoritur et tentat eius
fortitudinem, videt enim eam sic confidere viro, ut non putet se posse
peccare.

Porro hic quoque admonemur de permissione divina, quod Diabolo permissum
est invadere bestias, sicut hic invasit serpentem. Non enim dubium est
verum Serpentem fuisse, in quo Satan fuit et cum Heua collocutus est.

Quod autem disputant, an fuerit humana facie, ridicula sunt. Fuit
serpens bestiola pulcherrima, alioqui non sic secure cum eo esset
collocuta Heua. Post peccatum autem non solum illa Serpentis pulchritudo
immutata est (minatur enim Deus futurum, ut repat humi, qui ante erectus
incessit sicut gallus: Item, ut comedat terram, qui prius vescebatur
melioribus fructibus), Sed etiam securitas illa amissa est, fugimus enim
a serpentibus, sicut vicissim serpentes nos fugiunt. Haec vulnera
naturae propter peccatum inflicta sunt, Sicut nos nuditatem, rectam
voluntatem, sanum intellectum amisimus. Ac de astutia quoque plurimum
Serpentem amisisse credo, quam Moses hic tanquam singulare donum
Creatoris praedicat. Sicut igitur Serpens hodie malus est inter bestias,
ita tum pulchrum, bonum, benedictum et amabilem fuisse iudico, cum quo
non homo solum, sed caeterae quoque bestiae libenter et cum voluptate
vixerunt. Quare Satanae quoque ad hanc rem, quam instituit, aptissimus
fuit, ut per eum loqueretur et ad peccatum Heuam sollicitaret.

Haec mea est cogitatio de serpente naturali, quo Satan abuti voluit, qui
fuit tum pulcherrima bestiola sine venenata cauda, sine squamis illis
foedis. Haec enim propter peccatum postea accesserunt. Sicut videmus in
Mose praeceptum esse, ut bestiae, quae caedem fecissent, occiderentur,
non aliam ob causam, quam quod Satan per eas peccavit occidendo hominem.
Ita serpens in testimonium huius lapsus et maliciae diabolicae punitus
est.

Quod ad Grammaticam attinet, Latinus particulam Aph Ki vertit ‘Cur’.
Etsi autem id a sententia non multum abludit, tamen minus proprium est.
Nam prima et maxima tentatio est, quando disputatur de consilio Dei:
Quare Deus hoc vel illud fecerit? Mea autem sententia Emphasis non est
posita in illa particula Cur vel Num, sed potius in nomine Elohim: Deus.
Id enim facit tentationem fortiorem.

[Seite 115b]

Dr] Quasi dicat: Profecto bene fatui estis, si cogitatis Deum noluisse,
ut de hac arbore comederetis, qui super omnes Paradisi arbores vos
constituit dominos. Imo vestra causa eas condidit. Quomodo, qui favit
vobis omnia, huius unius arboris fructus invidere vobis potest tam
iucundos et suaves? Eo enim respicit Satan, quomodo eis verbum eripiat
et cognitionem Dei, ut statuant: non est haec voluntas Dei, Deus hoc non
praecipit. Hanc enim sententiam sequentia quoqe comprobant, ubi dicit:
Non moriemini. In hoc enim Satanae posita sunt omnia, quomodo a verbo et
fide, hoc est, a vero Deo abducat ad falsum Deum.

Hanc rationem Satanae sequuntur omnes Fanatici spiritus. Sic Arius:
Putas ne, quod Christus sit Deus, qui clare dicit: Pater maior me est?
Sic Sacramentarii: Putas ne, quod panis sit corpus Christi et vinum
sanguis Christi? profecto sic absurda Christus ne cogitavit quidem. His
cogitationibus cum postea indulgent homines, paulatim a verbo discedunt
et incidunt in errorem.

Cum igitur caput tentationis sit dubitare, an Deus hoc dixerit, rectius
emphasis ponitur in nomine ‘Deus’. Particula ‘Quare’
languidiusculam sententiam facit. Magis igitur mihi placet, ut vertas:
‘Non’, vel ‘Num’ dixit Deus: Non comedetis de omni ligno horti?
Non enim hoc agit proprie, ut quaerat causam, quare Deus hoc dixerit?
Illud potius agit, ut Heua statuat Deum hoc simpliciter non dixisse, ut
ita verbum ei eripiat. Videt enim, rationem hoc modo facile posse falli,
quando sub Dei nomine et verbo Deus et verbum amittitur.

Porro hoc quoque insidiosissime dictum est, quod in genere loquitur et
includit universaliter omnes arbores. Quasi dicat: Habetis universale
dominium in omnes bestias, et scilicet Deus, qui universale hoc dominium
in omnes bestias vobis tradidit, non tradidit simul omnes arbores? Quin
hoc potius cogitabitis: Sicut Deus omnem terram et pecudes omnes vobis
subiecit, Ita etiam concessit usum omnium terra nascentium.

Haec sane magna tentatio est, qua Heuae animum sic conatur sollicitare,
ut statuat Deum non esse dissimilem sui. Itaque si tradidit aliarum
creaturarum universalitatem, tradidit quoque universalitatem arborum.
Sequitur igitur mandatum de arbore non gustanda non esse Dei mandatum,
aut saltem non sic intelligendum, quasi nolit ex ea Arbore comedi.

Sic gemina tentatio proponitur, qua tamen Satan idem agit. Prima est:
Deus hoc non dixit, Ergo licet ex arbore hac comedere. Secunda est: Deus
dedit vobis omnia, Ergo habetis omnia: Ergo una haec arbor vobis non est
prohibita etc. Tendit autem utraque ad id, ut a verbo et a fide
abducatur Heua. Nam hoc praeceptum, quod eis a Deo traditum est de non
gustanda hac arbore, arguit Adam cum suis posteris victurum fuisse etiam
in integra natura in fide, donec ex corporali hac vita esset translatus
ad spiritualem. Ubi enim verbum est, ibi necessario etiam est fides. Hic
est 

[Seite 116b]

Dr] verbum: Ne gustet hanc arborem, alioqui eum moriturum esse, Oportuit
igitur Adamum et Heuam credere, quod arbor haec esset saluti inimica.
Sic inclusa est in hoc ipsum praeceptum fides.

Nos, qui ex peccato transferimur in iusticiam et ex mortali corpore ad
corpus immortale, etiam in fide vivimus. Sed verbum habemus aliud, quod
Adam in integra natura non habuit, qui simpliciter ex animali vita erat
transferendus ad spiritualem. Ideo supra dixi hanc arborem in medio
Paradisi futuram fuisse ceu templum, in quo hoc verbum praedicaretur,
quod aliae arbores omnes essent salubres, haec autem esset exiciosa.
Quare discerent obedire Deo et hunc cultum Deo praestare, ne ex ea
gustarent, Deum enim prohibuisse.

Ad hunc modum natura incorrupta, quae Dei noticiam veram habuit, tamen
habuit verbum seu praeceptum, quod esset supra intellectum Adae et credi
oporteret. Ideo autem hoc praeceptum traditum est innocenti naturae, ut
haberet Adam signum seu formam colendi Deum, Deo gratias agendi et
instituendi filios suos. Hoc videns Diabolus et sciens, quod hoc
praeceptum esset supra intellectum hominis, tentat Heuam, ut ipsa
cogitet, sit ne hoc Dei mandatum et voluntas, an non? Est autem haec
omnis tentationis origo et caput, cum de verbo et Deo ratio per se
iudicare conatur sine verbo.

Voluerat Deus, ut hoc praeceptum esset homini occasio obedientiae et
cultus externi. Item, ut arbor ista esset ceu signum, quo testaretur
homo se Deo obedire. Sed Satan quia disputationem movet, An hoc Deus
praeceperit, ab hac obedientia hominem conatur abducere ad peccatum. Hic
unica salus fuisset, si Heua ursisset mandatum Dei nec passa se esset ad
alias disputationes abduci: Num Deus hoc mandasset? Num, cum omnia
hominis causa condiderit Deus, una haec arbor ad hominis perniciem sit
condita? Sapientia quidem esse videtur, haec perscrutari accuratius, sed
cum primum huiusmodi disputationibus indulget animus, actum est. Sed
audiamus, quid responderit Heua.

[3, 2. 3] Cui respondit mulier: De fructu lignorum, quae sunt in
Paradiso, vescimur; De fructu vero ligni, quod est in medio Paradisi,
praecepit nobis Deus, ne comederemus, neque tangeremus illud, ne forte
moriamur.

Initia satis secunda sunt, distinguit inter reliquas arbores et hanc,
recitat mandatum Dei. Sed ibi labascit, cum ad poenae commemorationem
est ventum. Non enim recitat poenam, sicut a Domino proposita fuerat.
Simpliciter enim dixerat: ‘Quacunque die ex ea comederitis, morte
moriemini’. Ex hac absoluta sententia facit ipsa non absolutam, sed
addit: ‘Ne forte moriamur’.

Hoc notabile et non praetereundum vitium est, arguit enim, quod a fide
deflexerit ad infidelitatem. Nam sicut promissio exigit fidem, Ita etiam


[Seite 117b]

Dr] comminatio exigit fidem. Statuere debebat Heua: Si manducavero,
certo moriar. Hanc fidem sic invadit Satan insidiosa oratione, ut Heua
addat particulam ‘Forte’. Sic enim persuasa erat a Diabolo, ut
cogitaret Deum neutiquam tam esse crudelem, ut propter pomum gustatum
occidat. Sic veneno Satanae cor Heuae nunc infectum est.

Noster textus ideo hic quoque parum bene translatus est, quod sonat,
quasi Heua sua verba recitet, cum recitet verbum Dei et de suo ad verbum
Dei addat particulam ‘Forte’. Successit itaque dolus mendaci
Spiritui, quod enim praecipue quesivit, quomodo Heuam a verbo et fide
abduceret, id nunc eo usque perfecit, ut Heua depravet verbum Dei, hoc
est, ut Pauli [Tim 5,13] verbis utar, avertit eam a voluntate divina, ut
post Satanam eat, 1. Timoth. 5. 1. Initium autem ruinae est averti a Deo
et converti ad Satanam, hoc est, non constanter manere in verbo et in
fide. Haec initia cum videt Satan, incumbit iam summa vi, tanquam in
inclinatum parietem, ut penitus eam opprimat.

[3, 4. 5] Et dixit serpens ad mulierem: Nequaquam moriemini: Sed scit
Deus, quod ea die, qua ex hac Arbore comedetis, aperientur oculi vestri,
Et eritis sicut Dii, scientes bonum et malum.

Haec est Satanica Rhetorica, qua miseram mulierculam penitus obruit, cum
videt eam aversam a Deo et inclinatam ad alium Doctorem audiendum. Supra
cum diceret: ‘Num Deus vobis hoc praecepit’, non manifeste negavit
verbum, sed per modum questionis in dubitationem conatus est Heuam
abducere. Nunc postquam hoc se effecisse videt, incipit cum summa
temeritate simpliciter Dei verbum negare et Deum mendacii et
crudelitatis arguere. Non satis ei est Heuam addidisse particulam
‘Forte’, sed ex particula ‘Forte’ nunc facit negationem et
dicit: Non moriemini.

Videmus igitur hic, quam horribilis res sit, cum Diabolus incipit
hominem tentare. Ibi enim ruina ruinam trahit et in speciem levis
offensio ingentem ruinam commovet. Magnum erat averti a Deo et verbo
eius, et praebere aures Satanae. Sed longe maius est, quod nunc fit, ut
assentiatur Heua Satanae, arguenti Deum mendacii, et impingenti quasi
colaphos in faciem Dei. Non igitur amplius aversa est Heua, ut in prima
tentatione, sed cum Satana incipit contemnere Deum, negare verbum Dei,
et credere patri mendaciorum contra verbum Dei.

Haec nobis documento sint, ut discamus, quid sit homo. Si enim accidit
hoc in natura adhuc integra, quid putabimus de nobis futurum esse? Et
exempla ante oculos sunt. Qui nobiscum initio gratias Deo agebant pro
revelato verbo, horum multos videmus non solum cecidisse sed etiam nunc
adversari nobis.

Sic postquam Ariani cepissent labi a fide divinitatis Filii, mox in eum
furorem acti sunt, ut verae Ecclesiae hostes fierent et eam summa
crudelitate persequerentur.

[Seite 118b]

Dr] Sicut eiusdem furoris exempla etiam in Anabaptistis vidimus. Omnes
cum initio ad particulam ‘Forte’ a Satana abducti sunt, postea ex
‘Forte’ faciunt negativam ‘Non’: ex desertoribus Dei etiam fiunt
persecutores Dei. Imitantur enim Patrem suum Satanam: Is postquam de
coelo per peccatum delapsus est, acerrimus hostis Christi et Ecclesiae
factus est.

Nec desunt hodie exempla similia: Neque enim habemus acriores hostes,
quam qui a nostra doctrina defecerunt. Ex hoc enim peccato sequitur [Ps.
14, 1] illud infelix elogium: ‘Dixit insipiens in corde suo: non est
Deus’. Non enim sic lapsis satis est averti a Deo, nisi etiam Deum et
verbum eius impugnent.

Quare hac Regula praecipue opus est, ad quam tanquam ad sacram ancoram
respiciendum est in omni vita, ut, postquam constat hoc esse verbum Dei,
quod habemus et profitemur, simplici fide ei assentiamur et non
disputemus curiose. Nam omnis curiosa disputatio certissimam secum
affert ruinam.

Habemus Christi verbum manifestum de coena Domini, ubi de pane dicit:
Hoc est corpus meum, quod pro vobis traditur. De poculo: Hic est calix
novi Testamenti in meo sanguine. Fanatici igitur, cum a fide horum
verborum discedunt, et disputant: Quomodo haec sic esse possunt,
paulatim eo labuntur, ut simpliciter hoc verbum Christi negent et
impugnent, Sicut hoc in loco Heuae accidit.

Sic cum Arius de Deo cogitat, quod sit simplicissima unitas, Inicio
apprehendit hanc propositionem: Forte Christus non est Deus. Deinde
tantisper absurditates colligit, dum plane defendat et statuat certo,
Christum [Joh. 1, 1] non esse Deum. Non movet eum, quod Iohannes clare
dicit: ‘Verbum erat Deus’. Non movet eum, quod Christus iubet
baptisari in nomine Patris et Filii, et Spiritus sancti. Non, quod
mandatum habemus credendi in Christum, adorandi et invocandi eum. Quid
autem est magis absurdum, quam quod nobis sumimus iudicium de Deo et
verbo eius, qui a Deo iudicari debebamus? Ergo in hoc simpliciter
consistendum est, cum audimus Deum aliquid dicere, ut id credamus et non
disputemus, sed potius captivemus intellectum in obsequium Christi.

[Jes. 7, 9] Recte citatur Esaiae sententia Cap. 7.: ‘Nisi
credideritis, non permanebitis’. Nam etiamsi rumpamur, tamen nunquam
intelligemus: Quomodo oculus videat, quomodo auris audiat, quid anima
sit? etc. Et tamen haec in nobis sunt, his quotidie et omni momento
utimur in omnibus actionibus. Quomodo igitur intelligemus illa, quae
supra omnes sensus in solo verbo sunt? Sicut in solo verbo est, quod
ille Panis sit corpus Christi, quod Vinum hoc sit sanguis Christi: credi
debent, intelligi nec debent nec possunt.

Sic quod ad praesentem Mosi locum attinet, verba erant simplicissima:
‘Ex arbore in medio Paradisi non comedetis’. Sed rationem horum
verborum non intelligebat ratio, quare Deus haec ita vellet fieri. Dum
igitur curiosius 

[Seite 119b]

Dr] inquirit Heua non contenta eo, quod audierat Dominum praecepisse,
periit. Quare haec tentatio verum exemplar est omnium tentationum, per
quas Satan impugnat verbum et fidem. Priusquam Heuam subit libido
comedendi pomi, amisit verbum, quod Deus ad Adamum dixit. Hoc verbum si
retinuisset, mansisset reverentia Dei et fides. Ubi contra, amisso verbo
adest contemptus Dei et obedientia Diaboli.

[1. Petri 5, 9] Haec utilia sunt, ut discamus, sicut Petrus dicit, in
tentatione fortiter stare et resistere Tentatori retinentes verbum forti
fide et occludentes aures, ne admittamus ea, quae a verbo aliena sunt.
Vere enim haec παθήμυατα Heuae et Adae nobis sunt
μαθήμυατα, ne a verbo et fide abducti patiamur eadem.

Quod sequitur in textu: ‘Scit Deus, quod aperientur oculi vestri’,
duplicem sententiam habet. Aut enim intelligi potest, quod dixerit hoc
ad movendam invidiam Deo, qui tam utili fructu noluit vesci hominem, ut
Heua hoc modo inciperet odisse Deum tanquam parum faventem. Aut, sicut
ego intelligo, laudat Deum, ut eo facilius Heuam in fraudem inducat.
Quasi dicat: Profecto Deus non talis est, ut velit vos tanquam in
tenebris vivere sine cognitione boni et mali. Bonus est: nihil vobis
invidet, quod ad vos iuvandos aliquomodo conducibile est; Aequo animo
feret vos ipsi esse similes.

Ad hunc modum cum Satan Deum laudat, tum vere habet novaculam in manu,
ut gulam praecidat homini. Hic enim lapsus facillimus est, ubi ad id,
quod cupiditas suadet, etiam praetextus verbi et voluntatis Dei accedit.
Atque hoc facit, ut potius intelligam, haec a Satana dici ad
persuadendam Heuam quam ad invidiam movendam Deo. Et tamen liberum vobis
facio, ut sequamini, quod libet. Summa certe haec est, quod conatur a
verbo abducere et persuadere, ut Heua id faciat, quod per verbum erat
prohibitum. Est enim acerrimus verbi Dei hostis, quod novit in
obedientia verbi nostram salutem esse positam.

Sed hic movetur questio non sane absurda: Qui fiat, quod Heua peccatum
suum nondum sentiat? Etsi enim pomum nondum voraverat, tamen peccavit
contra verbum et fidem, si quidem a verbo aversa est ad menda- cium, a
fide ad incredulitatem, a Deo ad Satanam, a cultu Dei ad idolatriam. Hoc
cum caput peccati sit (Nam pomum decerpere non fuit peccati caput), qui
fit, quod mors non statim sequitur? Qui fit, quod peccatum suum non
sentit? Imo, qui fit, postquam ipsa pomum comedit, quod mortem non
sentit, priusquam Adamum etiam persuaserit ad comedendum?

Scholae varia disputant de Rationis portione superiore et inferiore,
quod Adam sit superior portio rationis, Heua inferior. Sed his
ineruditis et scholasticis rationibus omissis queramus veram sententiam.
Ea autem haec est:

Primum Deus est longanimis: Itaque non statim punit peccatum: Alioqui
fieret, ut in peccatis statim periremus. Hac longanimitate Dei Satan 

[Seite 120b]

Dr] abutitur, cui utile est ad institutum suum, ut homo peccatum suum
non statim sentiat. Fit itaque, ut, quia poena cessat, Satan animum
impleat securitate, ut non solum homo non observet a se peccatum esse,
sed ut etiam in peccatis suis gaudeat et exultet.

Sicut videmus in Pontificibus. Hi si carnificinam conscientiarum imo
interitum hominum, in quem per impiam doctrinam eos adducunt, oculis et
animo cernere possent, sine dubio emendarent doctrinam. Iam autem Satan
oculos quasi praestringit, ne iram Dei et iudicium suum videre possint.
Itaque in his ipsis gravissimis peccatis cum summa securitate, cum
gaudio et laeticia vivunt ac quasi re bene gesta magnificos triumphos
agunt.

Idem plane hic Heuae accidit. Per incredulitatem a verbo in mendacium
ruerat. Itaque coram oculis Dei iam mortua. Tenente autem Satana animum
et oculos mortem non solum non videt nec sentit, sed paulatim etiam
magis incenditur cupiditate pomi, et delectatur in idolatria ista et
peccato. Si igitur Heua a verbo non discessisset, abominatio ei fuisset
sic inspicere pomum, ut eo vesci cuperet. Nunc cum voluptate hoc
peccatum in animo versat. Ubi prius refugisset, si quem alium vidisset
extendentem manus ad arborem istam: Nunc morae impatiens est sic
descendente peccato ad inferiora membra, et prorumpente ex corde. Haec
igitur delectatio et cupiditas comedendi pomi est tanquam morbus ex
peccato natus, quem postea mors sequitur, licet eam Heua interim, dum
peccat, non sentiat, sicut sequitur.

[3, 6] Vidit itaque mulier, quod bonum esset Lignum ad vescendum, et
pulchrum oculis et delectabile, quia prudentes faceret: tulit de Fructu
illius, et comedit, Deditque Viro suo, et comedit

Vide, quomodo peccatum paulatim diffundatur in omnes sensus. Quid enim
omittit Heua, quod ad peccatum augendum attinet, postquam Satanae contra
Dei verbum credit futurum, ut non moriatur, sed potius, ut aperiantur
oculi, et cognoscat malum et bonum? Oculi non possunt satiari aspectu.
Parum ei est, quod habet cognitionem Dei et rectam rationem, etiam mali
cognitionem optat accedere. Hoc vero est Satanae ipsissimum venenum,
quod optat sapere supra id, quod ei praeceptum erat. Est enim haec
sapientia mors, et inimica sapientiae Dei in praecepto traditae. Facit
enim haec sapientia, ut, quod peccatum est, iudicet esse iusticiam, et
quae extrema insania est, sentiat esse optimam sapientiam.

Emphasis igitur in eo est, quod tamen latinus textus omisit, quod
scilicet arbor ideo videbatur delectabilis, quia prudentes faceret. Hoc
enim Diabolus in omnibus tentationibus solet, ut, quanto homo a verbo
discedit longius, tanto videatur sibi doctior et sapientior.

 quibusdam sententiis male detortis λόγον 

[Seite 121b]

Dr] fuisse dicit ante creaturas et tamen esse creatum. Anabaptistis
magna sapientia videtur, cum plenis buccis declamitant: Aquam non posse
attingere spiritum seu animam, sed nudam cutem: Igitur baptismum non
facere ad remissionem peccatorum. Sicut novimus fanaticos spiritus
alicubi baptisasse sine aqua, qui tamen gloriantur se nunquam
dissensisse a nobis. Ac verum est, quod haec est sapientia, sed est
sapientia Diabolica contraria verbo et sapientiae Dei. Est autem propria
haec Diaboli tentatio, ut nos sic reddat sapientes contra et supra
verbum Dei, sicut ipse fuit in coelo. Longe autem vincit haec sapientiae
tentatio illas crassiores libidinis, avariciae, superbiae etc.

Verbum Hischil significat prudentem esse, inde Maschil sapiens, [Ps. 14,
20] prudens, ut Psal. 14. ‘Vidit Deus de coelo super filios hominum,
num quis [Jes. 53, 13] esset intelligens et qui requirat Deum’. Et
Esa. 53. ‘Servus meus Iaschil, prudenter aget’. Significat autem
proprie eam sapientiam, qua cognoscitur Deus. At habuit eam lucem ceu
solem Heua antea in corde suo, siquidem verbum habebat, Deinde etiam
cognitionem omnium creaturarum. Sed ea sapientia non contenta vult
altius ascendere, et Deum aliter cognoscere, quam in verbo suo
ostenderat. Hic ille lapsus est, ut amissa vera sapientia ruat in
extremam coecitatem.

Sicut autem Satan tum fecit, ita adhuc facit. Iubet Deus, ut credamus
Euangelio de Filio suo, et sic salvemur. Haec vera sapientia est, sicut
[Joh. 17, 3] Christus quoque dicit: ‘Haec est vita aeterna, ut
cognoscant te, verum Deum, et quem misisti Ihesum Christum’. Hanc
sapientiam Monachus negligit et vertitur ad alia: induit cucullum,
cingit se fune, suscipit votum coelibatus etc., ac statuit sic
placiturum se Deo et salvatum iri. Haec est ista sublimis sapientia,
quae exercetur in cultu et religione erga Deum, plantata per Satanam et
originale peccatum in hac misera natura, ut homines omisso verbo, quod
Deus proposuit ad salutem, vertantur ad suas cogitationes. Sicut Heua
sapientissima foemina condita appetit aliam sapientiam extra verbum et
propter hanc sapientiam sic multipliciter peccat omnibus sensibus,
videndo, cogitando, desiderando et operando.

Non igitur audiendi sunt, qui disputant: Crudelitatem esse, quod propter
pomi morsum natura haec sic misere corrupta sit et demersa in mortem et
reliquas calamitates. Nam Epicurei cum haec audiunt, tanquam fabulam
rident. Sed diligenti Lectori facile apparet pomi morsum non esse
causam. Peccatum causa est, quo peccat Heua contra utranque tabulam et
contra ipsum Deum et verbum eius, ac peccat eo modo, ut verbum Dei
abiiciat et se totam praebeat Satanae discipulam.

Haec nullo modo possunt extenuari, sunt enim, ut dicunt, praegnantes
causae harum poenarum, quas sustinemus, tam horribile peccatum et tam
horribilis aversio a Deo. Hanc intueri animo debebamus et non tantum
haerere in decerpto ac vorato pomo. Qui enim solum opus et non peccatum,
ex quo opus hoc secutum est, intuentur, hi non possunt Deum non accusare


[Seite 122b]

Dr] crudelitatis, quod ob tantillum peccatulum tantas poenas universo
generi humano inflixerit. Quare oderunt Deum et desperant, Aut sicut
Epicurei haec tanquam fabulam rident.

In verbum igitur respiciendum est. Est autem id Dei verbum. Quam magnum
igitur est verbum, tam magnum etiam est peccatum, quod contra verbum
admittitur. Huic peccato universa natura succumbit. Quomodo enim id
posset vincere? est enim inexhaustae magnitudinis. Quare ad vincendum
hoc peccatum eo opus est, qui afferat secum inexhaustam iusticiam, hoc
est, filio Dei.

Atque hoc etiam Satanae astus ostendit. Neque enim Heuam statim
sollicitat suavitate pomi. Summam virtutem hominis primum invadit, fidem
in verbum. Radix igitur et fons peccati est incredulitas et aversio a
Deo, Sicut e contra fons iusticiae et radix est fides. Et Satan primum
abducit a fide ad incredulitatem. Hoc ubi confecit, ut non crederet Heua
praecepto a Deo tradito, facile fuit etiam id perficere, ut involaret in
arborem et pomum decerptum comederet. Nam peccatum per incredulitatem
consummatum in corde sequitur etiam externa inobedientia. Ad hunc modum
peccati ratio consideranda est secundum suam magnitudinem veram, in qua
nos omnes periimus. Nunc sequitur revelatio peccati cum poenis suis.

[3, 7] Tum aperiebantur oculi amborum, Cumque cognovissent, se esse
nudos, consuerunt folia ficus, et fecerunt sibi perizomata.

Dixi supra, eandem formam esse omnium tentationum Satanae quod primo
fidem tentat, et a verbo abducit. Deinde sequuntur peccata contra
secundam tabulam. Haec nostra experientia sic geri videmus. Quae iam
sequuntur, ad descriptionem peccati pertinent, quale sit, cum in actu
est, et quale sit postea, cum transiit. Dum enim in actu est, non
sentitur, alioqui rediremus in viam admoniti incommodis, quae peccatum
affert. Sed ea quia latent, postquam ab integritate et fide discessum
est, secure procedimus in ipsum opus. Sicut Heua delinquit in pomo,
postquam persuasa est contra verbum Dei futurum, ut non moriatur sed
tantum aperiantur oculi et prudentior fiat. Hoc venenum Satanae cum
auribus haustum est, extendit manum ad prohibitum fructum, et ore edit.
Sicque peccat per omnes sensus animi et corporis, et tamen peccatum
nondum sentit. Comedit enim pomum cum voluptate et hortatur Maritum
quoque, ut idem faciat.

Similia sunt haec in omnibus tentationibus et peccatis sive libidinis
sive irae sive avariciae. Dum enim peccatum in opere est, non sentitur,
non terret, non mordet, sed blanditur et delectat. Nec mirum est
nobiscum ista sic fieri, qui isto veneno peccati originalis a planta
pedis usque ad verticem infecti sumus. Si quidem in natura adhuc integra
haec accidere. Itaque homines prophani, deinde spiritus Fanatici, qui
vel fidem non habuerunt vel a fide lapsi sunt, videmus, quam securi
sint, quam in defendendis erroribus 

[Seite 123b]

Dr] vehementes et pertinaces sint, ut etiam mori non recusent. Est haec
peccati natura, ut aliquandiu non sentiatur. Quando autem postea per
legem revelatur peccatum, tum nimis graviter incumbit in hominem.

Sed ante hanc revelationem, dum perpetratur, non sunt oculi Heuae
aperti, alioqui mortua esset, priusquam attigisset pomum. Quia autem
oculi nondum aperti sunt et manet incredulitas, manet simul delectatio
pomi prohibiti, manet studium et desiderium sapientiae acquirendae, quae
etiam prohibita erat, misera Heua tum spiritu tum corpore sic absorbetur
in incredulitate, ut non videat se male agere.

Similia exempla securitatis ostendunt historiae Ecclesiasticae. Arius se
beatum putat, dum invenit, quomodo eludat sententias de divinitate
Filii. Sed haec securitas non est perpetua. Cum primum enim Heuae oculi
aperiuntur, reminiscitur legis, cuius antea oblita erat, quae iubebat,
ne vescerentur ex prohibita arbore. Ante huius legis cognitionem erat
sine peccato. [Röm. 7, 9] Sicut Paulus dicit Rom. 7. ‘Ego vivebam
aliquando sine lege’. Non, quod lex non esset, sed quod non sentiret
minas et poenas legis, videbatur igitur sibi sine peccato esse. ‘Per
legem enim est cognitio peccati.’ Reviviscente igitur lege simul
reviviscit et peccatum.

Hoc Moses indicat in hac historia primorum Parentum, cum dicit:
‘Aperti sunt oculi eorum’. Quasi dicat: Clauserat Satan non solum
oculos sed cor quoque Heuae per incredulitatem et inobedientiam omnium
membrorum intus et foris. Sed post admissum et consummatum peccatum
aequo animo patitur aperiri eorum oculos, ut videant, quid fecerint. Hic
enim aliud compendium Satan sequitur, ut scilicet in desperatione
pereant, qui peccaverunt.

[Röm. 3, 20] Est igitur Historia haec ceu expositio sententiae Pauli,
cum dicit: ‘Per legem cognitio peccati’. Lex enim nihil aliud facit,
quam ut revelet seu vivificet peccatum, quod iacebat ante legem cognitam
ceu mortuum vel dormiens, sicut infra ad Cain dicitur: ‘Si male
egeris, peccatum tuum quiescet, donec reveletur’. Quiescit enim, dum
in actu est, sed veniente lege ibi aperiuntur oculi, ut cogitet homo,
quid praeceperit Deus, quam poenam in transgressores constituerit. Hoc
cum fit, ut sic dominetur lex in conscientia, tum vera peccati cognitio
adest, quam sustinere humana corda non possunt, nisi divinitus accedat
consolatio.

Quod igitur Moses addit, Vidisse post comestum pomum, quod essent nudi,
non ociosum est, Sed si diligenter consideretur, pulchram descriptionem
habet iusticiae originalis.

Scholastici disputant: Quod iusticia originalis non fuerit connaturalis,
sed ceu ornatus quidam additus homini tanquam donum: Ut si quis formosae
puellae coronam imponat. Corona certe non est pars naturae virginis sed
quiddam separatum a natura, quod ab extra accedit et sine violatione
naturae potest iterum adimi. Quare disputant de homine et daemonibus, 

[Seite 124b]

Dr] quod, etsi originalem iusticiam amiserint, tamen naturalia pura
manserint, sicut initio condita sunt. Sed haec sententia quia peccatum
originis extenuat, ceu venenum fugienda est.

Quin hoc statuamus, iusticiam non fuisse quoddam donum, quod ab extra
accederet separatum a natura hominis: Sed fuisse vere naturalem, ita ut
natura Adae esset diligere Deum, credere Deo, agnoscere Deum etc. Haec
tam naturalia fuere in Adamo, quam naturale est, quod oculi lumen
recipiunt. Quia autem, si oculum viciosum reddas inflicto vulnere, recte
dicas naturam violatam esse, Ita postquam homo ex iusticia in peccatum
lapsus est, recte et vere dicitur: Naturalia non integra sed corrupta
esse per peccatum. Sicut enim natura oculi est videre, Ita natura
rationis et voluntatis in Adamo fuit nosse Deum, fidere Deo, timere
Deum. Haec cum iam amissa esse constet, quis tam amens est, qui dicat,
naturalia adhuc esse integra? Et tamen hac sententia in Scholis nihil
fuit usitatius nec receptius. Quanto autem absurdius est hoc de
Daemonibus affirmare, quos Christus dicit in veritate non stetisse et
quos novimus acerrimos hostes esse Christi et Ecclesiae?

Integra naturalia igitur in homine fuerunt cognitio Dei, fides, timor,
etc. Haec Satan per peccatum ita corrupit, ut, sicut lepra carnem
inficit, ita voluntas et ratio per peccatum sic vitiata est, ut non
solum non diligat amplius Deum sed eum fugiat et oderit eum et cupiat
sine eo esse et vivere.

Pulchre igitur hic ea corruptio describitur, quae successit originali
iusticiae et gloriae. Gloria enim fuit non videre se esse nudum. Quae
autem potest esse maior corruptio, quam quod nuditas, quae antea gloria
fuit, nunc vertitur in summam turpitudinem? Nemo erubescit ob oculos
sanos et integros. Distorti oculi aut hebetes minus honesti habentur et
inducunt pudorem. Sic in statu innocentiae honestissimum fuit ingredi
nudum. Nunc post peccatum, cum se nudos esse Adam et Heua vident,
pudefiunt, et querunt perizomata, quibus turpitudinem tegant. Quanto
autem maior turpitudo in eo est, quod voluntas saucia, intellectus
corruptus et ratio tota vitiosa et in aliud mutata est? Hoc ne est esse
naturalia integra?

Sed vide, quid sequatur ex illa sententia, si statuas iusticiam
originalem non fuisse naturae, sed donum quoddam superfluum,
superadditum. An non, sicut ponis iusticiam non fuisse de essentia
hominis, Ita etiam sequetur peccatum, quod successit, non esse de
essentia hominis? An non igitur frustra est mittere redemptorem
Christum, cum iusticia originalis, tanquam aliena res a natura nostra,
ablata est et integra naturalia manent? Quid potest indignius Theologo
dici?

Quare fugiamus delyria ista tanquam veras pestes et corruptelam sacrarum
literarum et sequamur potius experientiam, quae docet, quod nascimur ex
immundo semine et contrahimus ex ipsa natura seminis ignorantiam Dei,
securitatem, incredulitatem, odium erga Deum, inobedientiam, 

[Seite 125b]

Dr] impacientiam et similia gravissima vitia. Haec sic in carnem nostram
sunt implantata, hoc venenum sic late per carnem, corpus, animam,
nervos, sanguinem, per ossa et medullas ipsas in voluntate, in
intellectu, in ratione diffusum est, ut non solum eximi plene non
possit, sed ne quidem agnoscatur peccatum esse.

Nota Comici sententia est: Non est flagicium adolescentem scortari. Sed
venia debetur homini ethnico. Hoc vero indignissimum est, quod
Christiani et sacrarum literarum periti in eam sententiam inclinarunt,
quod simplex scortatio non sit peccatum.1� Ac collegia Canonicorum
magno consensu eandem sententiam vita et moribus suis comprobant. Hoc
cum fit in externo peccato, quid iudicabimus de immundicia cordis et
internis motibus, quos homines impii non intelligunt esse peccata?

Sic non intelligit homo gloriam nuditatis per peccatum esse amissam. Nam
quod Adam et Heua nudi incesserunt, fuit summus ornatus coram Deo et
omni creatura. Nunc post peccatum non solum fugimus hominum conspectum
nudi, sed etiam coram nobis ipsis verecundamur, sicut de Adam et Heua
hic Moses dicit. Testatur autem hic pudor, amissam esse in corde
fiduciam erga Deum, quam ante peccatum nudi habuerunt. Quare Adam etsi
coecus fuisset, tamen veritus esset se nudum ostendere oculis Dei et
hominum, quod per inobedientiam fiducia erga Deum esset amissa.

Porro haec omnia probant, originalem iusticiam fuisse de natura hominis,
ea autem per peccatum amissa manifestum est naturalia non mansisse
integra, sicut Scholastici delirant. Sicut enim naturae hominis fuit
incedere nudum, plenum fiducia et securitate erga Deum et sic placere
Deo et hominibus, Ita nunc post peccatum sentit homo hanc nuditatem
innocentis naturae displicere Deo, sibi et omnibus creaturis, ideo parat
perizomata et tegit corpus. Haec an non naturae est immutatio? Manet
quidem natura, sed multis modis corrupta, siquidem fiducia erga Deum
amissa est, et cor plenum est diffidentia, metu, pudore. Sic manent in
natura membra eadem: Sed quae antea nuda cum gloria conspiciebantur,
nunc tanquam turpia et inhonesta velantur propter interiorem defectum,
quod natura fiduciam in Deum per peccatum amisit; si enim crederemus,
non erubesceremus.

Ex hac corruptione, quae per peccatum secuta est, natum est aliud malum,
ut Adam et Heua non solum erubescerent ob nuditatem, quae antea fuit
honestissima et singularis ornatus hominis, Sed etiam ut facerent sibi
cinctoria ad eam corporis partem tanquam turpissimam velandam, quae
natura sua honestissima et dignissima erat. Quid enim in tota natura
nobilius est quam opus generationis? Hoc opus divinitus attributum est
non oculis, non ori, quas iudicamus honestiores partes corporis, sed ei
parti, 

[Seite 126b]

Dr] quam nos per peccatum sic edocti pudenda appellamus et studiose
involvimus, ne conspiciantur. Sicut autem in innocenti natura totum opus
generationis sanctissimum et purissimum fuisset; Ita post peccatum lepra
libidinis hanc corporis partem invasit. Qui igitur extra coniugium
vivunt, ardent turpissime. Qui in coniugio vivunt, nisi moderentur
affectus et sollicite custodiant benevolentiam mutuam, quam varie
tentantur!

An non igitur sentiemus tandem, quam foeda et horribilis res sit
peccatum? siquidem sola libido nullo remedio potest curari, ne quidem
coniugio, quod divinitus infirmae naturae pro remedio ordinatum est.
Maior enim pars coniugatorum vivit in adulteriis et canit de coniuge
notum versiculum: Nec tecum possum vivere nec sine te. Haec horribilis
turpitudo oritur ex honestissima et praestantissima parte corporis
nostri. Praestantissimam appello propter opus generationis, quod
praestantissimum est, siquidem conservat speciem. Per peccatum itaque
utilissima membra turpissima facta sunt.

Non enim haec sic fuissent in Adam et Heua. Erant pleni fide erga Deum.
Itaque quoties liberis voluissent operam dare, convenissent non incitati
furore illo, qui nunc in leprosa carne est, sed admirantes Dei
ordinationem et obedientes ei cum summa moderatione, sicut cum iam
convenimus ad audiendum verbum Dei et cultum Dei. Haec omnia per
peccatum ita amisimus, ut solum privative et non positive ea possimus
intelligere. Ex malo enim, quod retinemus, cogimur colligere, quantum
bonum sit, quod amisimus. Debemus autem Deo gratiam pro reliquiis
quantumvis corruptae generationis adhuc manentibus, quibus Ecclesia et
Politia opus habet.

Mirabile autem est, in omnibus omnium linguarum scriptoribus nullum
apicem inveniri, qui ostenderet nuditatem per peccatum ignominiosam
factam, quae antea honestissima fuit. Huius cognitionis igitur unicum
magistrum habemus Mosen, qui tamen brevissimis verbis ostendit, quod
homo lapsus a fide confusus sit, et quod illa genitalium gloria versa
sit in summam ignominiam, ut cogeretur homo ea tegere perizomate.

Vocabulum Hegorah, cuius hic plurale est, proprie significat cingulum,
ut intelligas folia ficus foemora ex omni parte texisse, ut illa pars
ante peccatum honestissima tegeretur tanquam turpissima et indigna
oculis hominum. O quam horribilis lapsus peccati! Sic enim aperiuntur
oculi hominis, ut, quod honestissimum erat, nunc aspiciat pro
turpissimo.

Sic adhuc hodie, postquam lex venit, tunc primum apparet, quid
fecerimus. Revelatum autem peccatum tantam turpitudinem videtur habere,
ut animi conspectum eius non possint sustinere. Itaque conantur id
tegere. Nemo, etiamsi fur, adulter, homicida sit, vult talis videri. Sic
Haeretici nullo modo agnoscunt errorem, sed pertinacissime defendunt, et
volunt videri Catholici. Id ut obtineant, folia ficus satis lata
consuunt, hoc est, tentant omnia, quae ad colorandum et palliandum
errorem apta sunt.

[Seite 127b]

Dr] Haec peccati natura etiam in pueris cernitur, qui saepe deprehensi
in ipso facto tamen satagunt, quo parentibus aliud persuadeant et se
excusent. Sic simpliciter solent homines, etiam cum deprehensi tenentur,
tamen conantur elabi, ne confundantur, sed videantur boni et iusti. Hoc
venenum etiam per peccatum in naturam instillatum est, sicut praesens
locus testatur.

[3, 8] Et cum audissent vocem Domini Dei deambulantis in Paradiso ad
auram diei, abscondit se Adam et Uxor eius a facie Domini Dei inter
arbores Paradisi.

Hoc nunc tertium malum est peccati originalis, quod probat, iusticiam
originalem amissam esse. Coeterum Lyram hic iterum implicant sententiae
Rabinorum. Alii enim ‘ad auram diei’ exponunt de loco seu plaga
inter austrum et occidentem. Alii de tempore exponunt, quod hoc
acciderit sub vesperam, cum remittit calor et incipiunt venti spirare.

Mea sententia haec est, ut accipiamus spiritum simpliciter pro vento, et
quod, postquam conscientia per legem convicta fuit, territi sint Adam et
Heua ad sonitum folii. Sicut videmus in hominibus meticulosis: hi cum
audiunt crepitum trabis, metuunt ruinam totius domus, Cum murem audiunt,
metuunt, ne Satan praesens sit et velit eos interficere. Natura enim sic
sumus vere perterrefacti, ut etiam, quae tuta sunt, metuamus.

Adam igitur et Heua, postquam conscientia per legem convicta est et
sentiunt turpitudinem coram Deo et se, amissa fiducia erga Deum sic
pleni sunt metu et pavore, ut, cum spiritum seu ventum audiant, statim
cogitent Deum adesse ultorem, et se abscondant. Atque existimo vocem
Domini obambulantis dici a Mose ventum seu sonum venti, qui praecessit
apparitionem [Joh. 3, 8] Domini. Sicut Christus in Euangelio de vento
dicit: ‘Vocem eius audis’. Cum enim audiverunt folia crepantia
tanquam a vento impulsa, cogitaverunt: Ecce iam advenit Dominus
expetiturus a nobis poenas.

Itaque cum Moses addit postea: ‘Ad auram diei’, videtur mihi, quod
se exponant, quasi dicat: Erat vox sicut ventus diei, ut emphasis in
vocabulo diei sit. Non enim dicit de vento in nocte, ut exaggeret
ingentem pavorem, qui peccatum secutus est, quasi dicat: Ita pavidi
fuerunt, ut in clara luce diei metuerent a sonitu folii. Quid
accidisset, si Deus in tenebris et nocte venisset, ibi enim terror longe
maior est. Sicut enim lux animosos facit, Ita tenebrae augent pavorem.
Hic pavor, quo Adam et Heua in ipso diei lumine post peccatum
excipiuntur, manifestum signum est cecidisse eos prorsus a fide.

Hanc existimo veram sententiam esse huius loci et convenit cum illa [3.
Mose 26, 36] comminatione Mosi, ubi in Levitici 26. concionatur de
poenis secuturis peccatum, quod a sonitu folii volantis peccatores
timebunt et fugient tanquam a gladio. Cum enim conscientia vere est
perterrefacta, ita opprimitur homo, ut non solum nihil facere sed ne
cogitationem aliquam instituere 

[Seite 128b]

Dr] possit. Sicut dicunt in acie fieri: ibi metu oppressi milites non
manum movere possunt sed praebent se mactandos hosti. Tam horribilis
poena sequitur peccatum, ut a sonitu folii metuat conscientia, Imo ut
pulcherrimam creaturam, ipsum lumen diei, sustinere non possit, quo
tamen natura recreamur.

Vides igitur hic iterum magnitudinem peccati originalis nobiscum nati et
nobis per peccatum primorum Parentum implantati. Facit autem hoc quoque
incommodum ad intelligendam privative seu a contrario iustitiam
originalem. Fuit enim in homine pulcherrima fiducia erga Deum nec
potuisset homo timere, etiam si coelum vidisset ruere.

Quanta cum securitate audit Heua serpentem? Nos non cum catello domi
educato et assuefacto, non cum pullo tam familiariter loquimur. Non
igitur ante peccatum querebant latibula, sed sapientes, recti stabant
erecta facie laudantes Deum. At nunc a sonitu folii terrentur. O quam
gravis casus, labi ex summa securitate, fiducia et delectatione Dei in
tam horribilem pavorem, ut homo a conspectu Dei plus quam a Diaboli
conspectu et praesentia refugiat! Non enim Diabolum fugiunt Adam et
Heua: Deum, conditorem suum, fugiunt, eum iudicant sibi graviorem et
formidabiliorem esse Satana, Satanam autem meliorem Deo, a Satana enim
non fugiunt. Ergo pavor hic vere fuga et odium Dei est.

Utile autem est videre, quomodo peccatum paulatim incrementa sumat,
[Röm. 7, 13] donec fiat supra modum peccans peccatum, sicut Paulus
appellare solet. Primum enim cadit homo ex fide in incredulitatem et
inobedientiam. Incredulitatem autem sequitur pavor, odium et fuga Dei,
quae desperationem et impoenitentiam secum adducunt. Quo enim confugiat
cor sic pavens a praesentia Dei? Num ad Diabolum? Non quidem id utile
nec consultum est et tamen ita fit. Siquidem haec historia ostendit,
quod Deus creaverit hominem et fecerit eum Dominum omnium, Et tamen homo
fugiat eum, nec quidquam eo habeat aut invisum magis aut
intollerabilius. Alioqui non averteret se a Deo, non fugeret eum, non
paveret a voce Dei venientis: Non in nocte, non cum fulminibus et
tonitruis, sicut in Syna, sed in claro diei lumine, levi et suavi vento
spirante ac folia arborum leniter commovente. Nihil igitur gravius,
nihil miserius est conscientia territa lege Dei et conspectu peccatorum.

Haec facit, ut, quod pessimum est, Adam et Heua fugiant Creatorem et
Deum suum et confugiant ad illa vere ficulnea praesidia, ut et tegant se
et abscondant inter medias arbores. Quid potest dici horribilius, quam
fugere Deum et velle abscondi ab eo?

Quare hic iterum apparet, quam recta sit voluntas et intellectus post
peccatum. Voluntatem depravatam esse ostendit ipsum factum, quod
appetunt divinitus prohibita et sic appetunt, ut Deo inobedientes,
Satanae autem obedientes fiant. Nec de intellectu depravato dubitare
possumus, cum videamus consilium, quo Adam et Heua se tutos putant. An
non enim extrema 

[Seite 129b]

Dr] stulticia est: Primum tentare impossibilia, dum conantur Deum
fugere, quem non possunt fugere, Secundo tentare fugam tam stulto modo,
ut inter arbores se tutos credant, quos ferrei muri et montium ingentes
moles non poterant salvare? Ad hunc modum amissa fiducia Dei sequitur in
voluntate horribilis pavor, et amissa sapientia et intelligentia,
pulcherrimis dotibus, sequitur extrema stultitia, ut stultissimis
rationibus impossibilia tentent. Adeo inexhaustum malum est peccatum
originis, et tamen haec sunt quasi praeludia; nondum enim ad iudicium
ventum est, quod longe est atrocius et gravius.

[3, 9] Vocavitque Dominus Deus Adam, et dixit ei: Ubi es?

Haec est descriptio iudicii. Postquam enim Adam territus est conscientia
sui peccati, fugit conspectum Dei et sentit non solum Paradisum, sed
totum mundum angustiorem esse1�, quam in quo possit tuto latere.
Ostendit igitur in illa anxietate animi suam stulticiam, quod querit
remedium peccati, fugiendo a Deo. At iam nimis procul a Deo fugerat. Nam
ipsum peccatum est vera discessio a Deo, nec oportuit maiorem fugam
addere. Sed ita fit, haecque natura peccati est, ut, quanto a Deo
discessit homo longius, tanto longius adhuc optet discedere, quique
semel fugit et apostatavit, fugit inaeternum. Ideo de inferni quoque
poenis dicunt hanc fore maximam, quod impii volent fugere, et sentient
tamen se non posse effugere. Sicut Adam hic, quamvis deprehensus, tamen
non cessat fugere.

Quod igitur dicit Moses: ‘Vocavit eum’, Intelligendum est, quod
vocaverit Adamum ad iudicium. Queritur autem hic de persona, per quam
vocatus sit Adam. Ac non absurdum est Deum ista omnia gessisse per
ministerium Angelorum et Angelum egisse vices Dei ac in persona Dei cum
Adamo ista locutum esse. Sicut magistratus cum aliquid vel faciunt vel
dicunt, non id faciunt nec dicunt in sua persona, sed Dei. Ideo
scriptura vocat iudicium Dei iudicia, quae exercentur seu administrantur
per homines. Non igitur mihi displicet, per Angelum vocatum esse Adamum
et ostensum ei, quod fuga esset impossibilis.

Singulariter autem observandum est, quod Moses diserte dicit Adamum
vocatum esse, utpote ad quem solum die sexto factum sit verbum Domini de
arbore illa non gustanda. Sicut igitur solus audivit praeceptum, Ita
solus vocatur initio ad iudicium. Heua autem, quia peccavit ipsa quoque
et defecit a Deo, audit simul iudicium et fit particeps poenae.

Verba ‘Ubi es?’ sunt verba legis per Deum intentata in conscientiam.
[Hebr. 4, 13] Quanquam enim omnia coram Deo nuda et nota sunt, Ebre. 4.,
tamen loquitur ad nostrum sensum, si quidem videt nos hoc agere, ut
subducamus nos a conspectu eius. Quod igitur dicit ‘Ubi es?’ perinde
est, ac si dicat: Putas, quod te non videam? Vult enim Adae ostendere,
quod absconditus 

[Seite 130b]

Dr] a Deo non sit absconditus, et quod fugiens Deum, non effugerit Deum.
Hoc enim naturaliter in omni peccato accidit, ut stulte conemur effugere
iram Dei et tamen non possimus effugere. Stulticia enim extrema est,
quod existimamus remedium potius in fuga a Deo esse quam in reditu ad
Deum, et tamen natura peccatrix non potest redire ad Deum. Quid igitur
putabimus animi fuisse Adae, cum audiret vocem hanc? Speraverat stulte,
se latere posse, et ecce stat ante tribunal Dei, et poscitur iam ad
poenam.

[3, 10] Qui ait: Vocem tuam audivi in Paradiso, et timui eo, quod nudus
essem, Et abscondi me.

Sicut stulte cepit fugere, Ita etiam stultissime respondet, adeo
destitutus est per peccatum omni sapientia et consilio. Vult Deum
docere, quod nudus sit, qui eum nudum creaverat. Sic seipsum confundit,
prodit et condemnat proprio ore. Dicit audivisse se vocem Domini et
timuisse. An non autem audiverat antea quoque vocem Domini prohibentis,
Ne de arbore vetita comederet? Cur igitur tum non timuit? cur tum se non
abscondit? Cur tum stabat laetus et erectus, cum Deum praesentem videret
et audiret? Nunc autem ad sonitum folii pavet. Sequitur igitur non esse
Adamum eum amplius, qui fuit, sed mutatum et alium esse factum, qui
mendacem causam accersat ad defensionem. Quomodo enim verum est causam
timoris esse vocem, cum antea vocem non timuerit, sed cum voluptate
audiverit Deum?

Discamus igitur, hanc perversitatem et stulticiam semper comitari
peccatum, ut excusando peccatores se accusent, et defendendo se prodant,
maxime coram Deo. Sicut Adam hic vult tegere crimen et se ornare. Dicit
causam fugae esse, non quod peccarit, sed quod audiverit vocem Domini et
ea sit perterrefactus et erubescat, quod nudus sit. Non cogitat miser se
hunc timorem antea non habuisse nec erubuisse ob nuditatem, quae cum Dei
creatura esset, cur veretur in eo, quod Deus fecit? Nudus antea in
conspectu Dei et omnium creaturarum in Paradiso obambulaverat securus de
voluntate Dei et se oblectans in Deo. Iam pudefit, quod nudus sit, fugit
a Deo et abscondit se. Haec omnia certa argumenta sunt, quibus Adam
seipsum condemnat et peccatum suum prodit.

Sic impii in extremo iudicio condemnabunt seipsos, cum revelabuntur
tenebrae cordium humanorum et tanquam in apertis libris legentur
singulorum malefacta. Scit quidem Deus peccasse Adamum et esse reum
mortis. Ideo autem interrogat eum, ut ipse suo testimonio convincatur,
quod peccaverit: Si quidem a Deo fugit, quod ipsum peccatum est, sicut
virtus est ad Deum confugere. Hoc testimonium contra se ipsum fert Adam,
quanquam mendacio peccatum tegi posse sperat, cum dicit causam fugae
esse vocem Domini et nuditatem suam.

Discamus igitur naturam hanc peccati esse, quod, nisi Deus statim
medicinam faciat et revocet peccatorem, fugit sine fine a Deo, et
excusando 

[Seite 131b]

Dr] mendaciter peccatum, peccatum peccato addit, donec veniat ad
blasphemiam et desperationem. Sic peccatum pondere suo semper secum
trahit aliud peccatum et facit aeternam ruinam, donec homo peccator
tandem Deum potius accuset, quam ut agnoscat peccatum suum. Debebat Adam
dicere: Domine, peccavi. Sed hoc non facit: Deum peccati accusat et
dicit revera: Tu, Domine, peccasti. Ego enim mansissem sanctus in
Paradiso post morsum pomi, si tu quievisses. Hoc enim revera significant
verba, cum dicit: Non fugissem, nisi vox tua terruisset me.

Sic homo propter peccatum accusatus a Deo non agnoscit peccatum sed
potius accusat Deum, et culpam a se in Creatorem transfert: Ut peccatum
sic in infinitum crescat, nisi succurrat Deus per misericordiam suam.
Hanc impietatem et extremam stulticiam sentit Adam esse summam
sapientiam. Ita enim terrore confusus est, ut, quid dicat quidve agat,
nesciat, et excusando gravissime se accuset ac peccatum in immensum
augeat.

Non autem sentiemus soli Adamo haec ita accidisse. Singuli facimus eadem
et natura non sinit nos aliter facere post peccatum admissum. Omnes enim
potius, quam id coram Deo agnoscamus, accusamus Deum. Sicut Adam, qui
vocem Dei causam fugae esse dicit. Igitur sentit Deum autorem fugae. Hoc
peccatum sequitur iam aliud. Qui enim Deo Creatori non parcit, quomodo
parceret creaturae? Itaque Deo nuditatem obiicit tanquam conditori
turpis rei. Per peccatum enim dementatus est, ut gloriam nuditatis
vertat in contumeliam Creatoris.

[3, 11] Cui dixit Dominus: Quis autem indicavit tibi, quod nudus esses?
Nisi quod ex ligno, de quo praeceperam tibi, ne comederes, comedisti?

Hic commovetur conscientia Adae vero stimulo legis, Quasi dicat Deus:
Nosti te esse nudum et ideo abscondisti te. Atqui nuditas est mea
creatura: Num eam ut turpem damnas? Non igitur nuditas confudit, non vox
mea terruit te, sed quod conscientia tua te arguit peccati ob comestum
pomum ex arbore vetita. Hic Adam, cum sic urgetur, in media morte et
medio inferno fuit. Coactus enim est fateri, quod nuditas non esset
mala, siquidem a Deo creata erat. Contra agnovit hoc esse malum, quod de
nuditate iam haberet malam conscientiam, de qua antea tanquam de
singulari ornamento gloriatus fuerat, et quod paveret iam ad vocem Dei,
quam antea cum summa voluptate audiverat.

Ad hunc sensum, quem in Adam videt Dominus, pertinent verba illa, quasi
dicat: Quandoquidem conscientiam habes et paves, profecto manducasti ex
prohibita arbore. Non enim accepisti mandatum de non occidendo, de non
adulterando, sed de non gustandis fructibus huius arboris. Quia igitur
paves, ostendis te contra hoc mandatum peccasse. Sic quae Adam
cogitabat, eadem ex Domino audit. Cogitabat: Ego comedi pomum, sed non
dicam 

[Seite 132b]

Dr] me ideo fugere tacebo peccatum et dicam me vereri, quod nudus sim,
et terreri voce eius. Sed haec ipsa cum commemorat, ipse cogitur se
accusare, et conscientiam intra se audit arguentem mendacium et
accusantem peccatum. Ad hanc accedit, quod ipse Dominus peccatum
manifeste et disertis verbis iam accusat. Sed ne sic quidem ad
agnitionem peccati simplicem Adam potest adigi. Dicit enim:

[3, 12] Mulier, quam dedisti mihi sociam, dedit mihi de ligno, et
comedi.

Vide maliciam et naturam peccati, quam belle hic picta sit, quod nullo
modo possit ad confessionem peccati cogi, Sed negat peccatum aut
excusat, quamdiu videt aliquam excusationis vel spem vel speciem
relictam esse. Non autem mirum est, quod inicio sperat peccatum tegi
posse, et potius Deum accusat, quam ut agnoscat se peccasse. Hoc mirum
est, postquam convicit eum conscientia et ipse etiam ex Deo audit
peccatum suum, quod tamen perstat in excusatione. Non enim dicit:
Domine, peccavi, dimitte debitum, Esto misericors, (Nam natura peccati
est, ut non sinat animum ad Deum refugere, sed cogat potius ad fugam a
Deo): Sed transfert culpam in Mulierem.

Notum autem est in Scholis Rhetorum tradi, quod obiectum crimen aut
negandum aut defendendum sit, quod iure sit factum. Utrunque Adam facit.
Primum negat crimen et dicit se voce Domini terreri, non suo peccato.
Cum autem convincitur, ita ut negare factum non possit, conatur se iure
defendere factum. Si, inquit, mihi non addidisses hanc mulierem, non
comedissem. Sic iterum, quod ipse peccavit, in Deum reiicit et eum
accusat de suo peccato. Adeo nullus finis est peccandi, ubi semel a
verbo deflexum est. Peccaret inobedientia et incredulitate, nunc geminat
contumelias et blasphemiam, dicens: Ego non audivi serpentem, non
delectatus sum inspiciendo arborem illam, non extendi manum meam ad
decerpendum pomum prohibitum. Haec omnia mulier fecit, quam TV MIHI
dedisti. In summa, Adam non vult agnoscere peccatum, sed purus et mundus
haberi vult.

Pertinet itaque haec quoque particula ad descriptionem peccati seu
naturae peccati. Quando enim non adest promissio remissionis peccatorum
seu fides, tunc peccator non potest aliter facere. Si dixisset Deus:
Adam, peccasti, sed condonabo tibi peccatum, Ibi Adam cum summa
detestatione peccati humiliter et candide agnovisset peccatum. Sed quia
spes remissionis peccatorum nondum adest, propter transgressionem
praecepti nihil sentit nec videt, quam ipsam mortem. Eam autem quia
natura non potest non aversari, ideo Adam ad confessionem peccati non
potest adigi. Sed omnes vias tentat, quibus sperat culpam amoliri posse.
Sic omnis peccator odit poenam suam. Quia autem odit poenam, simul odit
iusticiam Dei et ipsum 

[Seite 133b]

Dr] Deum et conatur omnibus viribus persuadere Deo et omnibus, quod
innocenter patiatur.

Ad hunc modum extenuat hic Adam peccatum, quod non audiverit serpentem,
quod non decerpserit pomum. ‘Mulier, quam mihi dedisti, inquit, dedit
mihi de ligno hoc’. Ab hoc sensu non multum absunt homines desperati,
qui cum ad cognitionem peccati veniunt, aut laqueo abrumpunt [Hiob 3, 3]
vitam aut Deo maledicunt. Notae sunt Hiob voces: ‘Maledicta dies, in
qua natus sum. Cur non mater mea mihi sepulchrum facta est?’ etc.
Culpam enim peccati transferunt in Deum, murmurant contra Deum, quod
conditi sint ad interitum et damnationem. Aliter homo non potest facere,
cum non adest spes veniae et promissio gratiae. Quia enim mors naturae
intolerabilis est, ideo parit desperationem et blasphemias.

Est igitur vox plena doloris et irarum contra Deum: ‘Mulier, quam tu
mihi dedisti’, quasi dicat: Hoc incommodo tu me onerasti. Si mulieri
dedisses proprium aliquem hortum nec me eius cohabitatione onerasses,
mansissem sine peccato. Quod igitur peccavi, tua culpa est, qui
addidisti mihi uxorem. Proponitur igitur Adam hic ceu exemplar omnium
peccantium et in peccato desperantium. Non enim possunt aliter, quam
Deum accusare et se excusare. Siquidem vident, Deum omnipotentem esse et
ista peccata prohibere potuisse. Tam horribilis res est peccatum, ubi
non in tempore eriguntur animi promissione remissionis peccatorum. Atque
hic legis effectus est, quando lex sola est sine Euangelio et cognitione
gratiae, ut abducat in desperationem et finalem impoenitentiam.

[3, 13] Et dixit Dominus Deus ad mulierem: Quare fecisti hoc? Quae
respondit: Serpens decepit me, et comedi.

Nunc etiam Heuae exemplum proponitur, quae peccato corrupta nihilo
melior est quam Adam. Adam voluit videri innocens et reiecit culpam in
Deum, qui uxorem addiderat. Heua etiam conatur se excusare et accusat
serpentem, qui etiam Dei creatura erat. Fatetur quidem se comedisse
pomum. Sed serpens, inquit, quem tu creasti, quem tu permisisti in
Paradiso obambulare, imposuit mihi. Hoc an non est accusare Creatorem et
culpam a se removere? Sic videmus peccatum ubique idem esse et agere:
non vult esse peccatum, non vult puniri pro peccato, sed vult esse
iusticia. Hoc cum obtinere non potest, in Deum reclinat culpam, ut Deum
arguentem peccatum mendacii arguat. Ita ex peccato humano fit peccatum
plane diabolicum et incredulitas vertitur in blasphemiam, Inobedientia
in contumeliam Creatoris.

Voco autem hoc diabolicum peccatum et non humanum, quia Diabolus in
aeternum odit, accusat et damnat Deum, se autem iustificat, Nec
possibile est, ut ex corde dicat: Domine, peccavi, ignosce mihi.
Alioqui, sicut in 

[Seite 134b]

� legitur, non esset desperandum ei de venia, quae venia impossibilis
est, dum peccatum non agnoscit, et Deum blasphemat tanquam sine causa
exercentem iniustam crudelitatem in Creaturas.

Sic videmus Adam et Heuam ita lapsos et demersos in peccatum, ut non
possint demergi altius. Incredulitatem enim sequitur inobedientia omnium
virium et membrorum in homine. Inobedientiam hanc sequitur postea
excusatio et defensio peccati. Defensionem sequitur accusatio et
condemnatio Dei. Hic ultimus gradus peccati est Deum afficere contumelia
et tribuere ei, quod sit autor peccati. Altius non potest accendi haec
natura, si progressus peccati sunt, nisi fiducia misericordiae animi
erigantur.

Quare horribilis Ecclesiae status fuit sub Papa. Ibi enim nihil
videbatur nec audiebatur, quod animum sic laborantem posset erigere,
Nisi quod singulis annis tenuiter docebatur Historia passionis. Ea
leviter ostendebat, unde venia petenda esset. Reliqua omnia abducebant a
promissione remissionis peccatorum ad propriam iusticiam. Itaque vidimus
in monasteriis multis toto tempore vitae attonitos et desperantes
obambulare, qui tandem in agone conficiebantur curis et doloribus.
Reliqui Fratres, cum haec doctrina incognita esset, nihil faciebant,
quam quod astantes patrocinia Divorum idolatricis precibus colligebant.
Ita miseri sine spe, sine consilio, sine auxilio omni in summis
doloribus animi consumebantur. Haec nonne plena horroris sunt?

Quare si possent Papatus et omnia monasteria uno digito everti, propter
hanc miserrimam carnificinam conscientiarum faciendum esset. Nihil enim
est horribilius quam esse in peccatis et tamen abesse vel ignorari
remissionem peccatorum seu promissionem gratiae. Papa autem autor fuit,
ut remissio peccatorum prorsus ex oculis removeretur, siquidem non
doctrina sana, non cultus veri in Ecclesia retinebantur. Quod si qui
servati sunt, hos salvavit nuda recitatio passionis Christi apprehensa
fide, invito et repugnante Papa. Nam in extremis periculis deducebantur
homines ad querendas intercessiones Mariae et Divorum. Iactabantur nota
ista: Mariam matrem ostentare ubera Filio, filium vulnera sua Patri, et
ita salvari hominem per intercessionem, non Filii sed Matris.

Hortor itaque vos, quanto possum studio, ut doctrinam Euangelii maximi
faciatis. Nam quid praesente peccato et absente hac cognitione
promissionis ac gratiae accidat in Adamo et Heua, hoc in loco videmus.
Idem quoque Satanae damnatio ostendit. Sicut enim promissione gratiae
caret, ita non potest a delictis et blasphemiis ac odio Dei cessare.
Ideo 

[Seite 135b]

Dr] Adae melior conditio est. Is enim vocatur ad iudicium, ut agnoscat
peccatum: Ut peccato suo conterritus postea iterum erigatur per
promissionem remissionis peccatorum. De qua pulcherrimus textus iam
sequitur, in quem includitur praedicatio de Christo.

Sicut autem finis huius negocii ostendit summam benignitatem et
misericordiam Dei erga hominem, (Siquidem eum revocat ad remissionem
peccatorum et vitam aeternam per futurum Semen), Ita quoque inicia huius
negocii, si recte aestimemus, mitiora sunt quam pro merito Adae. Non
enim est ea horribilis species, quae fuit in monte Syna, ubi fulminibus
et tonitruis mixti erant clangores buccinarum. Sed advenit Deus per
mollissimam auram, ut significet paternam correptionem fore. Non
repellit a se Adamum propter peccatum, sed vocat et a peccato revocat.
Hanc tamen paternam curam peccato et terroribus oppressus Adam non
intelligit nec videt. Non considerat, quod Deus longe aliter cum
serpente agat. Non enim vocat serpentem, Non interrogat serpentem de
admisso peccato, ut ita ad poenitentiam revocetur, sed statim contra eum
pronunciat.

Haec ostendunt Christum, liberatorem nostrum, se tum quoque tanquam
mediatorem interposuisse inter Deum et hominem. Summa enim gratia est,
quod post peccatum Adae Deus non tacet, sed quod loquitur et quidem
multis verbis, ut signa paterni animi ostendat. Cum Serpente omnia
aguntur aliter. Itaque etsi promissio de Christo nondum adest, tamen
cernitur in cogitatione et consilio Dei.

Hactenus igitur exposuit nobis Moses iudicium, quod post lapsum primorum
parentum Deus exercuit, ubi vocatos ad tribunal suum interrogat et
audit. Ac miseri cupiunt quidem iudicium hoc effugere, sed non possunt,
quin, cum se excusare conantur, dupliciter se accusant et produnt.
Mulier concedit factum, id quod Adam conatur tegere, etsi, ut natura
peccati est, non velit haberi id pro peccato. Nam gratia non accedente
impossibile est hominem aliter facere, quam ut peccatum excuset, et
velit haberi pro iusticia. Deus igitur perpetuo super hoc nobiscum
litigare cogitur, ut extorqueat a [Ps. 51, 6] nobis confessionem
peccati, et nos eum iustificemus, Sicut Psalmus 51. confessionem peccati
vocat. Sed dum sola lex dominatur et mordet, conscientia territa non
potest confessionem hanc aedere, Sicut exemplum Adae et Heuae ostendit.

Ex hoc loco multas sententias sancti Prophetae hauserunt, qui longe
maiore diligentia et fide hunc Librum legerunt quam nos. Sicut illa est:
[Spr. 28, 1; Jes. 57, 20;] ‘Fugit impius nemine persequente.’
‘Impius sicut mare fervet.’ ‘Non est [Jes. 48, 22; Jes. 49, 23;]
pax impiis.’ ‘Qui credit, non pudefiet.’ ‘Iustus erit, sicut
Leo, confidens.’ [Spr. 28, 1; Hab. 2, 4] ‘Iustus ex fide sua
vivet.’ Ex hoc loco sumsit insignem sententiam Christus, [Joh. 3, 20]
quae in Iohanne est: ‘Qui malum facit, odit lucem’. Haec enim
peccati est natura, ut cupiat in occulto manere et non proferri in
lucem. Sicut Adam se tegit perizomate et fugit ad arbores.

[Seite 136b]

Dr] [1. Tim. 2, 13] Sed hic Pauli sententia attingenda est, 1. Timoth.
2. ‘Adam primus formatus est, deinde Heua. Et Adam non est seductus,
mulier autem seducta in praevaricatione fuit’. Hanc sententiam fere
omnes sic accipiunt, quod Adam non fuerit seductus sed sciens
peccaverit, non concedens persuasioni Diaboli sicut Heua, Sed nolens
contristare delicias suas, hoc est, uxorem, Atque ita praetulerit amorem
coniugis Deo. Haec verisimilia conantur reddere per id, quod dicunt
Serpentem reveritum esse masculum tanquam Dominum et ingressum ad
foeminam, quae, licet ipsa quoque sancta fuerit, tamen tanquam
infirmiorem creaturam aptiorem fuisse ad persuasionem accipiendam: Heuam
igitur seductam esse a Serpente, Adam autem non. Nam is vel a seipso vel
a muliere seductus est: A muliere, quod pomum porrexerit, A seipso,
quod, cum Heuam post gustatum pomum non vidisset statim mori, crediderit
non eam poenam secuturam, quam Dominus minatus erat. Sicut fur, cum
videt semel atque iterum furtum successisse, securus furatur. Quod si
ante oculos lictorem et crucem haberet, non furaretur etc.

Hanc sententiam non improbo. Nam ostendit utrunque verum esse: quod et
Adam deceptus, et non deceptus sit. Non est deceptus per serpentem, ut
Heua, sed est deceptus tamen per uxorem et per seipsum, cum sibi
persuaderet eam poenam non secuturam esse, quam Dominus dixerat
secuturam.

[3, 14] Et ait Dominus Deus ad serpentem: Quia fecisti hoc, maledictus
tu inter omnia animantia et bestias terrae: Super pectus tuum gradieris,
et pulverem comedes cunctis diebus vitae tuae.

Post iudicium et cognitionem causae accurate factam nunc sequitur, quam
vocant, iudicii executio, in qua redditur singulis secundum opus suum et
tamen non ex aequo, sicut audiemus. Est autem hic locus diligenter
considerandus, primum ideo, quod in toto Mose non invenitur alius tam
prolixus sermo in persona Dei: Deinde etiam ob hanc causam, quod non
continet legem aliquam, quid vel Serpens vel homo facere debeat, Sed
totus est in promittendo et comminando, quid tum boni, tum mali
eventurum sit utrisque.

Atque hoc diligenter observari debet, quod post peccatum nihil legum
Adae impositum est, cum tamen natura integra haberet legem. Factum autem
id est ob hanc causam, quia Deus videt, naturam iam corruptam non solum
non posse sublevari lege, sed etiam ita totam convulsam et perturbatam,
ut ne syllabam quidem legis ferre possit. Non igitur naturam peccato
oppressam lege magis opprimit. Sed peccato tanquam vulneri medetur
salubri emplastro, hoc est, promissione de Christo, Adhibito tamen
aspero cauterio, quod Diabolus inflixerat. Sicut enim salubria emplastra
dum sanant, etiam mordent carnem, Ita medicinalis promissio sic
proponitur Adae, ut simul addatur comminatio propter libidinem carnis
sanandam. Voco autem 

[Seite 137b]

[II. caput Gen.] 137a

Dr] [2. Kor. 7, 1] libidinem non solum foedum pruritum carnis, sed illa
inquinamenta spiritus, sicut Paulus vocat, quod natura propensi sumus ad
idolatriam, incredulitatem, securitatem, et alia horribilia peccata
primae et secundae tabulae. Ad hanc pravitatem naturae coërcendam hoc
aspero cauterio opus fuit.

Optarim autem hunc textum pro dignitate a me posse tractari. Continet
enim quicquid tota scriptura eximium habet. Ac prior pars textus tota
figurata est loquitur enim Deus cum Serpente, et tamen certum est
Serpentem haec verba non intelligere. Non enim sunt verba creationis,
qualia illa supra, cum dixit bestiis: ‘Crescite et multiplicamini’,
Cum terrae dixit: ‘Producat terra omnis generis herbas et arbores’,
Sed sunt verba comminantia et promittentia, quae Deus non loquitur cum
natura irrationali sed cum intelligente natura.

Serpentem igitur nominat, sed cum Satana praecipue agit dominante
Serpenti et per eum decipiente homines. Sicut autem propter peccatum
hominis, qui creaturarum Dominus est, in diluvio etiam animalia et
arbores perierunt, Sicut propter principum errata saepe plectuntur
subditi, Ita Serpenti quoque accidit, ut propter peccatum Diaboli, qui
Serpente ad tam grande malum abusus erat, plecteretur, et tamen figurate
sub ista Serpentis poena intelligitur poena Satanae.

Haec fortasse obscuritas in causa fuit, ut textus, qui omnibus debebat
esse notissimus, tamen a nemine, quod ego sciam, diligenter et accurate
explicatus sic. Ac saepe ipse mecum miror, quid Patres et Episcopi
fecerint, qui cum gubernandis Ecclesiis et repellendis Haereticis
occupati essent, tamen non maiore studio in huiusmodi locos illustrandos
incubuerunt. De nostris Episcopis nihil dico. Hi praeter nomen nihil
habent, et verius vastatores Ecclesiarum quam vigiles seu inspectores
dici possunt. De veteribus dico, qui sanctitate vitae et doctrina
pollebant; inter hos nemo est, qui hunc locum explicarit pro dignitate.
Fortasse negocia, quae plerunque obiiciuntur Rectoribus, eos
implicuerunt altius.

[Seite 138]

Recentiorum autem notum flagicium est, qui etiam depravarunt hunc locum,
et fecerunt ex pronomine ‘Ipso’ foemininum ‘Ipsa’, ac cum
manifesto scelere detorserunt hunc locum ad beatam Virginem. Lyrae
veniam do, qui fuit, ut apparet, vir bonus, sed nimium tribuit
autoritati Patrum. Itaque patitur se ab Augustino ad ineptissimam
Allegoriam trahi, quam etiam Gregorius in moralibus sequitur: Quod per
Mulierem intelligi debeat ratio inferior, sed per Semen eius operatio
bona, Per semen autem Diaboli suggestio eius prava. Quod autem dicit
Dominus: ‘Ponam inimicitias inter te et semen eius’, Esse
intelligendum de illa lucta, cum Diabolus mediante suggestione mala
oppugnat rationem inferiorem, quae est Mulier, ut, si consentiat
delectationibus, deiiciat Satan per eam Virum, hoc est, rationem
superiorem: Atque hoc esse, quod Serpens insidiatur calcaneo; Oppugnare
enim Satanam non nisi a parte inferiori proponendo sensui ea, quae
delectant etc.

Queso te, amice Lector, quid in hac luce clarissima istis tenebris
absurdissimarum Allegoriarum opus est? Sit sane, ut dividamus rationem
in duas partes, superiorem et inferiorem. Quanto rectius erat,
inferiorem appellare, quae ad gubernandas res in Oeconomia et Politia
apta est, et non illam pecuinam delectationem, Superiorem autem, qua
speculamur seu contemplamur ea, quae extra Politiam et Oeconomiam sunt
et ad religionem pertinent ostensam verbo, ubi nihil operamur, sed
tantum discimus et contemplamur? Sed etiamsi haec sic dicamus, quid
faciunt ad hunc locum? Nonne veram sententiam penitus opprimunt et
substituunt notham, quae non solum inutilis est, sed etiam pernitiosa?
Quid enim ratio potest aut videt in religionis negotio?

Deinde in eo quoque absurditas est, quod Heuam interpretatur inferiorem
partem rationis, cum constet, Heuam in nulla parte, hoc est, neque
corpore neque anima inferiorem fuisse marito Adamo. Ex hac absurda
interpretatione notae sunt prophanae disputationes de libero arbitrio,
de ratione deprecante ad optima, Donec Theologia tota abiit in
Philosophiam et sophisticas nugas.

Quare nos omissis tam perniciosis et absurdis ineptiis ingrediemur novum
iter nihil moti, quod priorum vestigia alio ducunt. Habemus enim ducem
Spiritum sanctum, proponentem per Mosen non absurdas Allegorias, sed
docentem nos de rebus maximis, inter Deum, hominem peccatorem et
Satanam, peccati autorem gestis.

Primum igitur hoc statuemus Serpentem esse verum Serpentem, sed invasum
et obsessum a Satana, qui per Serpentem loquitur. Secundo statuemus hoc
quoque, quae Deus ad Serpentem loquitur, Serpentem non intellexisse
tanquam brutum animal sed Satanam, quem potissimum petit Deus. Ad hunc
modum retineo simpliciter historicam et literalem sententiam,
convenientem 

[Seite 139]

cum textu. Secundum hanc sententiam Serpens manet Serpens sed obsessus a
Satana, Mulier manet Mulier, Adam manet Adam, Sicut etiam sequentia
probant. Non enim ratio inferior et superior generant Cain et Habel, sed
Adam et Heua, hoc est, primi Homines per peccatum lapsi in mortem et
subiecti regno Satanae.

Quod igitur ad Serpentem dicit: ‘Maledictus tu inter omnia animantia
et bestias terrae, Super pectus tuum gradieris’ Non habet eam
sententiam, quam Augustinus et alii post eum sequuntur: Quod per pectus
intelligatur superbia. Sed quia serpente Satan ad peccatum abusus est,
Ideo partem poenae Serpens cogitur portare, qui sic maledicitur, ut
inter omnes bestias sit odiosissimus. Talis initio non fuit, sed nunc
per maledictionem accedit aliquid naturae Serpentis, ut, qui ante
maledictionem fuit suavissima bestiola, nunc horribilior et invisus
magis sit quam omnes aliae animantes. Experimur enim, quod et nos natura
Serpentes abhorremus et quod serpentes etiam sua natura nos fugiunt. Ita
partem maledictionis et poenae serpens sustinere cogitur. Sed non ad
serpentem solum haec dicuntur: cum Satana in serpente latente Deo res
est, ei proponitur hic sententia extremi iudicii, is proprie hic
sistitur ad tribunal Dei.

Longe enim aliter cum Serpente loquitur, quam cum Adam et Heua, quos
amanter revocat: ‘Ubi es? Quis tibi ostendit, quod nudus esses’?
Haec ostendunt amorem Dei erga totum genus humanum, quod etiam post
peccatum homo requiritur et vocatur, quod Deus cum eo disputat et audit
eum. Haec certa significatio gratiae est. Quanquam enim haec legalia et
iudicialia verba sunt, tamen non obscuram ostendunt spem, quod non sint
damnandi in aeternum.

Cum Serpente et Satana agit inclementius. Non vocat eum, non dicit:
Quare hoc fecisti? Sed simpliciter proponit sententiam iudicii verbis
durissimis: ‘Quia, inquit, hoc fecisti’. Quasi dicat: Tu, Satan, iam
antea peccasti et damnatus es, cum de coelo rueres. Ad hoc peccatum
adiecisti iam aliud, ut abutens Serpente in peccatum etiam coniiceres
Hominem. Ideo primum Serpens hanc poenam feret, ut, cum antea particeps
fuerit benedictionis, quam aliae bestiae habent, nunc solus maledictioni
subiaceat.

Ex his sequitur manifesta consequentia, quod Serpens ante peccatum
fuerit pulcherrima bestiola et Homini gratissima, sicut hodie sunt
hinnuli, oves, catelli. Item, quod erectus ingressus est. Quod autem
nunc serpit humi, maledictionis non naturae est, Sicut maledictionis
est, quod mulier cum turpitudine concipit, cum dolore enititur, cum
aerumnis educat sobolem. Si absque maledictione esset opus generationis,
esset honestissimum, partus facillimus, sobolis educatio esset summa
voluptas. Ergo peccatum ipsam naturam non solum deformavit turpissime
sed etiam pessime corrupit.

Et tamen nostri Sophistae etiam adhuc hodie audent dicere, quod
naturalia post peccatum manserint integra, etiam in Daemonibus. Si enim 

[Seite 140]

serpens, quo Satan abusus est ad peccatum, propter peccatum hanc poenam
fert, ut, qui antea fuerat bellissimus, nunc subito ante oculos Adae
viperinam caudam trahat et humi repat ac iam Adae formidabilis fiat:
Quid de Homine dubitabimus, qui ipse peccavit et peccati venenum a
Satana infusum hausit? Sicut itaque Aegyptii non sine ingenti stupore
viderunt baculum a Mose proiectum in Serpentem mutari, Ita in Paradiso
quoque statim post hoc verbum maledictionis emissum Serpens mutatus est
ex pulcherrima forma in turpissimam et abominabilem.

Ad hanc maledictionem quoque pertinet, quod dicit: ‘Et pulverem terrae
comedes’. Allegoristae exponunt hoc, quod Satan homines terrena
diligentes sibi incorporabit decipiendo eos. Sed dixi loqui Deum cum
Serpente et maledicere serpenti. Sunt autem aliae bestiae, quae etiam
comedunt terram, sed Serpens sic comedit terram, ut, cum ante habuerit
praerogativam quandam calliditatis, venustatis et victus quoque, quem
cum Homine habuit communem, nunc poenam fert, quod etiam victus ratio
mutatur.

Gloria est, quod oves, boves et aliae bestiae vescuntur herbis, etiam
arborum fructibus, et deinde generant ex se Homini ad cibos utilia,
butyrum, lac, carnem etc. Hanc gloriam serpens cum aliis communem
habuit. Nunc ab ista societate et quasi ex mensa et convivio hoc propter
peccatum eiectus est, ut ne quidem abiectissima herbula liceat vesci:
non poma, non pira, non nuces, quibus etiam mures vescuntur, gustare
audet, sed crudam terram vorat. Haec non mea sed Mosi verba sunt, quae
docent, naturam Serpentis totam mutatam et aliam esse factam.

Etsi autem dixi et verum est Deum sic cum Serpente loqui, ut tamen
potissimum spectet ad Satanam, sicut sequentia clarius ostendent, Tamen
mihi non placet, ut haec, quae ad naturam Serpentis recte quadrant, per
Allegoriam trahamus ad Satanam, sicut Augustinus facit, quem Lyra
sequitur. Sunt enim serpens et Satan coniuncti in peccando, quanquam
Satan actor, serpens quasi instrumentum est. Ideo etiam coniunguntur in
poena. Sed Serpens tantum corporalem poenam fert, Satanae autori et
actori aliud iudicium [Joh. 16, 11] paratum est, de quo Christus in
Ioanne loquitur: ‘Princeps mundi iam iudicatus est’. Id iudicium
post sequetur.

Quare, quod dicunt, Diabolum, sicut Serpentem, non incedere amplius
rectum et amisisse eum formam et statum pristinum, haec etsi vere
dicuntur, tamen impropria sunt et ad praesentem locum explicandum non
pertinent. Quod autem dixi Serpentem ante maledictionem incessisse
erectum, non ita intelligendum est, quasi erectus incesserit, ut Homo,
sed sicut cervus aut pavo. Hoc iudicium serpentis est.

Quae sequuntur, proprie pertinent ad Satanam. Ea longe melius pingunt
iudicium eius quam istae ineptae et intempestivae Allegoriae. Ac
proponunt hanc firmam consolationem, quod Diabolus eo nunc loco sit, ut
non possit sic libere grassari et nocere, sicut vellet et faceret, si
absque Semine mulieris esset.

[Seite 141]

[3, 15] Inimicicias ponam inter te et Mulierem, et Semen tuum et Semen
illius.

Haec sunt, quae proprie ad iudicium Satanae pertinent et in quibus firma
consolatio piis proponitur. Superiora, ut dixi, historica sunt, et ad
Serpentem pertinent, qui propterea, quod Satan eo ad peccatum abusus
est, eam poenam fert, ut e communi consuetudine et quasi consortio
reliquorum animalium eiectus etiam cibo differat nec communi utatur
pabulo.

Possunt quidem haec quoque ad Allegoriam trahi, sed et minus propria
sunt et parum firma in dimicatione. Nam quod ad ipsam rem attinet, Satan
propter peccatum de coelo deturbatus et condemnatus est ac non incedit
amplius, ut bos aut hinnulus, sed repit, hoc est, aperta vi pios non
invadit, insidiis utitur, quas tamen pii, cum ad verbum respiciunt,
intelligunt et vident, quanta sit eius deformitas, et abhorrent ab eo.
Ac sane gestus ille, quod sic reptat, nec ingreditur erectus, ostendit,
quod fracta eius tyrannis sit ne possit Ecclesiae tantum nocere, quantum
vellet.

Haec per Allegoriam possunt dici. Sed Mosis sententiam haec non
explicant, ideo non sunt propria. Quare cum de Satana dicendum est,
sequamur alia Scripturae testimonia propria, certa et firma. Quale illud
est [Joh. 8, 44] Ioh. 8. ‘Diabolus homicida est et pater mendacii’.
Item ‘In veritate non [Petri 5, 8] stetit’. Item, 1. Pet. 5.
‘Circumit tanquam Leo rugiens, querens, quem [Joh. 16, 11] devoret’.
Item Ioh. 16. ‘Princeps mundi iudicatus est’.

Ad extremum, hoc praesens testimonium quis non videt proprie ad Satanam
pertinere, cui opponitur Filius Dei, ne quid aperta vi, ac si nullum
Antagonistam habeat, tentare possit. Itaque Ecclesia hoc praesidio tuta
est et Satan non solum non potest Ecclesiam manifesta vi invadere, sed
etiam in reliquis eius tyrannis et cupida nocendi voluntas fracta est.
Alioqui non sineret unam arborem pervenire ad maturitatem. Impediret,
imo strangularet omnia terra nascentia. Non tantum Hominum nativitatem
sed etiam reliquarum bestiarum incolumitatem uno momento prohiberet.
Tantum studium nocendi satis arguit, quod aperta vi grassari non possit,
sed quod, quicquid facit, facit dolis et fallatiis.

Porro observandum hic id quoque est, quod haec non dicuntur a Deo
propter Diabolum. Non enim dignatur eum Deus damnare, sed satis est,
quod Satanam sua damnat conscientia. Propter Adamum et Heuam haec
dicuntur, ut audiant hoc iudicium et se consolentur, dum vident Deum
esse adversarium eius naturae, qui tantum vulnus homini inflixit. Hic
enim incipit ex media ira, quam peccatum et inobedientia excitavit,
elucere gratia et misericordia. Hic inter medias et gravissimas minas
animus Patris se exerit non sic indignantis, ut Filium propter peccatum
abiiciat, sed ostendentis salutem, imo victoriam promittentis contra eum
Hostem, qui humanam naturam decepit et vicit.

[Seite 142]

Non enim, sicut per Satanam homo in peccatum lapsus est, ita nunc idem
iudicium Satanae et Hominis est. Non coniungit eos in poena, sicut iure
potuisset, sed longissime separat. Etsi enim homini quoque indignatur,
qui hosti Dei contra Deum paruit, Tamen longe maior contra Satanam
indignatio est. Hunc enim simpliciter damnat et arguit in conspectu Adae
et Heuae, ut Adam et Heua ex damnatione sui hostis respirent paululum et
sentiant suam meliorem conditionem esse. Prima igitur pars consolationis
in eo est, quod propter Adamum et Heuam accusatur et maledicitur
Serpens, et cum serpente Satan.

In eo autem sol consolationis antea quasi tenebris quibusdam
caliginosarum nubium involutus supra nubes attollitur, et iucundissimo
lumine territa corda aspicit: Quod Adam et Heua non solum non audiunt
sibi maledici sicut serpenti, Sed quod audiunt se constitui tanquam in
acie contra damnatum hostem idque spe auxilii, quod eis laturus sit
Filius Dei, Semen mulieris. Hic igitur remissio peccatorum et plenaria
receptio in gratiam Adae et Heuae ostenditur tanquam absolutis a culpa
et redemptis a morte, tanquam liberatis iam ex inferno et illis
pavoribus, quibus in conspectu Dei tantum non occisi sunt.

Haec consolatio inde nascitur, quod Deus non maledicit Adae et Heuae
sicut serpenti. Hoc tantum fit, quod Adam et Heua cum hoc Hoste
committuntur, ne sint ociosi. Ergo hoc ipsum quoque cedit Homini in
bonum. Illud autem caput consolationis est, quod, etsi Hostis hic
astucia et dolis pugnet, tamen nasciturum sit Semen, quod caput
Serpentis conterat. Hic enim ostenditur finalis destructio tyrannidis
Satanae, quanquam ea non sit abitura sine acerrimo certamine, quod
Homini depugnandum est.

Sed vide, quam impari fortuna dimicetur? Hominis calcaneus in periculo
est, caput est salvum et invictum. Contra per Semen mulieris non cauda,
non venter, sed ipsum caput Serpentis conterendum est et conculcandum.
Atque haec victoria nobis quoque donatur, Sicut Christus clare [Luk. 11,
22] dicit: Spolia dividi post victum Fortem. Nam Christianus fide
constituitur Victor peccati, legis et mortis, ut ne quidem inferorum
portae praevalere ei possint.

Hanc primam consolationem et tanquam fontem omnis misericordiae et
omnium promissionum scaturiginem primi Parentes et eorum Posteri summa
diligentia didicerunt. Viderunt enim, si absque hac promissione essent,
mansuram quidem inter Homines sicut inter reliqua animantia
generationem, sed quae nihil aliud sit, quam generatio ad mortem. Illud
igitur donum divinitus naturae additum hic augetur imo consecratur, cum
spes fit talis generationis, per quam Satanae sit conterendum caput, Ut
non solum eius tyrannis infringatur, sed etiam natura propter peccatum
morti addicta consequatur vitam aerternam. Non enim agit hic Moses
amplius de Serpente naturali, de Diabolo loquitur, cuius Caput sunt mors
et peccatum. Sicut 

[Seite 143]

Christus dicit Ioh. 8., quod sit homicida et pater mendacii. Contrita
igitur potestate eius, hoc est, sublato per Christum peccato et morte,
quid restat, quam ut filii Dei salvemur?

Ad hunc modum Adam et Heua hunc textum intellexerunt et consolati sunt
se contra peccatum et desperationem spe huius contritionis per Christum
futurae ac spe huius promissionis in novissimo die etiam resurgent in
aeternam vitam.

Et ipsum conteret caput tuum, Et tu conteres Calcaneum eius.

Quis non miretur, imo non execretur Satanae malignum consilium, qui hunc
locum, plenissimum consolationis de Filio Dei, per ineptos Interpretes
transtulit ad Mariam virginem? Nam in omnibus latinis Bibliis ponitur
pronomen in foeminino genere: ‘Et ipsa conteret’. Ac Lyra, qui tamen
Ebraicae linguae non rudis fuit, hoc errore tanquam grassante et magno
impetu ruente flumine abripitur in impiam sententiam, ut non obstante
textu, hunc locum accipiat de beata Virgine, per quam, Filio mediante,
vis [Hohel. 6, 3] Satanae fracta sit. Accommodat ad eam dictum in
Canticis: ‘Terribilis es sicut acies castrorum’. Etsi autem hanc
sententiam tanquam ab aliis acceptam allegat, tamen in eo magnum
peccatum est, quod eam non refutat. Secuti postea sunt Recentiores omnes
et sanctissima sententia ad idolatriam sunt abusi nemine resistente nec
prohibente.

Accidit autem hoc sive inscicia, sive negligentia gubernatorum in
Ecclesia. Hi quia Idolatriae se non opposuerunt, paulatim sana doctrina
extincta est. Hanc postquam nunc Dei beneficio restituimus, turpia
ventris animalia manifeste ostendunt se non religionem sed beneficia sua
curare. His quia idolatria patrocinari videtur, etiam indigne ferunt
homines recte institui. Sed coeci homines non vident, Euangelium
eiusmodi doctrinam esse, quam qui accipiunt, nihil amittunt praeter
peccata sua et mortem aeternam, acquirunt autem Liberationem ab omni
Idolatria et regno Satanae.

Quare agamus Deo gratias, quod et hunc locum habemus iam integrum et
restitutum, Non ut Mariae detrahatur meritus honos, sed ut Idolatria
excludatur. Quod enim dicunt Mariam pariendo Christum omnem Satanae vim
contrivisse. Si id vere dicunt, An non idem honor ad omnes alias
Mulieres pertinet, quae in eadem linea Mariam praecesserunt? Imo laudis
huius pars etiam ad Maritos pertinebit et omnes Maiores Mariae? Si enim
absque his fuisset, ipsa quoque non esset. Est enim nata in coniugio
secundum communem naturae ordinem. Si itaque ipsa pariendo contrivit
Satanam, in eodem dignitatis gradu collocandi sunt Maiores eius.

[Röm. 4, 25] Sed scriptura nos aliter docet, et dicit: ‘Christus
propter peccata [Joh. 1, 29] nostra mortuus est et resurrexit propter
iusticiam nostram’. Item: ‘Ecce agnus Dei, qui tollit peccata
mundi’. Maneat igitur beatae Virgini suus locus, quam Deus privilegio
isto ornavit inter omnes mundi Foeminas, ut 

[Seite 144]

Virgo pareret Filium Dei. Hoc autem eo neutiquam valere debet, ut Filio
gloria redemptionis et liberationis nostrae eripiatur.

Deinde sollicite nobis custodienda est proprietas scripturae sanctae et
vere admirabilis lux, quae abyssum divinae bonitatis ostendit, dum hoc
in loco docemur de inimicicia inter Serpentem et Mulierem, ac tali
inimicicia, ut Semen mulieris sit contriturum Serpentem cum omnibus suis
viribus. Hanc comminationem Satan bene intellexit, ideo adhuc tanto odio
contra naturam hanc saevit. Adam quoque et Heua hac promissione excitati
spem restitutionis plenis animis conceperunt ac pleni fide viderunt
salutem suam Deo curae esse. Siquidem Deus diserte testatur masculum
Semen mulieris Hostem hunc profligaturum esse. Nam verba mira emphasi
concinnata sunt.

Semen, inquit, illius. Quasi dicat: Tu, Satan, per Mulierem invasisti et
seduxisti Virum, ut tu ipsis ceu caput et Dominus esses, propter
peccatum. Ego autem vicissim tibi insidiabor per idem instrumentum.
Arripiam Mulierem et dabo ex ea Semen et illud Semen conteret Caput
tuum. Corrupisti et morti obnoxiam fecisti Carnem per peccatum. Sed ego
ex illa ipsa Carne producam talem Virum, qui te quoque et omnes vires
tuas atterat ac profligat.

Ad hunc modum promissio haec et comminatio apertissima est. Sed est
eadem quoque obscurissima. Relinquit enim Diabolum in illa suspitione,
ut omnes Mulieres suspectas habeat, quae pariunt, ne pariant hoc Semen,
cum tamen una tantum Mulier huius benedicti Seminis mater futura esset.
Sic, quia in genere minatur, dicens ‘Semen illius’, illuditur
Satanae, ut ab omnibus metuat.

Et eodem modo etiam omnium hominum fides confirmatur, ut ab illa hora,
qua promissio facta est, Semen illud expectarent et se consolarentur
contra Satanam. Itaque Heua cum primogenitum suum peperisset, sperabat
se iam habere Contritorem illum. Haec spes etsi fallebat eam, tamen
vidit ex posteritate sua nasciturum esse tandem hoc Semen, quandocunque
nasceretur. Atque ita, quod ad homines quoque attinebat, promissio haec
clarissima et simul obscurissima fuit.

[Jes. 7, 14] Esaias Cap. 7. nonnihil lucis ad eam attulit, cum diceret
Virginem parituram. Nam tum certum erat non nasciturum Semen hoc ex
coniunctione viri et foeminae. Sed addit alia quaedam, quibus Prophetiam
quasi involvit. Itaque in obscuro promissio haec clarissima mansit,
donec Maria peperisset et huius partus testes essent Angeli et post
angelos Pastores ac Magi, Donec per Apostolos hic partus in totum orbem
terrarum divulgatus est.

Satanae igitur obscuritas haec auxit sollicitudinem et curam, ut, sicut
dicitur ‘Ponam inimicitiam inter Te et Mulierem’, Ita simul omnes
parientes ab isto tempore usque ad revelatum Christum haberet inimicas
et suspectas. Contra in homine haec obscuritas auxit et intendit fidem,
ut, etsi singulae viderent se non esse, quae hoc Semen parerent, tamen
sperarent ac certo 

[Seite 145]

statuerent, ex alia nascendum esse. Potissimum igitur ad ludendum et
exercendum Satanam et ad consolandos ac excitandos ad fidem pios
pertinet, quod sic individualiter, ut ita dicam, loquitur Deus.
Pepererunt mulieres ad diluvium usque et postea usque ad Mariam, sed
illarum Semen non potuit vere dici Semen mulieris, sed potius Semen viri
dicitur. Sed quod ex Maria nascitur, conceptum est ex Spiritu sancto et
est verum Semen Mariae, Sicut testantur aliae promissiones Abrahae et
Davidi factae, secundum quas Christus filius Abrahae et filius Davidis
dicitur.

Hanc sententiam primum Esaias ostendit, qui dicit Virginem parituram.
Deinde in novo Testamento explicata est clarius ab Angelo. Quare non
dubito mysterium hoc etiam a multis Sanctis non esse intellectum, qui
quidem expectaverunt Christum nascendum in hunc mundum de Foemina et
liberaturum humanum genus, sed modum nativitatis nesciverunt. Hac
generali cognitione contenti fuerunt et salvati sunt, etiamsi nescirent,
quomodo concipiendus et nascendus esset. Hoc enim novo Testamento
tanquam clariori luci reservandum erat et priori seculo obscurius
proponendum propter Satanam, quem Deus hoc modo ludificari et exercere
voluit, ut eo minus esset ociosus et omnia timeret.

Ideo postquam promissio sic generaliter proposita, restricta paululum et
per Abraham primum ad certam Gentem, deinde per Iacob Patriarcham ad
certam tribum Iudae alligata esset, Diabolus de aliis populis et
tribubus securus fuit et mirabili crudelitate ac insidiis hanc unam
Lineam prosecutus est, Donec sub tempus Christi ad extremam mendicitatem
redacta esset tanquam desperatus truncus, ex quo nemo unquam vel folia
vel fructum [Jes. 11, 1] sperat, Sicut scriptura ideo etiam vocat
radicem Iesse, Esaiae 11., tanquam putrem et desperatum truncum.

Hoc odium Satanae et furorem hunc praedicit hoc in loco Dominus cum
admonet de inimicicia posita. Nam Satan primum per omnes Gentes et
populos totius orbis Semen mulieris infesto odio quesivit. Deinde cum ad
Abrahae posteritatem promissio translata est, videmus, quam varie
promissionem sit conatus impedire. Ac tribus Iuda, ad quam tandem
promissionem Dominus transtulit, quam horribilibus calamitatibus excepta
et agitata est, Donec tandem videretur tota subversa et eradicata esse.
Ac sub tempus Christi nascendi pauper Maria longe a Ierusalem in
ignobili oppidulo Nazareth vivebat: Ierosolymis dominabantur impii.
Recte igitur comparatur tribus haec emortuo trunco. Sed tamen, quia Deus
mentiri non potest, efflorescit radix illa sic desperata.

ἔξω βελῶν, saevit omni genere furoris contra misera eius
membra et Ecclesiam. Horum periculorum omnium hic vaticinia sunt, in
quibus tamen fiducia filii Dei conterentis Satanam magno nos animo decet
versari.

Sed redeo ad textum. Promissio haec clarissima simul etiam obscurissima
est: Quia in genere dicitur ‘Semen mulieris’, ut simul omnes
mulieres Satanae suspectas faceret Deus, et eum perpetua cura et
sollicitudine exerceret. Mirabilis igitur Synecdoche est: Mulieris
Semen, inquit. Id sonat in genere de omnibus individuis, et tamen de uno
tantum individuo, de Mariae Semine loquitur, quae mater est sine
copulatione cum masculo. Sicut igitur prima particula ‘Ponam
inimicicias inter te et mulierem’ sonat in genere de omnibus
mulieribus, (Voluit enim Deus omnes mulieres Satanae suspectas facere:
Contra voluit piis spem certissimam relinquere, ut ab omnibus
parientibus exspectarent salutem hanc, donec illa vera pareret): Ita
haec ‘Semen ipsius’ maxime individualiter, ut sic dicam, loquitur de
Semine, quod ex sola Maria de tribu Iuda, cum Ioseph desponsata, natum
est.

Hic igitur est textus ille, qui Adamum et Heuam vivificavit et ex morte
resuscitavit in vitam, quam per peccatum amiserant, sed tamen speratam
[1. Kor. 15, 31] potius quam possessam. Sicut Paulus quoque saepe
loquitur ‘Quotidie, inquit, morimur’. Nam etsi vitam, quam hic
vivimus, non volumus appellare mortem, tamen profecto aliud nihil est
quam perpetuus cursus ad mortem. Sicut enim qui peste infectus, iam tum,
cum cepit infici, etiam mori coepit, Ita postquam vita haec per peccatum
infecta est, non amplius potest proprie dici vita propter peccatum et
peccati poenam: mortem. Statim enim ab utero matris mori incipimus.

Per baptismum autem ad vitam spei, seu potius ad spem vitae restituimur.
Nam haec demum vera vita est, qua coram Deo vivitur. Antequam ad eam
venimus, sumus in media morte, morimur et in terra putrescimus, sicut
alia cadavera, quasi nulla vita usquam sit. Spem tamen habemus, qui in
Christum credimus, quod simus in novissimo die resuscitandi in aeternam
vitam. Ad hunc modum Adam quoque hac concione Domini resuscitatus est.
Non quidem perfecte, nam vitam, quam amisit, nondum recepit. Sed spem
eius vitae concepit, cum audivit Satanae tyrannidem conterendam esse.

Includitur igitur in hanc sententiam redemptio a lege, peccato et morte,
et ostenditur manifesta spes et certa resurrectionis et innovationis in
altera vita post hanc vitam. Si enim Serpentis caput conteri debet,
profecto oportet aboleri Mortem. Si mors aboletur, etiam mortis meritum
aboletur, hoc est, Peccatum. Si peccatum, ergo Lex quoque aboletur. Nec
id tantum, sed restituitur simul obedientia, quae amissa est. Haec autem
omnia quia promittuntur per Semen hoc, satis clarum est naturam humanam
post lapsum 

[Seite 147]

suis viribus nec peccatum tollere nec poenas peccati et mortem effugere
nec obedientiam amissam recuperare potuisse. Maiorem enim vim et robur
maius, quam hominum est, requirunt ista.

Itaque Filium Dei oportuit victimam fieri, ut haec nobis conficeret, ut
tolleret Peccatum, devoraret Mortem et amissam obedientiam restitueret.
Hos thesauros in Christo possidemus, sed in spe. Sic Adam, sic Heua, sic
omnes credentes usque ad novissimum diem spe ista vivunt et vincunt. Est
quidem mors horribilis et invictus Tyrannus, Sed divina potentia ex eo,
quod est omnia, facit nihil, Sicut etiam ex eo, quod est nihil, facit
omnia. Nam Adamum et Heuam vide: Sunt pleni peccatis et morte, et tamen,
quia audiunt promissionem de Semine contrituro caput Serpentis, sperant
idem, quod nos, quod scilicet Mors tolletur, Peccatum abolebitur et
reddetur Iusticia, Vita, Pax etc. In hac spe vivunt et moriuntur primi
Parentes, et vere sunt propter hanc spem sancti et iusti.

Sic nos quoque vivimus in eadem spe et cum morimur, hanc spem vitae
retinemus propter Christum, quam nobis verbum proponit, dum Christi
meritis nos iubet confidere. Frustra enim expectamus in hac vita hanc
perfectionem, ut toti iusti simus, ut Deum perfecte diligamus, ut
proximum quoque diligamus ut nos ipsos: aliquousque procedimus, sed
peccatum, quod in nostris membris militat et ubique praesens est, aut
vitiat aut omnino impedit obedientiam hanc.

Sicut igitur ipsa vita nostra propter mortem propositam mors potest
dici, Ita iusticia peccatis tota obruta est. Spe igitur retinemus et
vitam et iusticiam, res ab oculis et sensu nostro absconditas, sed quae
suo tempore manifestabuntur. Interim vita nostra est vita in media
morte, et tamen etiam in media morte spes vitae retinetur, sic docente,
iubente et promittente [Ps. 68, 21] verbo. Sicut Psalmus 68. egregie
consolatur: ‘Deus noster, Deus salvos faciendi, Dominus exitus
mortis’. Hunc titulum Deo tribuamus, quod non solum iuvat in hac
temporali vita, sicut Diabolus etiam cultoribus suis, ut Gentium exempla
ostendunt, non nunquam adest, Sed quod est Dominus exitus mortis, hoc
est, qui liberat oppressos a morte et transfert in aeternam vitam. Facit
autem hoc, sicut Moses hic docet, conterendo caput Serpentis.

Habemus igitur iam Adamum et Heuam restitutos, non quidem in vitam, quam
amiserant, sed in spem eius vitae, qua spe evaserunt non primitias, sed
decimas mortis, hoc est: Etsi carni temporaliter esset moriendum, tamen
propter filium Dei promissum, qui contriturus Diaboli caput erat, post
mortem temporalem carnis sperant resurrectionem carnis et aeternam
vitam, sicut nos quoque.

Iam sequitur altera pars huius Concionis, in qua minatur poenas
corporales, Mulieri primum, deinde Viro quoque.

[Seite 148]

[3, 16] Ad mulierem vero dixit: Valde multiplicabo dolorem tuum, cum
eris gravida. In dolore paries Filios, et sub Viri potestate eris, et
ipse dominabitur tui.

Haec poena Mulieri est imposita, sed profecto laeta et hilaris. Siquidem
non dissentit a priore sententia contra Satanam lata. Si enim hoc manet,
quod Serpenti caput conterendum est, certa est spes resurrectionis a
morte, et tollerabile est, quicquid hac spe manente ac firma homini
imponitur.

Atque haec quoque causa est, quod Scriptura sancta sic diligenter cavet,
ne quid dicat in punienda Muliere contra sententiam prius de Serpente
latam. Imponit poenam mulieri et tamen relinquit spem resurrectionis et
vitae aeternae. Mortem autem, quam per peccatum meruerat, transfert in
alteram et ignobiliorem partem hominis, scilicet in carnem, ut Spiritus
propter fidem vivat in iusticia.

Mulier itaque obnoxia est morti quo ad carnem, Sed quo ad spem est a
morte libera. Manet enim certa sententia, quia Diabolo comminatur Deus
contritionem capitis. Itaque animalis vita habet hic crucem et mortem
suam, [1. Kor. 15, 44] Sicut Paulus quoque 1. Corin. 15. dicit:
‘Corpus animale mori, sed resurrecturum spirituale’. Ita in hac
animali vita manent coniugia ac mulier experitur poenas, quas propter
peccatum hic infligit Dominus, ut a tempore conceptionis, in partu et
tota reliqua vita, qua liberis servitur, varie periclitetur. Sed omnia
haec tantum ad animalem vitam seu ipsam carnem pertinent, Manente
interim spe spiritualis et aeternae vitae post hanc vitam.

Vere igitur laeta et hilaris haec poena est, si rem recte aestimemus.
Etsi enim carni onera illa molesta sunt, tamen cum istis oneribus seu
poenis ipso facto corroboratur spes melioris vitae. Siquidem audit Heua
se non reiici a Deo. Deinde etiam hoc audit non adimi sibi in ista poena
benedictionem generationis ante peccatum promissam et donatam. Videt se
retinere sexum suum et esse mulierem. Videt se non separari ab Adamo, ut
sola et seclusa a viro maneat. Videt relinqui sibi gloriam maternitatis,
ut sic dicam. Haec omnia accedunt ad istam spem aeternitatis et sine
dubio Heuam egregie erexerunt. Quin manet etiam illa maior et verior
gloria, quod non solum retinet benedictionem foecunditatis, et cum
marito suo coniuncta manet, Sed quod certam promissionem habet ex se
venturum Semen illud, quod Satanae caput sit contriturum.

Itaque Heua sine dubio etiam in re tristissima, ut apparet, tamen gaudio
plenum pectus habuit ac fortasse Adamum suum consolata est dicens:
Peccavi. Sed vide, quam misericordem habemus Deum? Quanta commoda tum
temporalia tum spiritualia nobis peccatoribus relinquit? Quare nos
Mulieres feramus laborem et miseriam istam concipiendi, pariendi et
vobis Maritis parendi. Est ista paterna ira, si quidem hoc manet, ut
Hostis nostri Caput conteratur et nos post mortem carnis nostrae
excitemur ad aliam 

[Seite 149]

novam et aeternam vitam per Redemptorem nostrum. Haec magnitudo bonorum
et infinitas beneficiorum longe superat, quicquid maledictionis et
poenarum nobis a Patre nostro inflictum est. His et similibus
concionibus sine dubio Adam et Heua saepe inter se usi sunt ad incommoda
temporalia mitiganda.

Sicut nos quoque contemplari ineffabiles thesauros futurae vitae saepe
debemus et lenire talibus cogitationibus molestias carnis. Sicut videmus
[2. Kor. 4, 17] Paulum facere 2. Corinth. 4.: ‘Nostra tribulatio,
inquit, momentanea et levis est; Operatur enim aeternum gloriae pondus
in nobis, si non spectemus ea, quae videntur, sed quae non videntur.
Nam, quae videntur, temporaria sunt, quae autem non videntur, sunt
aeterna.’

Qui igitur concipiunt spem futurae gloriae et credunt promittenti Deo,
deinde etiam intuentur in benedictiones corporales, quod Dominus
concessit fruendum nobis hunc mundum, quod dedit uxorem, domum, liberos,
quod ista omnia conservat et benedicendo auget, Dic mihi, hi an non,
quicquid corporalium incommodorum incidet, et aequissimo animo patientur
et dicent hanc paternam, non iudicis, aut tyranni iram esse? Contra vero
in Serpente apparet iudicis ira, cui non solum non promittitur
liberatio, sed praedicitur ei contritio. Hanc iram sensit Satan et adhuc
sentit. Ideo ante novissimum diem tanto furore saevit contra Ecclesiam
et filium Dei.

Est igitur haec comminatio quidem, qua Heuae minatur Dominus certas
poenas, Sed in illis ipsis poenis elucet ineffabilis misericordia, quae
Heuam erigit, ut in suis malis laetissimo animo sit. Sentimus autem
ipsi, quam necessariae hae poenae sint ad domandam carnem. Quomodo enim
possemus humiliari, nisi eiusmodi poenarum oneribus deprimeretur natura
haec? Itaque Heua et quaelibet Mulier in suo officio et conditione
certas has calamitates experietur, quod multiplicabuntur aerumnae et tum
in dolore concipiet tum pariet.

�, quam picam vocant, cum tales cibos appetunt, a quibus incolumis
natura abhorret. Postquam 

[Seite 150]

autem foetus iam confirmatus est et partus imminet, sequitur miserrima
miseria, quod maximo cum periculo et tantum non moribunda enititur
foetum.

Haec cum vident Gentes, quae Dei et operum eius nullam cognitionem
habent, adeo offenduntur, ut propter has calamitates statuant, viro
sapienti non esse ducendam uxorem. Vehementer enim sexus muliebris
humiliatus et afflictus est ac portat poenam longe graviorem et
duriorem, quam viri. Quid enim tale vir in corpore suo patitur? Quia
autem per coniugium maritus quasi in se partem istarum poenarum
transfert (Non enim sine dolore ista in coniuge videre potest), Factum
est, ut homines impii potius scortarentur, quam ut coniuges fierent.

Contra hanc impiorum sententiam pii se consolari et per veram sapientiam
opponere his incommodis certa et maiora commoda debent. Sicut etiam
Pindarus1� ad Hieronem in stultis hoc reprehendit, quod cum Deus ita
soleat bona dispensare, ut semper aliquid incommodi admixtum sit, non
possunt, ut ipse ait, νήπιοι κόσμῳ φέρειν καὶ
πήματα, ἀλλὰ ἀγαθοὶ, τὰ καλὰ
τρέψαντες ἔξω, hoc est: Homines stulti non mitigant
incommoda ista commodis, quae habent. Boni autem et sapientes ornant
commoda sua et iis quasi obruunt incommoda, quibus exercentur, dum
commoda ceu in illustri loco conspicienda collocant.

Ita hic quoque faciendum erat. Sint sane magnae poenae, quibus propter
peccatum Mulieres subiectae sunt. An non autem hoc maius est et
infinitis modis poenas istas vincit, quod in illis ipsis calamitatibus
habent spem certam immortalitatis et aeternae vitae?

Deinde illae ipsae calamitates non sunt sine fructu. Pertinent enim ad
humiliandam et deiiciendam naturam, quae sine cruce non posset domari.

Tertio manet in istis calamitatibus corporalibus etiam excellens illa
gloria maternitatis et benedictio ventris, quam etiam Gentiles
sapientiores admirati sunt et magnifice praedicarunt. Manent reliqua
dona, quod omnes alimur, fovemur, gestamur in utero matrum, sugimus
ubera, et matrum studio ac cura conservamur. Hoc est, τὰ καλὰ
ἔξω τρέπεσθε2�, et non solum intueri mala, sed delectari
donis et benedictione Dei, ac obruere poenas, foeditates, dolores,
afflictiones et alia.

[1. Petri 3, 7] Sed hoc norunt et faciunt pii tantum. Hi mulieribus
tanquam infirmiori vasi suum honorem habent, siquidem vident eas socias
esse immortalitatis et participes haereditatis in coelis. Deinde vident,
quod sint ornatae benedictione et gloria maternitatis, quod omnes
concipimur, nascimur, fovemur ab eis.

[Seite 151]

Ac mihi quidem saepe magnae voluptati et admirationi est, quod video
corpus muliebre totum ad id factum, ut foveat infantes. Quam decore
etiam parvae puellae gestant in sinu infantes? Ipsae matres quam aptis
gestibus ludunt, quoties aut placandus est infans vagiens aut in cunas
ponendus? Virum adhibe, facturum eadem et dices Camelum saltare, adeo
indecore omnia faciet, cum vel digito attingendus erit infans. Taceo
reliqua officia, quae nisi a matribus praestari non possunt.

Haec omnia qui rem recte aestimat, accipiet tanquam certa benedictionis
Domini vestigia, quibus testatur Deus sexum muliebrem, etsi propter
peccatum graviter punitus est, sibi tamen curae et carum esse. Haec
satis sint de prima parte maledictionis.

Altera pars maledictionis est in cohabitatione. Quodsi non peccasset
Heua, non solum sine dolore peperisset, sed etiam ipsa cum viro
coniunctio tam honesta fuisset, quam honestum hodie est cum uxore in
mensa edere aut colloqui. Educatio quoque fuisset facillima et plena
voluptatis. Haec bona per peccatum amissa sunt et successerunt nota illa
mala doloris et laboris, qui in gestando, enitendo, educando est. Sicut
enim elegans puella sine molestia, imo cum magna voluptate et superbia
quadam pulchram Coronam ex floribus contextam in capite gestat, Ita sine
omni molestia et cum magna voluptate Heua, si non peccasset, in utero
gestasset foetum. Nunc ad illas gestationis et enixionis dolores accedit
etiam, quod Heua potestati Viri subiecta est, quae antea liberrima et
nulla in parte Viro inferior erat, socia omnium donorum Dei.

Haec etiam poena est ex peccato originali nata, quam Mulier aeque invita
portat ac dolores et molestias illas carni impositas. Regnum itaque
manet penes maritum, cui uxor mandato Dei parere cogitur. Is gubernat
domum, Politiam, gerit bella, defendit sua, colit terram, aedificat,
plantat etc. [Tit. 2, 5] Contra mulier ceu clavus parieti infixus domi
sedet, sicut Paulus Tit. 2. ideo οἰκουρόν vocat. Et Gentes
pinxerunt Venerem insistentem conchae marinae: Quod, sicut concha suam
domum secum portat, Ita mulier domi assidua esse et domestica curare
debeat, tanquam quae spoliata sit ratione gubernationis eorum, quae
foris et publica sunt: ultra privatissima officia non progreditur.

At si Heua in veritate stetisset, non solum non subiecta imperio Viri
esset, sed ipsa quoque socia gubernationis fuisset, quae nunc sola
masculorum est. Sunt autem foeminae fere huius oneris impatientes et
naturaliter affectant, quod per peccatum amiserunt. Ac cum plus non
possunt, saltem impatientiam murmure ostendunt. Hoc tamen non possunt,
ut administrent virilia officia, ut doceant, ut regant etc. Procreandae,
alendae et fovendae sobolis magistrae sunt. Ad hunc modum Heua punitur,
Sed, ut initio dixi, est poena laeta, si respicias ad spem aeternae
vitae et gloriam maternitatis relictam.

[Seite 152]

[3, 17 –19] Ad Adam vero dixit: Quia audisti vocem Uxoris tuae, et
comedisti de ligno, de quo praeceperam tibi, dicens: Non comedes ex ea,
Maledicta terra propter te. In dolore comedes ex ea cunctis diebus vitae
tuae; Spinas et tribulos germinabit tibi, et comedes herbas terrae. In
sudore vultus tui vesceris pane tuo, Donec revertaris in terram, de qua
sumptus es, Quia pulvis es, et in pulverem reverteris.

Maritus ultimus peccavit; igitur etiam poena infligitur ei ultimo. Nihil
autem hic de generatione, nihil de doloribus in generatione ei minatur
Dominus. Itaque in marito est furens libido accensa veneno Satanae in
corpore sine dolore. Sed officium certa poena gravatur, quod, cum Viri
sit alere familiam, regere, gubernare, docere, illa sine singulari
molestia et maximis laboribus non potest perficere. Mulieri impositum
est, ut pareat Marito, sed quam difficulter hoc ipsum obtineri potest?
Taceo imperium in ali獯‬畱⁩潮⁮畳瑮搠浯獥楴楣മ

Itaque Philosophi mirati sunt, unde haec in natura sit pravitas, ut
facilius regi possint ab hominibus ferae bestiae, quam ipsi homines.
Sicut Xenophon dicit: πάντων τῶν ἄλλων ζώων
ἐστὶ ῥᾷον ἢ ἀνθρώπων ἄρχειν.1� Sunt
quidem egregia officia esse Maritum, exercere terram, aut aliud opus
facere, quo liberi et uxor alantur, regere domum, familiam, civitates,
regna, docere et erudire tum domesticos tum alios ad pietatem et bonos
mores. Sed haec ipsa praestantissima officia habent additam suam poenam,
ut non sine summis molestiis possint administrari, sicut exempla ante
oculos sunt.

Ac primum terra maledicitur propter ipsum Adam. Nam quod latina
translatio habet ‘In opere tuo’ Ebraice est Baeburecha, ‘propter
te’. Ac fefellit interpretem similitudo literarum; legit enim
Baebudecha. Nam Abad significat ‘terram colere’.

Apparet autem hic, quanta calamitas peccatum secuta sit. Siquidem terra,
quae innocens est et nihil peccavit, tamen cogitur sustinere
maledictionem, [Röm. 8, 21] et sicut Paulus Rom. 8. loquitur:
‘Vanitati subiecta esse’. A qua tamen vindicabitur in novissimo die,
quem exspectat. Vocat eam Plinius2� benignam, mitem ac indulgentem
matrem, Item perpetuam ancillam usus mortalium. Sed ipsa sentit, ut
Paulus ostendit, maledictionem suam. Primum in eo, quod illa bona fert,
quae tulisset, si homo non esset lapsus. Deinde in eo quoque, quod multa
noxia fert, quae non tulisset, sicut sunt infelix lolium, steriles
avenae, zizania, urticae, spinae, tribuli, adde venena, noxias
bestiolas, et si qua sunt alia huius generis. Haec omnia per peccatum
invecta sunt.

[Seite 153]

Nec dubito, quin ante peccatum aura purior et salubrior, aqua fecundior,
Imo quoque solis lumen pulchrius et clarius fuerit, Ita ut nunc tota
Creatura in omni parte nos admoneat maledictionis per peccatum
inflictae. Manserunt tamen reliquiae quaedam prioris benedictionis, quod
improbo labore quasi coacta terra ad usum nostrum necessaria producit,
etsi ea sentibus et spinis, hoc est, inutilibus et noxiis quoque
arboribus, fruticibus et herbis, quas divina ira serit, deformata sint.

Ac maledictio haec postea aucta est per Diluvium, in quo omnes bonae
arbores evulsae et perditae, arenae cumulatae et tum herbae tum bestiae
noxiae multiplicatae sunt. Ubi igitur Adam ante peccatum inter
fecundissimas arbores, in amenissimis pratis, in floribus et rosis
ambulavit, Ibi nunc urticae, sentes et alia molesta germina pullulant,
cum tanta copia, ut fere, quae bona sunt, obruantur.

Nam agrum vide iam praeparatum aratro ad accipienda semina: cum primum
consitus est, citius zizania et lolium prorumpunt quam vitae utiles
fruges. Ac nisi sedula agricolae cura evellantur quotidie, paulatim ita
occupant agrum noxia illa, ut bonum semen stranguletur. Est quidem terra
innocens, ac libentius proferret, quae optima sunt, Sed impeditur
maledictione propter peccatum homini inflicta.

Sicut igitur Mulier peccati poenam, sed profecto tolerabilem in corpore
suo fert, dum affligitur in officio pariendi, Ita Maritus fert poenam in
Oeconomia, dum cum difficultate et molesto labore gubernat domum et alit
familiam. Nam propter eum ager maledictus est, Cum ante peccatum nulla
pars terrae sterilis nec vitiosa, sed omnia mire fecunda et fertilia
essent. Nunc non solum in multis locis terra sterilis est, Sed etiam
foecunda loca lolio, zizaniis, sentibus ac spinis deformantur. Est haec
magna calamitas, quae Adamum et nos omnes merito ad laqueum adigeret,
Sed mitigatur promissione Seminis, dum poena aeternae mortis, quae
infinito maior est, tollitur.

ἄσπαρτα καὶ ἀνήροτα omnia productura erat, nisi Adam
peccasset.

Porro calamitas haec, quam peccatum invexit, multis modis lenior et
tolerabilior fuit quam illa, quae Diluvium secuta est. Hic enim tantum
fit mentio spinarum, tribulorum et laboris. At nunc experimur infinita
alia 

[Seite 154]

accessisse. Quot enim vicia, quot pestes sunt segetis, leguminum,
arborum, denique omnium terra nascentium? Quantum incommodi est oleribus
a noxiis papilionibus? Nocent deinde frigora, fulgura, nocivi rores,
venti, exundantia flumina, hiatus terrae, terrae motus etc. Horum omnium
in praesentia nulla fit mentio. Omnino igitur existimo crescentibus
peccatis etiam poenas auctas esse et illa incommoda accessisse ad terrae
maledictionem.

Quodsi cui videtur haec omnia Mosen complexum esse, dum dicit Terram
esse maledictam, non sane cum eo contendam. Hoc tamen nemo negabit
auctis peccatis etiam incommoda ista aucta esse. Sicut hodie experimur
frequentiores calamitates frugum, quam prioribus temporibus. Mundus enim
de die in diem magis degenerat.

Sic non obscura vestigia sunt has calamitates Adae inflictas fuisse ceu
documentum primo seculo, ut severior esset disciplina. Sed paulatim sub
tempora Noah disciplina haec labefieri et homines dissolutius vivere
cepere, Donec tandem terra repleta est iniuria, iniusticia et tyrannide.
Ibi, sicut in corporibus graviores morbi asperiora remedia postulant,
etiam poenas oportuit aut graviores aut frequentes magis infligi.

Cum igitur universa terra Diluvio vastata et omnia terra viventia paucis
hominibus exceptis, extincta essent, seculum, quod temporibus Noah
proximum fuit, sine dubio in timore Dei vixit. Sed progredientibus annis
etiam isti depravati et per Satanam corrupti sunt. Quare opus fuit
exemplo severiore, sicut interitus Sodomorum et vicinarum civitatum [1.
Mose 15, 16] ostendit. Sic scriptura dicit: Oportuisse compleri
iniquitates Amorreorum. Et tandem tota Synagoga, cum abiisset in
gentilitatem et manifestam impietatem, vastata est. Roma quoque stante
disciplina veteri magna incrementa sumpsit. Sed incumbentibus vitiis
necesse fuit etiam poenas admovere propius.

Sub initia Euangelii innotescentis apud nos erat seculum satis
tolerabile. Nunc cum timor Dei fere nullus sit et vitia quotidie
crescant accedentibus etiam Pseudoprophetis, quid aliud sperari potest,
quam futurum, ut, postquam iniquitates nostrae completae sunt, aut
veniat consummatio omnium, aut alia occasione Germania det poenas
peccatorum? Ita in universum verum est, Quod crescentibus peccatis etiam
crescunt poenae.

Sicut autem dixi de calamitatibus terra nascentium, Ita omnino existimo
etiam corpora hominum fuisse salubria magis, quam nunc sunt. Quemadmodum
etiam arguit incredibilis nobis longaevitas, quae in primis hominibus
ante Diluvium fuit. Nihil enim hic minatur Dominus Adae de apoplexia, de
lepra, de morbo sacro et aliis exicialibus malis.

Me puero scabies Gallica Germanis ignota erat. Nam sub decimum quintum
annum aetatis meae primum cepit innotescere. Nunc etiam pueri in cunis
hoc malo affliguntur. Tum igitur magnus huius morbi metus erat 

[Seite 155]

�

Sudor Anglicus fuit usque ad hanc meam aetatem2� morbus, ut medici
appellant, ἐπιχώριος. Sicut enim singulae Regiones sua commoda
certa habent, Ita, postquam iis abutuntur contra Deum, certis etiam
incommodis premuntur et affliguntur. Sed cepit is quoque vulgari in
partes Germaniae mediterraneas, procul ab Oceano remotas. Quod horrendum
auditu est, quidam serpentes in ventre, vermes in cerebro habent. Hi
morbi veteribus quoque Medicis, ut opinor, ignoti fuere, qui tamen
quadringenta pene morborum genera numerarunt.

Quodsi hi morbi omnes etiam in primo seculo fuissent, quomodo ad tantam
longaevitatem potuissent pervenire Adam et reliqui usque ad Noah? Moses
igitur tantum de sterilitate terrae et de difficultate parandi victus
loquitur.

Sed si quis copiam affectat et vult videri Rhetor, is hoc in loco
numeret omnia generis humani mala, inveniet autem tam copiosam segetem
omnis generis calamitatum, ut prae metu hoc unum a Deo sit expetiturus,
ne unam horam in tantis periculis liceat vivere.

Quid enim morbos tantum commemoramus? Omnes creaturae contra nos, et
tantum non in perniciem nostram armatae sunt. Quot sunt, quos ignis et
aqua perdunt? Quantum a ferocibus aut venenatis bestiis periculi est?
Nec tantum corpora nostra sed alimenta etiam ad alendos nos nata
infestant. Taceo, quod nos ipsi ruimus in mutuas caedes, ac si nullae
aliae essent pestes, quae nobis insidiarentur.

Itaque si hominum studia spectes, quid est haec vita quam quotidiana
contentio, insidiae, rapina, caedes? Praeter ea incommoda, quae ab
externis in nos derivantur? Haec omnia non existimo ante Diluvium vel
numero tot, vel tam gravia fuisse, ut nunc sunt. Sed quia creverunt
peccata, etiam poenae illae auctae sunt.

Quare calamitates Adae impositae mediocres fuere prae nostris. Quo enim
mundus magis vergit ad finem, eo magis obruitur poenis et calamitatibus.
Accedit autem ad hoc etiam illud malum, quod, quo plus Mundus
percutitur, eo magis indurat frontem, et stupescit quasi ad sua mala.
Sicut [Spr. 23, 35] Proverb. 23. dicitur: ‘Traxit me, et non sensi;
percussit me, et non dolui’. Haec coecitas omnes illas corporis
calamitates excedit.

An non enim mirum et miserum est haerere primum in corpore nostro
vestigia irae Dei, quam peccatum meruit, Deinde etiam conspici iram Dei
in terra et in omnibus creaturis, et tamen otioso ac securo animo ista
omnia 

[Seite 156]

a nobis negliguntur? Quid enim spinae, quid tribuli, quid aqua, quid
ignis, quid erucae, quid muscae, quid pulices, pediculi, cimices, An non
haec omnia et singula sunt nuncii, qui concionantur nobis de peccato et
ira Dei? Siquidem ante peccatum non fuerunt aut saltem non fuerunt noxia
et molesta.

Scientes igitur et videntes sumus et vivimus in plusquam Aegypciacis
tenebris; quod, cum undique omnia nos admoneant de ira Dei, et eam
tantum non in ipsos oculos infigant, tamen nos eam non animadvertimus et
hanc vitam ceu unicas delicias amplectimur. Sicut igitur peccata
multiplicantur, securitas crescit et homines ad mala sua occalluerunt et
obduruerunt:

Ita etiam mala multiplicantur, non tantum in hac vita sed etiam in
futura. De impiis dico. Si quis enim in inferno tantum sensu poenas et
cruciatus sustineret et non iutelligeret se iustas poenas sustinere,
tolerabiliores essent cruciatus. Sicut nos nostra mala non volumus
agnoscere, et quasi dedoluimus. Sed ibi auferetur stupor ille, qui nunc
obstat, quo minus videamus miseriam nostram, et aperientur sensus omnes,
ut non solum in corpore sit sensus poenae sed etiam in ipsa mente sensus
irae Dei et confessio, quod eam iram nostra malicia meriti sumus. Haec
acuent et infinitis modis augebunt impiorum cruciatus.

‘Spinam atque tribulum faciet crescere tibi’. Hic iterum admonemur
terram per se tale nihil producere, sed propter peccatum Adae, sicut
supra diserte dixit: ‘Propter te’. Quare quoties tribulos et sentes,
quoties zizania et alia id genus in agro, hortis videmus, admoneamur
tanquam certis signis peccati et irae Dei. Non tantum in Templis igitur
audimus argui nos peccati: Omnes agri, imo pene tota creatura plena est
talibus Concionatoribus admonentibus nos de peccato nostro et ira Dei
per peccatum excitata.

Precandum igitur erat, ut Dominus istum mirabilem stuporem ex oculis,
sensu et cordibus nostris eximeret, ut toties admoniti de peccato,
exueremus securitatem et ambularemus in timore Dei. Ideo enim tam varie
maledictionibus deiecti et oppressi sumus, sicut Moses iam latius
exponit.

Manducabis herbam agri.

Haec nova est calamitas. Supra enim dedit Dominus homini pulcherrima et
suavissima dona, ut vesceretur de omnibus arboribus Paradisi exceptis
duabus. Dedit dominium in pisces et quicquid tota terra habebat sive
fructuum sive animalium. Nunc omnia haec propter comestum pomum
eripiuntur, et nihil relinquitur ei quam herbae. Atque ex hoc loco puto
satis fortiter evinci posse Adamum non butyro, non lacte, non ovis, non
caseo, non carnibus, non pomis, non pyris usum esse, sed oleribus et
seminibus, ut sunt pisa, fabae, feniculum, milium, oriza, farra, etc.
Quam igitur laute pasti sunt hospites, cum elocaret Filiam, aut ipse
liberorum nuptiis interesset, cum praeter herbas nihil concessum esset,
quo vesceretur?

[Seite 157]

Haec frugalitas fuit primi seculi, vilissimus et simplicissimus cibus
cum aqua. Nunc horribilis luxus Mundum invasit. Non satis est omnis
generis carnes ad voluptatem comparare, miscentur carnes piscibus,
adduntur aromata et tantatur illa naturae inimica perversitas, ut, quae
natura dulcia sunt, reddantur condituris acria, quae autem acria sunt,
reddantur dulcia.

Quanta in potu quoque varietas est? Quis non putaret se ludibrio haberi,
si videret ab hospite apponi aquam? Non Zytho apud nos cocto, non vino
patrio contenti sumus, etiam ultramarina appetimus. Hanc insaniam gulae
si nunc Pater noster Adam rediret, An non putas miraturum in Filiis?
Quae nos cum voluptate comedimus et bibimus, ea ceu venemum fugeret et
omnibus deliciis anteferret vel rapas vel ptisana cum frigida.

Commendatur igitur nobis hoc in loco frugalitas in victu, dum docemur de
primis Parentibus, quod spoliati omnibus aliis cibis solum herbarum
cibum habuerunt reliquum. Haec simplicitas alimentorum reddidit corpora
salubria non obnoxia istis morbis, quos vel delicatior victus vel
crapula conciliat.

Debebant autem nos quoque haec invitare non solum ad frugalitatem sed
etiam ad patientiam, cum alios abundare videmus omnis generis deliciis,
nos autem vix panem et salem habemus cum aqua. Cogitare enim debemus
hanc poenam Adae impositam, ut, cum in Paradiso Deo volente, iubente et
donante posset omnis generis fructibus vesci et Dominus esse totius
terrae, propter inobedientiam nunc cogatur cum posteritate sua vili
olusculo victitare.

In sudore vultus tui vesceris pane tuo.

Quam varie ingeminat molestiam laboris, ut Maritus occupetur cura et
labore alendi, defendendi, gubernandi suos! Haec autem nostro seculo
propter hominum perversitatem longe sunt difficiliora, quam initio
fuere. Videmus enim, etiam cum de victu certa spes est, quanto negocio
familia in officio possit retineri. Nec Adam huius mali ignarus fuit,
qui cum familiae suae sanctissime praeesset, tamen vidit caedem a Cain
factam. Taceo alia incommoda, quae longaevitas videre et ferre in
posteris coögit. Haec igitur cura marito imponitur, ut sustineat
laborem non satis gratum nec felicem. Nec debet quisquam esse, qui non
sudorem hunc sentiat. Tanto Papistarum periculosior vita est, qui omnes
alieno labore partis opibus etiam ad voluptates suas ac ocium abutuntur.

� 

[Seite 158]

eamque fodiebat ipse et colebat. Sed profecto mihi, si vocationem
deserere esset integrum, longe facilius et iucundius esset versari in
horto, ligone fodere et pala vertere terram quam sustinere hunc laborem,
quem nunc sustineo. Nam rusticorum labor nullam proportionem habet ad
hunc nostrum sudorem.

Quare explodendi isti sunt, qui solum manuum laborem laborem dici
contendunt. Manifesta Christi sententia est iubentis, ut ii, qui docent,
aliorum laboribus fruantur. ‘Intrantes domum, inquit, primum dicite:
Pax huic domui, Edentes et bibentes, quae apud eos sunt; Dignus enim est
[Luk. 10, 5] operarius mercede sua’, Lucae 10. Hic de mensa eorum, qui
audiunt verbum Dei, Dominus panem tollit et dat Doctoribus. Sicut Paulus
quoque dicit: [1. Kor. 9, 14] ‘Qui Euangelium docet, de Euangelio
etiam vivat’. Ac in hanc sententiam etiam legis dictum citat: ‘Non
obligabis os bovi trituranti’. Cur autem agricolae laboranti et
colenti agrum suum datum est mandatum de pendendis decimis, si verbi
ministri suo labore victum quaerere debent?

Hi et similes loci clare ostendunt, quod sudor vultus sit multiplex.
Primus est agricolarum seu Oeconomorum, Secundus Magistratuum, Tertius
doctorum in Ecclesia. Inter hos ordines optima conditio est agricolarum,
sicut etiam Poëta1� dicit: ‘Felices nimium, sua si bona norint,
agricolae’. Etsi enim duro labore exercentur, tamen singulari
voluptate labor iste conditus est, dum quotidie illa nova et mirabilis
creaturarum facies se oculis ingerit, Ubi contra tum in Politia, tum
Ecclesia praeter quotidiana pericula etiam infinitae molestiae
obiiciuntur, Si modo fideliter officium facere velis. Non enim loquimur
hic de hominibus ociosis, qui istas poenas peccati non agnoscunt sed
tantum in id incumbunt, quomodo expleant libidinem suam, hi Epicuri suo
malo genio relinquantur. De iis loquimur, qui serio faciunt, quod debent
facere. Hi uno die plus laborant et sudant quam agricola toto mense, si
magnitudinem operis et varia pericula consideres.

Atque haec quoque est causa, cur Regibus et Principibus tributa,
vectigalia et alia id genus pendantur a subditis. Quis autem non videt,
si diligenter faciant officium, quam exigua ea gratia vel merces sit,
quae pro tanto labore rependitur? Quod si qui sunt negligentes, non ideo
tamen legitima ordinatio relinquenda est.

De Maximiliano Augusto audivi, ita eum negociis perpetuo oppressum esse,
ut nunquam satis ocii ad cibum capiendum esset. Cogebatur itaque
nonnunquam se subducere a laboribus et in silvas se abdere, ubi
venationibus indulgebat. Nonnunquam mutata veste immiscebat se
privatorum coetibus, ut liberioribus colloquiis frueretur. Etsi autem ei
venationis studium vitio datum est, tamen qui labores eius et interiorem
vitam norant, iudicabant, id magis necessitatis quam voluptatis causa ab
eo suscipi.

[Seite 159]

Cum hoc labore igitur, quem tanti Imperii gubernandi ratio requirit,
quas arationes, quas fossiones, quos alios labores rusticos mihi
comparabis? Ergo nomina Regum et Principum aulae habent, cum revera
Reges et Principes omnium servorum sint miserrimi. Ideo Monachi et tota
Pontificis factio soli sunt, qui regiam vitam degunt, siquidem labores,
negocia, pericula relinquunt aliis. Ipsi in ocio fruuntur commodis suis.

Idem de Pastorali cura dicimus, quae tanto maior est habenda, quanto ea
graviora sunt, quae administrat. An enim putabimus Augustinum in otio
vixisse et curasse voluptates suas in tanta adversariorum multitudine,
cum quibus quotidie dimicandum fuit, ne doctrinam Christi penitus
subverterent Pelagiani, Donatistae, Manichei et similes turbatores
Ecclesiarum? Nos quoque hodie sic Dei gratia administramus nostra, ut
sperem neminem fore, qui nobis tam negociosum ocium invideat. Summa
igitur stultitia est, quod Fanatici manuum labores sic urgent, qui
corpori confirmando utiles sunt, Cum e contra hi politici et
ecclesiastici labores maximi atterant corpora et tanquam ex imis
medullis omnem succum exhauriant.

Distinguemus igitur sudorem secundum iustam proportionem. Oeconomicus
sudor magnus, maior politicus, ecclesiasticus maximus. Nam Paulum vide
et facile intelliges, quomodo ab eo desudatum sit. Quia autem Ecclesia
omnibus seculis infestatur a Demonibus, et exercetur haeresibus,
scandalis, peccatis, iniusta vi Tyrannorum et omnis generis malis, An
dicemus nullos in ea labores, nullos sudores esse? An dicemus eos, qui
Ecclesiae praesunt, indignos victu?

De Papa et Cardinalibus et toto illo impiorum coetu hoc dicamus, qui cum
nihil laborent et tantum ventrem et otium curent, maximas opes [2.
Thess. 3, 10] absumunt: Hi enim sunt, de quibus potest dici illud Pauli
‘Qui non laborat, non manducet.’ Laborare autem in Ecclesia est:
docere, administrare sacramenta, pugnare cum Fanaticis, tollere
scandala, aedificare pios etc. Hoc qui [Luk. 10, 7] faciunt, de his
dicit Christus: ‘Dignus est mercenarius mercede sua.’

Porro Adae, tanquam qui autor primus peccati extitit, si recte
aestimemus, deterior conditio fuit, quam nostra. Nam ubi nos singuli in
suo ordine sudamus, Adam unus sudorem oeconomicum, politicum et
ecclesiasticum desudare coactus est. Nam solus haec officia apud
posteritatem, dum vixit, omnia sustinuit: Aluit familiam, gubernavit
eam, et instruxit eam ad pietatem, fuit Pater, Rex et Sacerdos. Quam
autem singula plena sint dolorum et periculorum, experientia docet.

Quare necesse est, ut nos contra ea consolemur et ad patientiam
assuefaciamus animos nostros. Siquidem videmus calamitates has imponi
etiam Electis, qui habent spem resurrectionis et aeternae vitae. Porro
haec spes cum reliqua sit calamitosis hominibus, decet nos esse magno
animo et 

[Seite 160]

spe hac vincere mala: non enim sumus perpetuo hic mansuri. Sicut igitur
qui peregre abeunt, etiam, sicubi sordidum hospitem nacti sunt, sic se
consolantur, quod unius noctis ea molestia sit, sive esuriendum sive
duriter cubandum est: Ita nos quoque in mediis hisce calamitatibus
cogitemus. Quid enim sunt duo aut tres anni, quos dormiendo pene
fallimus, collati ad aeternitatem?

�

Hoc autem tum poterimus, si his temporalibus incommodis opposuerimus
spem resurrectionis et aeternae vitae. Sicut autem nemo hanc libenter
amitteret, ita putabunt singuli sibi non deserendam eam quasi stationem,
in quam divinitus collocati sunt. Qui est vocatus ad docendas Ecclesias,
faciat id magno animo nec moveatur aut suis periculis aut Pontificum
ignavia. Qui cum praedicando Euangelium, gubernando Ecclesias, audiendis
causis sacris, diiudicandis dogmatum controversiis Ecclesias iuvare
debebant, reiiciunt haec summa opera in ineptos Monachos, Ipsi autem
numis cumulandis et voluptatibus instruendis occupantur. Quoniam igitur
sudorem fugiunt, etiam [2. Tim. 2, 12] refrigerio carebunt: Quoniam non
compatiuntur, etiam non conregnabunt.

Contra nos, qui sudorem hunc singuli in suo genere sustinemus,
cogitemus: etiam si quid acerbum ferendum est, fore, ut habeant
calamitates istae finem suum. Sicut Moses iam consolationem hanc in
quantumvis duro malo addit.

Donec revertaris in terram, quoniam ex ea sumptus es: Quoniam pulvis tu,
et in pulverem reverteris.

Homines impii infinitas calamitates spe bevis voluptatulae consequendae
sustinent. Quantum periculorum sustinet mercator terra et mari propter
spem lucri? Miles quam vili aere vendit vitam suam? Scortum in lupanari
longe plus malorum sustinere cogitur, quam ulla Uxor in domo. Inde
Germani proverbio2� tales vocant Diaboli martyres, qui sua sponte in
calamitates se coniiciunt, quibus carere poterant, si pie vellent
vivere. Quantum enim incommodorum helluationibus sibi homines vinosi
accersunt? quibus carerent, si moderatius biberent.

[Seite 161]

Quare merito dubitaverit aliquis, qua nam ratione consuli generi humano
possit, quod per Satanam ita induratur, ut ne mala quidem sua sentiat,
sed ea studiose sectetur et urgeat. Si enim ea sentiret, te quaeso, an
non fugeret? Nunc tantus stupor in animis est, ut suis malis homines
delectari videas. Haec perversitas igitur, quae in maxima hominum parte
est, ut propter stultam et levem voluptatem certis malis se implicent,
mirum est, quod non a piis in bona causa consideretur, ut cogitent: Etsi
hic in variis calamitatibus vivendum sit, tamen fore earum finem et
pensandas esse meliore vita.

Hanc consolationem praesens sententia ostendit. Certo enim promittit
futurum, ut calamitates illae cunctae finiantur, Idque contuso et
contrito antea capite serpentis. ‘Donec, inquit, reverteris El ha
adama, in terram’. Significat enim vocabulum in genere terram, sicut
infra: ‘Et Cain factus est cultor terrae’. Sed vocabulum Aphar
significat proprie terram recens effossam seu glebam. Nostra translatio
habet ‘pulverem’, ut significetur dissoluta terra. Nam Adam ex gleba
factus est in hominem viventem. Dissoluta igitur compagine ista dicit
Dominus futurum, ut iterum in glebam seu pulverem revertatur.

Atque hic iterum admonemur, quomodo paulatim crescentibus peccatis etiam
poenae creverint. Mitior illa et humanior ratio fuit cadavera terrae
mandare et in terram resolvi. Postea autem fere omnium nationum
consuetudine cadavera cremari cepta sunt. Item quoties accidit, ut etiam
vivi homines vorentur a feris, et habeant sepulchra sua bestias, sicut
in Prophetis inter quatuor poenas sunt bestiarum dentes et furores
serpentum aliorumque venenatorum animantium. Sic enim fit: quanto nos ad
poenas magis stupemus, tanto eas duriores imponit Deus ad frangendos nos
et retundendam [3. Mose 26, 18] nostram duriciem, Sicut dicitur Levitici
26.: ‘Sin autem nec sic obedieritis mihi, addam correptiones vestras
septuplum propter peccata vestra et conteram superbiam duriciae vestrae
etc.’

Sic lapsus Adae fuit a vita in mortem, a sanitate in morbos. Et tamen
fuit adhuc vere aureum seculum, si nostrum spectes. Nam paulatim [Dan.
2, 32] degeneraverunt omnia, sicut etiam ostendit id statua Danielis.
Quanto enim mundus suo fini est propior, tanto homines fiunt deteriores.
Ideo fit etiam, ut poenae duriores de nobis sumantur. Quam pertinax
impugnatio veritatis hodie est inter Papistas? Quantam exercent
crudelitatem contra eos, qui veritatem confitentur? Taceo avariciam
plane satanicam, libidines, perfidias, iniurias sine fine. Num igitur
possunt poenae longius abesse?

Hactenus commemoravit Mose poenas inflictas Adae et posteritati eius
propter peccatum, quae etsi grandes sunt, tamen initio fuerunt mitiores,
quam nunc sunt. Quae enim tum, ut sic loquar, in positivo fuerunt, nunc
omnia propter peccata aucta sunt in superlativo.

[Seite 162]

Prius autem quam pergamus ad reliqua, disputandum est de loco, quem
supra attigimus, ubi dicitur ad Mulierem: ‘Multiplicabo dolorem tuum
et conceptum tuum, seu impregnationem tuam’. Est enim Heronecha, quod
fere exponunt pro illis molestiis et angustiis omnibus, quibus mulieres
exercentur a tempore conceptus usque ad partum.

Queritur igitur, cum uxor in anno tantum semel impregnetur et pariat, an
poena etiam sit semel tantum impregnari? Item, cur hic dicat, se velle
multiplicare conceptum? Quod igitur ad posterius attinet, sentio recte
exponi: Multiplicabo conceptum, hoc est, dolores et molestias, quae
sequuntur conceptionem, Ut ita poena sit, non nisi unum foetum in anno
concipi et tamen infinitis molestiis cumulari. Nam si homo in innocentia
permansisset, omnino maior fuisset mulierum foecunditas, Sicut eius
quaedam vestigia cernimus, cum uno partu gemini, saepe tergemini,
nonnunquam quatergemini edantur.

Et sunt huius foecunditatis in coeteris bestiis exempla. Magna avium et
piscium foecunditas est, canes, feles, sues etiam magno numero pariunt.
Etsi autem grandiores aliquae bestiae singulos tantum foetus pariunt,
tamen mihi non dubium est Mulieres, nisi peccatum esset, multo
numerosiorem prolem fuisse parituras. Nunc ut plurimum singulis annis
singulos foetus, quae foecundissimae sunt, pariunt, et accessit illa
turpis et foeda libido. Quae omnia nos de magnitudine peccati admonent.

Sed hic obiicitur Iudaicum cavillum de serpente: Quod, si semen mulieris
intelligendum est de semine naturali, quod ex utero eius nascitur, sicut
exposuimus, Videtur consequens esse, ut etiam serpentis Semen sit illud,
quod ex serpentis ventre enascitur. Alioqui enim non constabit
contrarietas, quam tamen Moses ostendit, cum dicit: ‘Ponam inimicicias
inter semen tuum, et Semen illius’.

Ex hoc cavillo multa sequentur: Primum, quod Deus tantum cum naturali
Serpente loquatur eumque puniat; Secuudo, quod Christus nihil sit neque
ex hoc loco aliquid de Christo probari possit. Habet quidem speciem
aliquam cavillum hoc sed revera nihil est.

[Off. 22, 11] Primum autem sic respondeo: Qui ignorat, ignoret, et qui
sordescit, sordescat adhuc. Qui enim revelato et manefesto Euangelio non
credit, hic dignus est, qui non intelligat haec Scripturae occultiora
dicta eisque non credat. Neque nos hoc agimus, ut per hunc locum
fundemus aut illustremus Euangelium, Sed Euangelium tanquam claram lucem
adhibemus, ut istae tenebrae illustrentur. Quare qui lucenti Euangelio
credere nolunt, quid mirum est, si hi obscurioribus Prophetarum dictis
non credant et afferant novas et absurdas opiniones? Promissio Euangelii
divinitus revelata, deinde inter tot Tyrannos et horrenda supplicia
conservata est: hanc quia Iudaei pertinaciter impugnant nec credere
volunt, sinendi sunt. Nos autem cum fidelibus et Euangelio se
submittentibus iam agemus.

[Seite 163]

[Joh. 8, 44] Christus Ioannis octavo dicit, Satanam esse Patrem mendacii
et Homicidam nec stetisse in veritate. Haec est Lux illa Euangelii, qua
tenebrae veteris Testamenti illustrantur. Nam si Satan ab initio
Homicida fuit, dic, quem aut quos occidit? Nonne Adamum et Heuam per
peccatum? Ubi occidit? Nonne in Paradiso? Quando occidit? Nonne cum
elevaret autoritatem mandati divini et promitteret Diis similes fore, si
ederent de arbore vetita? Utrunque igitur verum est: Affuit in Paradiso
serpens naturalis, et per istum serpentem antiquus serpens, Diabolus,
Hominem decepit et occidit.

Est igitur hic principalis sensus huius loci, ut intelligas, Diabolum
autorem huius calamitatis fuisse. Sicut cum aliquis caedem fecit, recte
dicitur de homicidae gladio: Gladius hunc occidit. Sed profecto gladius
non solus nec per se, sed homo, qui utitur gladio. Usitata autem
Synecdoche est, ut intelligamus sub instrumento ipsum autorem. Ergo
cavillum hoc iudaicum explodamus.

Secundo etiam hoc verum est, quod non semper necesse est contraria per
omnia sibi respondere. Est enim contrariorum multiplex ratio, sicut
Dialectici docent. Quaedam sunt relative opposita, quaedam privative,
quaedam contrarie. Pater naturalis, ex quo generamur, et Pater mendacii
sunt opposita. Etsi igitur concedamus iudaicum sensum, loqui Mosen de
naturali serpente, Tamen ipse textus Synecdochen arguit, si eum
conferamus cum verbis Christi. Sic enim dicit: ‘Dixit Deus ad
serpentem: Quia fecisti hoc, maledictus eris’. Quid fecit? nimirum
hoc, quod decepit Heuam et sic occidit eam.

Ad haec verba affer lucem Euangelii: ‘Fuit Diabolus homicida ab
initio’: An non clare apparet sic loqui Deum cum serpente naturali, ut
intelligat Diabolum in serpente naturali latentem, qui hominem coniecit
in peccatum, in mortem et in iram Dei? Igitur semen non est
intelligendum naturale semen naturalis serpentis, sed semen Diaboli.
Sicut Christus quoque [Matth. 13, 25] appellat in Euangelio: ‘Venit
homo inimicus, superseminans malum semen’. Hoc semen est contrarium
semini spirituali. Sicut caro et spiritus sunt contraria.

Neque necesse est, ut per omnia sibi respondeant contraria, sicut nec
similia per omnia sibi respondent. Adam est figura Christ: In eo enim
convenit similitudo, quod, sicut per Adamum in universos exundavit
peccatum, [Röm. 5, 12] Ita quoque exundat iusticia Christi in omnes,
qui credunt in eum. Haec conveniunt, alia omnia disconveniunt.
Relinquatur igitur Iudaeis suus error. Nos fideles scimus, hunc
Serpentem esse Diabolum ex interpretatione Christi.

[3, 20] Et vocavit Adam nomen uxoris suae Haua, Quoniam ipsa esset Mater
omnis vivi.

Supra audivimus, infligi Mulieri etiam istam poenam, ut sit sub
potestate viri. Ea potestas hic significatur. Non enim ei imponit nomen 

[Seite 164]

Deus, sed Adam tanquam Dominus Heuae, Sicut etiam supra dedit nomina
animalibus tanquam creaturae infra se positae (Nullum animal sibi ipsi
finxit nomen, omnia sortita sunt nomina sua, et acceperunt dignitatem et
gloriam nominis a domino Adam). Sic adhuc hodie Mulier, cum nubit Viro,
amittit suae familiae nomen et vocatur nomine Mariti. Ac monstri simile
esset, si Maritus se vellet nominari nomine Uxoris. Hoc est signum et
confirmatio poenae seu subiectionis, quam Mulier per peccatum meruit.
Sic si Maritus locum mutet, cogitur eum Mulier sequi, tanquam Dominum
suum. Tam varia in natura sunt vestigia, quae nos peccati et calamitatum
nostrarum admonent.

Est autem nomen, quod Adam coniugi suae dat, valde letum et iucundum
nomen. Quid enim praeciosius, melius aut iucundius est vita? Notus est
versiculus vulgaris: Ut vitam redimas etc.1� Non enim aurum, non
gemmae, non opes et gloria totius Mundi cum vita conferri possunt, sicut
[Matth. 16, 26] etiam Christus dicit, Matth. 16. Iudaei fere liberis
indunt nomina a rosis, floribus, gemmis, sed nomen Heuae non a precio
rerum sed ab ipsa vita sumptum est, quae omnes alias res vincit.

Addit autem rationem: ‘Quia est mater omnis viventis’. Apparet autem
ex hoc loco Adamum recepto Spiritu sancto mirabiliter fuisse illustratum
et credidisse ac intellexisse verbum de Semine mulieris contrituro caput
Serpentis ac voluisse quoque hanc suam fidem insignire et ornare
vocabulo Uxoris suae, quod ideo nulli alii creaturae indidit, ut aleret
hac appellatione coniugis suae spem futuri Seminis, et confirmaret fidem
suam seque consolaretur, quod crederet vitam etiam tum, cum iam morti
tota natura esset subiecta.

Nisi enim sensisset vitam futuram, non potuisset erigi animus eius, nec
ipse tam laetum vocabulum imposuisset Uxori. Quia autem hoc nomen
imponit Uxori suae, satis ostendit animum erectum per Spiritum sanctum
fiducia remissionis peccatorum per Semen Heuae, quam ideo Heuam
appellat, ut hoc nomen esset ceu memoriale promissionis, ex qua ipse
quoque revixit, et spem vitae aeternae relinqueret posteris. Hanc spem
et fidem nomine hoc ceu coloribus in fronte uxoris pingit, sicut
liberati ab hostibus trophea et alia signa laeticiae statuunt.

Sed inquies: Cur Matrem vocat, quae adhuc erat Virgo necdum pepererat?
Facit id quoque ad testandam fidem promissionis, quia credit genus
humanum non abiiciendum nec delendum esse sed conservandum. Simul igitur
et Prophetiam futurae gratiae hoc nomen complectitur et consolationem
ostendit necessariam in huius vitae calamitatibus perpetuis contra
Satanae tentationes. Possibile autem est, ut haec laeta impositio
nominis 

[Seite 165]

(quod pulcherrimum testimonium est fidei et recreati spiritus in Adamo)
occasionem dederit, ut sancti Patres post magis festivum et laetum
habuerint diem, quo infans circumcisus et nomen ei inditum est, quam quo
natus est, ut sic celebraretur haec nominis primi impositio. Nunc
sequitur aliud memoriale tristiciae huic contrarium.

[3, 21] Fecit quoque Dominus Deus ipsi Adam et Uxori eius tunicas
pelliceas, et induit eos.

Hoc neutiquam sic laetum et iucundum est, sicut fuit impositio nominis.
Etsi enim dictum erat a Domino: ‘Quacunque die de hoc ligno comedes,
morte morieris’, tamen consolatur se Adam isto nomine Uxoris de vita
reparanda per promissum Semen, quod caput Serpentis contriturum et ipsum
occisorem occisurum sit.

Hic ab ipso Domino Deo circumdantur Adam et Heua vestibus, ut hoc ceu
memoriali admoniti cogitarent, quoties vestes aspicerent, de miserabili
suo lapsu ex summa felicitate in extremas calamitates et miserias: Ut
sic in perpetuum timerent peccare, ut agerent perpetuam poenitentiam, et
ad remissionem peccatorum per promissum Semen suspirarent. Atque huc
facit, quod non frondibus, non ista lana, quae in arboribus crescit, eos
vestit: Pellibus occisorum animalium eos circumdat, in signum, quod
mortales sint et in certa morte versentur.

Sicut igitur nomen Heuae laetum omen est vitae, Ita pelles hae sunt
memoriale non solum praeteriti et futuri peccati, sed etiam praesentium
calamitatum, quas peccata merentur.

Opus autem habet haec natura talibus admonitionibus et quasi signis,
facilime enim obliviscimur praeteritorum tum malorum tum bonorum. Sic
[2. Petri 1, 9] Petrus quoque inquit: ‘Cui haec non adsunt, coecus
est, oblitus purgationis a peccatis prioribus. Ego autem ideo, inquit,
non negligam vos semper submonere de his, quamvis scientes et firmatos
in praesenti veritate’. Horribile profecto verbum Apostoli, quod
aliqui obliviscantur remissionis peccatorum, qui, cum pulchre
crediderint, tamen a fide recedunt et illa pulcherrima catena virtutum
Christianarum se non exornant, sed indulgent avariciae, superbiae,
invidiae, libidini etc. Nobis quoque hodie hac admonitione valde opus
est, qui illa onera calamitatum sub Papatu experti sumus, ne simus tam
misericordi Deo ingrati, sicut, proh dolor, maior mundi pars est.

Ad sanandam igitur hanc oblivionem addita Adae et Heuae est pellis
tanquam monitorium seu insigne quoddam, quo admonerentur una cum tota
posteritate sua istius miserrimi casus. Sed Mundus postea etiam in hoc
calamitatis signo insanire cepit. Quis enim facile commemoret, quantum
studii et sumptuum in vestitum ponant homines! Itaque non amplius
voluptas nec luxus sed furor potius nominari debet, quod sicut Asini ad
portandum aurum procreati magis in id incumbunt, quomodo se onerent quam
ornent. 

[Seite 166]

Merito commendatur honestior vestitus, praesertim in personis
illustribus. Sed illa barbaries, quae nunc in usu est, non potest non
bonorum virorum oculos offendere. Itaque, si nunc Adam resurgeret et
videret hanc insaniam omnium Ordinum, profecto credo, quod prae stupore
tanquam lapis staret. Fuit enim ei pellis sua quotidiana vestis, ut
quotidie admoneretur amissae felicitatis. Nos autem ideo vestimus
splendide et indulgemus luxui, ut omnibus testemur nos non solum oblitos
malorum, ex quibus erepti simus, sed etiam bonorum, quae accepimus. Iam,
quod signo illo vestium admonuit Dominus, etiam admonet verbo.

[3, 22] Et dixit Dominus Deus: Ecce ille Homo fuit, sicut unus ex nobis,
ut sciret bonum et malum. Et nunc, ne forte mittat manum suam, et
accipiat etiam de arbore vitae, et comedat, et vivat in seculum.

Est sarcasmus et acerbissima irrisio. Queritur igitur: Quare Deus tam
duriter agat cum misero Adam, qui, postquam omni gloria spoliatus ac in
peccatum et mortem lapsus est, etiam a Creatore suo tam acerbo
improperio pungitur? Nec satis est signum visibile, quo eum admonet
praesentis calamitatis et amissae gloriae, etiam addit verbum audibile?

Respondeo: Habuit Adam promissionem misericordiae; ea oportuit eum
contentum vivere. Ut autem futurum peccatum tanto metueret et caveret
diligentius, datur ei hoc tam acerbum memoriale. Videt enim Deus, quales
futuri sint Posteri eius. Ideo ponit verbum hoc in os Adae, ut praedicet
id posteris, ut doceat. Quod, cum voluerit similis Deo fieri, factus sit
similis Diabolo, ut ipsi quoque caveant, ne ad id Parentum peccatum
adiiciant sua, sicque magis a Deo discedant.

Sicut igitur antea in pellibus, ita hic ipso verbo admonet de
praeteritis et futuris malis. Non quod delectetur tam tristi casu (sic
enim non admoneret Adamum, sed taceret), Sed quod vult, ut Homo ad
imaginem Dei amissam iterum aspiret et peccatum, tanti mali causam,
tanto magis odisse incipiat, Ut Adam admoneat posteros, quid secutum sit
post peccatum, quod, cum a Satana dementatus putaverit se Deo similem
fore, sit ipsi Satanae factus similis.

Movetur hoc loco et illa questio: Cur Deus, qui unus est, loquator in
plurali numero? Num plures Dii sint? Ac Nicolaus de Lyra cum aliis
sentit haec dicta esse in persona Angeli vel ad Angelos: ‘Factus est
unus ex nobis’, id est, Factus est Angelus. Sed nimis frigida glossa
haec est. Non enim Deus se Angelum vocat. Nec vis posita est in nomine
unus, posita magis est in pronomine ‘Nobis’. Quare repudiemus hoc
frigidum commentum. Si enim hoc dicitur in persona Angeli, certum est,
Deum hoc non dixisse. At textus dicit: ‘Et dixit Dominus Deus’.

Quare ad lucem Euangelii respiciendum est, sicut etiam supra dixi, haec
enim tenebras veteris Testamenti illustrat. Quod si de Angelis haec 

[Seite 167]

exponas, non conveniet expositio cum superioribus. Sic enim dixit Satan:
‘Et eritis sicut Dii scientes bonum et malum’. Ergo Adam et Heua
revera hoc tentarunt, ut Deo similes fierent. Nec debet praesens locus
aliter intelligi quam de aequalite cum Deo.

Explodatur itaque Iudaicus error, quem hoc loco Lyra amplectitur, et
statuatur secundum literam: Quod in Deo sit pluralitas, sicut etiam
supra dixit: ‘Faciamus hominem ad imaginem nostram’. Haec loca omnia
arguunt unitatem essentiae divinae. Semper enim proponitur: ‘Et dixit
Deus’. Deinde arguunt etiam pluralitatem personarum seu, ut vocant,
Trinitatem. Sunt autem mysteria haec in novo Testamento certius
explicata, Sicut cum Christus iubet Baptisari in nomine Patris et Filii
et Spiritus sancti. Tres igitur personae divinitatis sic statim in
initio mundi indicatae, postea per Prophetas intellectae, tandem per
Euangelium plene revelatae sunt.

Manet igitur sententia Adamum et Heuam hoc tentasse, ut fierent imago
Dei. Atqui imago Dei invisibilis est Filius, per quem consistunt omnia.
Itaque Adam per peccatum suum impegit in personam Christi, quae est vera
imago Dei. Sunt haec breviter et obscure proposita, sed Adam sine dubio
infinitas conciones inde contexuit.1� Sicut etiam Prophetas apparet
varie ad haec mysteria alludere eaque involvere mirabiliter, quae postea
Euangelium clare ostendit.

Ac facit ad nostram sententiam hoc in loco nomen Dei ‘Iehova’, quod
non potest significare ullam creaturam sed simpliciter ipsi soli
Creatori tribuitur. Quid autem dicit Creator? Nempe ‘Adam factus est
unus ex nobis’. Hic profecto professio et fides nostra non tolerat, ut
accipiamus haec tanquam ad Angelos dicta. Quis enim dicet, Deum esse
unum ex Angelis? aut Angelum unum ex Deo? Imo Deus est super Angelos et
super omnes creaturas; quomodo igitur se posset Angelis aequare?

Accipiamus igitur hunc locum pro certo testimonio articuli nostri de
Trinitate, quod sit unus Deus et tres personae. Obscure autem indicat
hic de peccato Adae, quod voluit non Angelis sed Deo similis fieri. Ac
si in Angelos tantum peccasset Adam, non esset morti traditus. Quia
autem tendebat peccatum in maiestatem Creatricem, cui voluit similis
esse, et facere, quae ipsa Maiestas facit, Ideo tam horribilis poena
peccatum hoc est consecuta.

Sicut autem accidit, cum quis a cruce liberatur, nemo est, qui non
moneat de periculo, in quo fuit, et hortetur, ut id posthac caveat, Ita,
postquam Adam per promissionem divinam in spem vitae iterum erectus est,
admonet eum Deus amara hac irrisione, ut non obliviscatur horribilis
huius lapsus, ne posthac divinitatem tam infeliciter tentatam iterum
affectet, sed ut humiliet se coram maiestate Dei, et posthac cum
Posteritate sua tale 

[Seite 168]

caveat peccatum. Non enim Adae soli haec dicuntur; etiam ad nos
pertinent, qui, postquam baptisati, et renovati sumus per gratiam, summo
studio cavere debemus, ne relabamur in veterem impietatem.

Ad eundem modum sarcasmus et amarulentissima irrisio est in eo, quod
dicit ‘De arbore vitae’, quasi vero Deus non uno nutu potuerit
prohibere et cavere, ne eam attingeret Adam. Deinde addit etiam illa
terriculamenta:

[3, 23. 24] Et emisit eum Dominus Deus de horto Eden ad colendam terram,
de qua sumptus erat, Et expulit hominem, et collocavit a plaga orientali
horti Eden Cherubim et flammam gladii versatilis ad custodiendum iter
arboris vitae.

Pertinent haec quoque ad nostram correptionem et admonitionem, sicut
[Röm. 15, 4] Paulus dicit, Rom. 15., Quod, quaecunque scripta sunt,
propter nos scripta sunt. Magnum enim periculum in eo est, si obliti
priorum, iterum in ea [Joh. 5, 14] demergamur. Sicut etiam Christus Ioh.
5. admonet, cum dicit: ‘Vide, sanatus [2. Petri 2, 22] es, noli
amplius peccare, ne quid tibi peius accidat’. Et Petrus, 2. Petri. 3.
[2. Petri 1, 9] de sue lota, et cane reverso ad vomitum. Item 2. Petri.
1.: ‘Qui obliviscuntur peccatorum suorum veterum’.

Haec et alia scripturae loca sunt admonitiones de peccato in futurum
cavendo, propterea quod, sicut in morbis recidivatio difficilius curatur
quam primus morbus, Ita hoc in loco varie admonetur Adam et tota eius
posteritas, ut, postquam per promissionem Seminis spem vitae acceperunt,
caveant, ne per peccatum eam iterum amittant. Nota enim est Parabola de
domo purgata post eiectum Satanam, quam iterum occupat assumptis secum
septem [Matth. 12, 45] Spiritibus nequioribus.

In hunc finem utitur tanta acerbitate Dominus, Quasi dicat: Prohibui
antea, ne Adam et Heua attingerent arborem mortis. Sed ea petulantia
fuit, ut ne a suo incommodo abstinerent. Profecto nunc danda opera est,
ne etiam ad arborem vitae accedant, forte etiam ab ea non abstinebunt.
Ideo sic cavebo id, ut simul prohibeam usum omnium arborum Paradisi.
Exite igitur foras et comedite herbas agri et si quid aliud terra
producit. Non solum arborem vitae, sed ne quidem reliquas arbores
Paradisi posthac licebit gustare etc.

Ostendit autem hic locus arbores Paradisi neutiquam similes earum
fuisse, quas reliqua terra tulit. Nunc itaque etiam victus, quo Adam et
Heua usi sunt, eos admonet peccati et miserrimae conditionis, in quam
per peccatum coniecti sunt. Tam varie calamitates nostrae pictae sunt,
ut etiam vestitus et victus, non solum illa spiritualium donorum
carentia, nos eorum admoneant.

Hic oritur questio: Num, si Deus permisisset Adamum de arbore vitae
comedere, per hunc cibum Adam vicisset mortem? Sicut, postquam de 

[Seite 169]

arbore mortis comedit, morti est subditus. Videtur enim par ratio esse:
Arbor mortis occidit, idque per Verbum ‘Quacumque die de hoc ligno
comederis, morieris’. Ergo vitae arbor virtute verbi etiam vivificat
et servat a morte.

Lyra et alii respondent ad hanc questionem: Quod ista arbor vitae
habuisset quidem virtutem conservandae vitae in longitudinem, sed non in
perpetuitatem, Itaque vitam per peccatum amissam non restituisset. Non
enim Adam conditus fuit, ut perpetuo in hac corporali vita maneret, Sed
de corporali vita et esu corporali transiturus erat ad vitam
spiritualem. Sicut, cum ex privato creatur consul, ibi non intercedit
mors, sed simpliciter augetur gloria et dignitas, Sic Adam non
intercedente morte cum vita immortali commutasset mortalem. Arbor autem
haec vitae, inquit Lyra, tantum serviebat corporali vitae. Ideo
interpretatur textum: Ne vivat in seculum, id est: in tempus longum.
Haec Lyra.

Ego vero in diversa sum sententia et credo, quod, si Adam esset admissus
ad arborem vitae, quod esset restitutus in illam vitam, quam amiserat,
ut posthac non mortuus sed simpliciter ex corporali vita in spiritualem
translatus esset. Nam utrunque textus dicit clarissime, Quod et eam ob
causam arbore vitae ei interdictum sit, et quod de ea comedens vivat
‘leolam’, id est, in seculum. Ideo autem Lyrae opinionem reprobo,
quod simpliciter naturae arboris tribuit potestatem vivificandi, Cum
certum sit, arborem non ex sua natura sed virtute verbi hanc vim
habuisse. Sicut etiam arbor scientiae boni et mali non ideo occidit,
quasi fructus eius venenati et pestiferi essent, sed quia verbum ceu
charta quaedam erat additum, in qua charta scriptum erat: ‘Quacunque
die de ligno hoc comederis, morte morieris’.

Ergo primum in arbore mortis haeret mors spiritualis, nempe
inobedientia. Postquam igitur hoc praeceptum Adam et Heua violarunt per
peccatum, iam tum in eis efficax, cogitarunt: Ecce Deus prohibuit, ne
comederemus. Sed quid id ad nos? Hic contemptus praecepti hamus ille
venenatus fuit, quo impacto in fauces Adam et Heua extincti sunt. Quia
enim comminatio fuit addita, ideo comestio sequens operata est mortem
propter inobedientiam. Non fuit venenata arbor, sed, ut supra copiose
diximus, fuit arbor cultus divini, Ut testaretur homo per illam
obedientiam, se agnoscere, revereri et timere Deum suum. Omnia enim,
quae fecit Deus, vidit, quod essent valde bona. Eandem plane rationem
fuisse puto arboris vitae; non sua natura, sed virtute verbi vivifica
arbor fuit. Itaque postquam verbum adhuc herebat in ea arbore, Adam si
ex ea comedisset, pristinae vitae esset restitutus.

Sic Serpens, quem Moses in deserto excitavit, Num. 21., non vivificavit
sua natura, (erat enim ex aere, sicut adhuc ex aere potest fingi
serpens), Sed verbum additum serpenti illi aeneo vivificum fuit, quod.
Deus iussit serpentem 

[Seite 170]

illum erigi, et addidit verbum: ‘Quicunque eum adspexerit,
sanabitur’. Hoc verbum non habes, si hodie ex aere serpentem fingas.
Nec etiam causa sanitatis in aspiciendo fuit, Sed in eo, quia divinitus
iussum erat, ut serpentem aspicerent, et promissio de salute addita
erat. Quia autem verbum non attendunt Rabini, ideo foede labuntur et in
eam sententiam pronunciant, quod natura istarum arborum fuerit vel
mortifera vel vivifica. Nec intelligunt omnia fieri ideo, quia Deus vel
promittit vel minatur.

Sicut Sophistae quoque nugantur, cum disputant, Quomodo Baptismus
iustificet. Nam Thomas et Bonaventura sentiunt quandam virtutem
efficiendi a Deo aquae inditam, cum baptisatur Infans, ut ita aqua
Baptismi sua virtute creet iustificationem. Contra nos dicimus Aquam
esse aquam, nihilo meliorem in sua substantia quam eam, quam vacca
bibit. Huic autem [Mark, 16, 16] simplici aquae dicimus esse additum
verbum promissionis: ‘Quicunque [Joh. 3, 3] crediderit et baptisatus
fuerit, salvabitur’. Item: ‘Oportet hominem renasci ex aqua et
spiritu’. Hoc verbum seu promissionem hanc si quis velit appellare vim
aquae baptismi inditam, non repugnabo. Sed Sophistarum alia mens fuit.
Non enim verbo dant virtutem hanc, sed de elemento disputant, quod
habeat peculiarem virtutem inditam. Scotus rectius dixit, cum definit
Baptismum esse pactum divinum assistens elemento.

Verbum igitur ubique respiciendum et honorificandum est, quo Deus
apprehendit, et quasi induit creaturas, et facienda differentia est
inter creaturam et Verbum. In sacramento Coenae sunt panis et vinum, in
Baptismo est aqua. Hae sunt creaturae sed apprehensae per verbum.
Quamdiu autem creatura est apprehensa verbo, tamdiu est et facit, quod
verbum promittit.

Neque tamen hoc sic intelligendum est, quasi patrocinemur iam
Sacramentariis, cum Baptismum et Coenam coniungimus. Baptismus habet
promissionem, quod cum Spiritu sancto regeneret: In coena Domini praeter
promissionem remissionis peccatorum etiam hoc est, quod cum pane et vino
vere exhibeatur corpus et sanguis Christi. Sicut dicit Christus: ‘Hoc
est corpus meum, quod pro vobis traditur’, ‘Hic calix est novum
Testamentum in Sanguine meo’ etc. Ad hunc modum quoque dici potest
Naturam humanam in Christo non redimere nos, sed quia natura humana
corporaliter per divinitatem apprehensa est et Christus, Deus et homo,
est una persona, ideo redemptio valet. Ideo Filius hominis dicitur et
est Salvator.

Papa excogitavit aquam benedictam, unctionem extremam et similia multa,
quibus tribuit remissionem peccatorum. Hic semper cogita: Num Deus
praeceptum et promissionem suam addiderit? Quodsi promissio et
praeceptum Dei non adest, statim iudica esse Idolatriam et profanationem
nominis Dei. Atqui inquiunt: adduntur piae preces, Extant quoque Exempla
sancta, ad quorum imitationem ista fiunt. Sed tu neque preces neque
exempla 

[Seite 171]

nec intentionem etiam cura. Hoc solum cura, an promissio et praeceptum
adsint. Haec enim sunt, quae creaturas induunt nova virtute praeter eam
virtutem, quam natura sua habent.

Sicut arbor scientiae mali et boni sua natura bona erat, Sed propter
verbum additum erat homini venenum, etiam spiritus non tantum corporis.
Contra arbor vitae habebat propter verbum vim vitae conservandae, ac
Adae quoque vitam conservasset. Sed Deus iratus non vult ei post lapsum
permittere regressum ad illam arborem, non ideo solum, ut admoneretur de
peccato admisso, sed etiam, quia Adam habebat iam meliorem promissionem,
quod Semen mulieris esset contriturum semen serpentis, ut, quanquam
subiectus esset corporali morti, tamen retineret spem immortalitatis per
filium Dei. Sicut paterfamilias iratus, etsi non adimit filio
haereditatis ius, tamen eum castigat, eiicit domo etc.

Vult igitur Dominus Deus, hominem contentum esse promissione melioris
vitae, quam ea fuit, in quam creatus est Adam. Nam etsi Adam de arbore
vitae comedisset et iterum esset restitutus priori vitae, non tamen
fuisset tutus a Satana, quin iterum per tentationem ex ea excideret.
Paravit itaque Deus homini talem statum, in quo certi simus, nos aeterna
morte per Semen benedictum nunquam morituros, etsi corporalis haec vita
varie sit afflicta. Sunt igitur haec verba omnia verba ridentis et
irascentis Dei ad Adamum iam iustificatum, ut et de futuris esset
cautior et praeteritorum memoriam non amitteret.

Ac Moses pulchre invertit verba, ut admoneret Hominem eorum, quae antea
dixerat. Antea dixit: Posuit Hominem in hortum Eden, ut operaretur et
custodiret eum. Hic dicit: Emisit Deus hominem de horto Eden ad colendam
terram. Vult enim Hominem cogitare, quod sit ex gleba formatus, et
positus in optimum locum, Sed per peccatum factum esse, ut ex loco
optimo in terram, ex qua creatus est, sit repositus. Haec insignis
inversio admonet Adamum et posterus non solum de futuris peccatis
cavendis sed etiam de praeteritis. Itaque Adam, cui antea in Paradiso,
loco a coeteris bestiis separato, paratus pecularis victus erat, nunc in
communi loco cum bestiis etiam communi fere pabulo utitur.

Nec eiicitur solum ex Paradiso sed additur loco custos, ne qua ad eum
possit accedere, sicut ad arces, ad exercitus fiunt excubiae. Ostendit
autem Moses hac copia, qua hoc loco utitur, summe necessariam fuisse
hanc eiectionem propter nostram salutem, ut scilicet caveremus a
peccatis et viveremus in timore Dei attendentes a Satana, qui tantum
nocuit huic naturae per peccatum.

De vocabulo Mikedem diximus supra, quod significat ‘ab oriente’ seu
ab orientali plaga. Significat autem Moses, quod Paradisus habuerit viam
seu portam ad orientem, per quam ad hortum hunc aditus fuit. Sic in
[Hes. 40, 2] aedificatione templi apud Ezechielem fit mentio portae
sanctuarii, quae 

[Seite 172]

respiciebat ad Orientem, ut scilicet templum sentiamus figuram quandam
Paradisi fuisse, quod Paradisus, si natura mansisset innocens, fuisset
Templum totius mundi. In ea via igitur ab oriente, quae sola ad
Paradisum ducebat, positi sunt Cherubim, seu Angeli, qui custodirent
viam istam, ne vel Adam vel ulli eius posteri ingredi in Paradisum
possent. Humano more fecit haec Dominus ad terrendum, ut scilicet
extaret memoriale tam insignis lapsus.

Porro Cherubim isti in via habuerunt non ferrum, quo arcerent
accessuros, sed Lahat gladii versatilis, hoc est, fulgetrum seu flammam,
qualis est fulguris, quae incerta est et praestringit oculos. Habuit
autem ista flamma seu fulgur hoc formam gladii, qui movetur assiduo seu
vibratur. Sicut in [Apg. 2, 3] Actis cap. 2. dicitur linguas Apostolorum
divisas apparuisse, tanquam ignis, et praebent quoque talem speciem
volantes Dracones. In hunc modum Angeli isti semper emiserunt flammas,
quae in omnes partes agerentur, ne quis accedere posset.

Origenis nugas repudiamus. Nec placent ineptiae Lyrae, cui dicit per
flammeum gladium significari, quod peccator pro peccato mortali desinit
esse de Ecclesia militante, etsi non numero. Versatilem autem dici,
quod, si vera poenitentia sequatur, homo secundum meritum ad eam
revocatur. Nos enim sicut defendimus Paradisum fuisse verum et visibilem
hortum in terrae certo loco, Ita hic historice exponimus gladium hunc
visibilem flammam seu ignem in forma gladii, quo terruerunt et fugarunt
Cherubim seu Angeli Adamum et eius posteros, ne auderent propius ad
hortum hunc accedere.

Ac est servata Paradisus custodia Angelorum usque ad Diluvium, ut
extaret certum memoriale apud omnem posteritatem huius miseri et
calamitosi lapsus, Sicut postea ad omnem posteritatem extitit lacus
Sodomorum, Item statua salis. Huiusmodi enim monumentis opus habet
ignavia et negligentia nostra. Sed post Diluvium Paradisus una cum
Angelis et rhomphea ista disparuit. Habuit enim tum nascens generatio
opus novis exemplis, quae propiora essent et magis moverent securos,
quanquam ne sic quidem aliquid proficitur apud impios.

Absolvimus iam per tria haec capita Historiam de creatione totius
creaturae: Quomodo creati sint coelum et terra, mare et omnia, quae in
eis sunt, Quomodo a Deo sit condita Paradisus, ut esset hominis, Domini
orbis terrarum, palacium, Quomodo in Paradiso Deus templum Homini
condiderit destinatum ad cultus divinos, nempe arborem scientiae boni et
mali, in qua ostenderet obedientiam erga Deum. Audivimus quoque res
hominis in Paradiso gestas, quam miserabiliter lapsus sit et peccaverit
contra Deum amiseritque istam omnem gloriam innocentiae et
immortalitatis.

Haec omnia simpliciter pro nostri doni modo tractavimus sensu historico,
qui genuinus et verus est. Hoc enim in sacris literis praecipue est
agendum, ut aliquam certam et simplicem sententiam inde eliciamus,
praesertim in 

[Seite 173]

tanta varietate Interpretum tum Latinorum tum Graecorum tum Ebraeorum
quoque. Hi enim fere omnes non solum historiam non curant, sed etiam
ineptis Allegoriis eam obruunt et turbant.

Origenis et Hieronymi absurda ratio, quam in his capitibus secuti sunt,
nota est: Ubique enim discedunt ab historia, quam vocant literam
occidentem et carnem, ac magnifice commendant spiritualem sensum, quem
non norunt. Ac secutus est Hieronymus Origenem magistrum. Sicut nostro
quoque seculo accidit: Quia enim hi, qui vel ingenio vel facundia
valebant, in eo omnes nervos intendebat, ut persuaderent auditoribus
historias esse res mortuas nec valere ad aedificationem Ecclesiarum.
Ideo factum est, ut rueremus communi studio ad Allegoris. Ac mihi Iuveni
pulchre succedebat conatus. Nam etiam absurda licebat fingere: Si quidem
hi tanti doctores Ecclesiarum, ut sunt Hieronymus et Origenes,
nonnunquam indulserant ingeniis. Qui igitur allegoriis fingendis aptior
erat, is etiam doctior Theologus habebatur. Ac Augustinus quoque hac
opinione deceptus saepe, praesertim in Psalmis, historicam sententiam
negligit, et ad Allegorias vertitur. Persuasum enim fuit omnibus, quod
praesertim in historiis veteris Testamenti Allegoriae essent spiritualis
intellectus, Historia autem seu literalis sententia esset carnalis
intellectus.

Sed te quaeso, an non hoc est profanare sacra? Origenes ex Paradiso
coelum, ex arboribus Angelos facit. Hoc si ita est, ubi manebit
articulus creationis? Opus igitur est, praesertim tyronibus sacrarum
literarum, cum ad lectionem veterum Doctorum accedent, ut cum iudicio
vel potius cum certo consilio damnandi, quae minus probabilia sunt, eos
legant, ne autoritate nominis Patrum et doctorum Ecclesiae decipiantur,
sicut ego deceptus sum et omnes Theologorum Scholae. Ego quidem ab eo
tempore, quo cepi historicam sententiam amplecti, semper abhorrui ab
Allegoriis nec sum iis usus, nisi vel ipse textus eas ostenderet, vel
interpretationes ex novo Testamento possent sumi.

Difficilimum autem mihi fuit ab usitato studio Allegoriarum discedere,
et tamen videbam Allegorias esse inanes speculationes et tanquam spumam
sacrae scripturae. Sola enim historica sententia est, quae vere et
solide docet. Postquam haec tractata et recte cognita est, tunc licet
etiam Allegoriis ceu ornamento et floribus quibusdam uti, quibus
illustretur Historia seu pingatur. Nam nudae Allegoriae, quae nulla ex
parte historiae respondent nec pingunt eam, simpliciter tanquam inania
somnia sunt reiiciendae. Sunt autem fere tales, quibus Origenes uti
solet et qui eum secuti sunt. Ubi enim ex scriptura probari potest,
Paradisum significare coelum, Arbores autem Paradisi Angelos? An non
ineptissima et sine omni fructu excogitata haec sunt?

Qui igitur Allegoriis volunt uti, hi fundamentum earum ex ipsa historia
petent. Historia enim est, quae, ceu Dialectica, vera et indubitata
docet. 

[Seite 174]

Contra Allegoria quasi Rhetorica pingere historiam debet, ad probandum
autem nihil valet. Ad hunc modum valet Allegoria, cum coelum dicimus
significare Ecclesiam, Terram autem imperia et politicam consuetudinem.
Nam ipse Christus appellat Ecclesiam regnum coelorum et regnum Dei.
Terra autem dicitur terra viventium, ubi regnant Reges et Principes.

[Eph. 5, 32] Similis est Allegoria, qua Paulus utitur, quod Adam et Heua
seu ipsum coniugium sit typus Christi et Ecclesiae. Haec Allegoria
erudita et plena consolationis est: Quid enim potest dici iucundius,
quam quod Ecclesia sit sponsa, et Christus sponsus? Significatur enim
hic illa tum societas tum communicatio laetissima omnium donorum, quae
sponsus habet, et obruuntur simul peccata et calamitates omnes, quibus
misera sponsa onerata est. Itaque [2. Kor. 11, 2] iucundissima vox est,
cum dicit Paulus 2. Cor. 11. ‘Despondi vos uni Viro, ut adducerem ad
Christum castam virginem’.

[Röm. 5, 14] Sic Romanos 5. dicit: ‘Adam erat forma futuri’.
Quomodo? ‘Sicut enim per Adam multi sunt mortui, multo magis gratia
Dei et donum per gratiam, quae est unius hominis Ihesu Christi, in
multos superabundavit’. An non pulchre ad Historiam ceu ad fundamentum
alludit haec Allegoria?

[Gal. 4, 24] Sic Gal. 4. ex Sara et Agar facit duo Testamenta. Ad hunc
modum, qui volunt Allegorias afferre, fundamenta earum ex ipsa Historia
querant.

Supra audivimus de Semine mulieris et serpentis. Hanc historiam Christus
imitatur in similitudine de homine inimico seminante malum semen, hoc
est, impiam doctrinam et cogitationes malas. Haec quis non videt
aptiora, illustriora, utiliora et meliora esse, quam quae Augustinus,
Lyra et alii afferunt de portione rationis inferiore et superiore?

Ad hunc modum clausa Paradisus et Cherubim cum gladiis ad custodiendam
Paradisum positi quid aliud significant, quam quod homo extra fidem in
Christum positus neque legem neque euangelium potest ferre? [2. Kor. 3,
7] Sicut Paulus de Iudaeis dicit, qui non poterant intueri in faciem
Mosi coruscantem et cogebatur Moses velamen ponere ante oculos.

Arbor mortis est Lex, Arbor vitae est Euangelium seu Christus, ad has
arbores non possunt accedere, qui non credunt in Christum. Prohibentur
enim gladio Angeli, qui hypocrisin et venenatam iusticiam non potest
tolerare. Agnoscenti autem peccatum et credenti in Christum huic
Paradisus aperta manet: affert enim non suam sed Christi iusticiam, quam
Euangelium ideo praedicat in omnes, ut omnes ea nitamur et salvemur.

Sed nihil necesse est huic Allegoriae immorari. Hoc monuisse sit satis,
ut, qui Allegoriis uti volent, iis utantur, quas indicarunt Apostoli et
quae [1. Kor. 3, 12] habent fundamentum certum in ipsa litera seu
historia. Alioqui fiet, ut aedificemus super fundamentum paleam et
stipulas, non aurum.

De Cherubim autem dicendum est, quod crebra eorum fit mentio passim in
sacris literis. De his apud Latinos nihil est, nisi quod dicunt 

[Seite 175]

significari vocabulo plenitudinem scientiae. Apud Graecos est
Dionysius1�, quem iactant Pauli discipulum fuisse, sed id non est
verum. Est enim plenissimus ineptissimarum nugarum, ubi de Hierarchia
coelesti et ecclesiastica disputat. Fingit novem Choros tanquam
sphaeras, supremam Seraphim, Deinceps Cherubim, Thronos, Dominationes,
Virtutes, Principatus. Postea in Hierarchia inferiore Potestates,
Archangelos, Angelos. Haec quis non videt nihil esse quam ociosas et
futiles hominum cogitationes?

Postea in Hierarchia ecclesiastica dicit esse Episcopos, Diaconos,
Subdiaconos, Lectores, Exorcistas etc. Talibus nugis occupatur ille
scilicet principis Apostolorum et Doctoris gentium discipulus. Et tamen
sic eius autoritas iactata est, ut inflati hypocritae statuant omnia
esse tanquam ex oraculis prodita, Cum nusquam unum verbum de fide, de
ulla sacrae scripturae utili eruditione faciat. Sed quis dixit ei Esse
novem choros? Cur postea Franciscani addiderunt decimum, tanquam
palatium, in quo diva Mater habitaret? In summa hae sunt nugae dignae,
quas discant et admirarentur Papistae, postquam sanam doctrinam tam
pertinaciter impugnant.

De Cherub igitur quantum ego potui ex Lectione consequi, meam sententiam
dicam. Videtur enim mihi Cherub significare faciem illam floridam, quae
est in puellis et iuvenibus in prima aetate. Sicut etiam pinguntur
Angeli similes infantibus, Ut Cherubim intelligas Angelos, qui apparent
facie non rugosa, nos tristi, sed laeta et exporrecta fronte, facie
plena et pingui, sive sit ea humana facies, sive alia. Est igitur Cherub
nomen generale, quod non constituit nomen singulare inter ordines
Angelorum, sicut Dionysius somniat, sed ad apparentiam pertinet, quod
florida specie et iuvenili facie se offerunt hominibus.

Atque haec etiam Ebreorum sententia est, qui dicunt Kerub esse
Chaldaicum, ac Kappa esse servilem literam, Rub autem significare
formosum Adolescentem, qui sit plena et florenti facie, hinc Kerubim
appellari Angelos, quasi florentes facie, laetos et iucundos, Sicut
etiam pinguntur fere.

Sic Seraphim etiam generale nomen est Angelorum ab igni seu ardore [4.
Mose 21, 6] propter qualitatem formae, sicut ostendit locus, Num. 21.:
‘Immisit Deus in populum Hannehaschin Haseraphim, serpentes seraphim,
hoc est, Urentes vel ignitos, ut intelligas Seraphim Angelos non solum
formosos et plena facie, sicut sunt Cherubim, sed etiam fulgentes. Sicut
in Euangelio pinguntur [Matth. 28, 3] ad sepulchrum Domini sedisse.
‘Erat, inquit textus, forma eius sicut fulgur’ [Ps. 103, 4] Matth.
28. Huc pertinet Psalmus 103.: ‘Qui facit Angelos suos spiritus, et
[Luk. 2, 9] ministros suos flammam ignis’, hoc est, rutilantem ignem.
Sicut Lucae 2. dicitur, quod, cum Angelus venit ad pastores,
circumfulsit eos claritas 

[Seite 176]

Domini. Tales etiam fuit Christi facies in monte Thabor. Tales erunt
nostrae quoque facies, cum excitabimur in extremo die ad gloriam a
Christo nobis partam.

[1. Kön. 6, 29] Quod autem in libris Regum est de Cherubicis cortinis,
intelligit etiam facies istas plenas et vegetas Angelorum una cum alis,
non quod habeant [Jes. 6, 6] Angeli alas, sed quod aliter pingi non
possunt. Sicut Esa. 6. Cherub appellatur Angelus, qui venit volans,
laeta et formosa facie, quales in tapetis pinguntur. Quodsi etiam
accedat rutilantia, ut sic dicam, qualis Stephani facies fuisse dicitur
laeta et hilaris, ex cuius oculis merae leticiae radiabant, tum dicuntur
Seraphim. Nos Germanice possumus dicere facies, die bluhen und gluhen.

Tales nos quoque erimus. Lucebunt facies nostrae sicut Sol in meridie,
non erunt rugae illae, non contracta frons, non oculi purulenti. Sed
sicut [Off. 21, 4] Apocalypsis 21. dicitur ‘Absterget Dominus omnem
lachrimam ab oculis nostris, ut non mors, non luctus, non querelae, non
labor ullus sit reliquus’. Hanc spem retineamus et vivamus in timore
Dei, donec liberati ex hac calamitosa vita vivamus illam Angelicam et
aeternam vitam, Amen, Amen.

Quartum Caput Genesis.

Superavimus tandem mare illud, in quo maxime sudatum est ab omnibus,
etiam aliqua ex parte a nobis, quanquam eo nobis fuerunt omnia planiora,
quod relictis Allegoriis historicam et propriam sententiam secuti sumus.
Eam cum maxima Interpretum pars non curaret, et Origenem, Dionysium
aliosque pluris quam ipsum Mosen faceret, merito aberrarunt. Quae iam
sequuntur, minus disputationum habent, et planiora sunt. Ac etiam in eo
patrocinantur nostrae sententiae, quod nemo non videt Mosen non voluisse
Allegorias proponere sed simpliciter primi mundi historiam scribere.

[4, 1] Et cognovit Adam Heuam uxorem suam, quae concipiens peperit Cain.

Adam per peccatum lapsus in mortem habuit promissionem, sicut supra
audivimus: Quod de carne morti subiecta deberet ei nasci surculus vitae.
Intellexit igitur sibi esse generandum, praesertim cum ista benedictio
‘Crescite et multiplicamini’ non sublata, sed iterum confirmata
esset in promissione illa de Semine contrituro caput Serpentis. Non
itaque, sicut nos iudicamus, simpliciter ex carnis affectu Adam Heuam
suam cognovit, sed necessitas salutis per benedictum Semen consequendae
coëgit eum.

Nemo igitur commemoratione hac offendi debet, quod Adam cognovit Heuam
suam. Etsi enim propter peccatum originale divinum hoc opus 

[Seite 177]

generationis pro turpi habetur, quo offendi puras aures videmus, tamen
spirituales homines debent distinguere inter peccatum originale et
creaturam. Opus generationis est creatura Dei bona et sancta, est enim
ex Deo benedicente. Ac si homo non esset lapsus, fuisset purissimum et
honestissimum opus. Sicut enim nemo veretur cum uxore sua loqui, edere,
bibere; honesta enim sunt haec omnia, Ita quoque generare honestissimum
fuisset.

Ac mansit etiam in natura corrupta generatio, sed accessit illud venenum
Diaboli, pruritus carnis et foeda libido, quae variorum incommodorum et
peccatorum etiam causa est, quibus omnibus natura integra caruisset.
Experimur carnem immodice appetere, ac ne coniugium quidem multis
sufficiens remedium est. Alioqui enim non adulteria, non scortationes
essent, quae, proh dolor, nimis crebrae sunt. Inter ipsos coniuges etiam
quam varie ista carnis infirmitas se prodit! Haec omnia non creationis,
non benedictionis sunt, quae ex Deo est, sed peccati et maledictionis,
quae est ex peccato. Itaque debent separari a creatura Dei, quae bona
est, et de qua etiam Spiritum sanctum videmus non esse veritum loqui.

Non solum autem nulla turpitudo est, quod loquitur Moses hic de
creatione et benedictione Dei, sed etiam necesse fuit, ut haec doceret
et scriberet, propter futuras haereses, Nicolaitas, Tatianum, etc.,
maxime autem propter Papatum. Videmus enim Papistas nihil moveri, quod
supra scriptum est: ‘Creavit autem eos Dominus Masculum et
Foeminam’. Sic enim vivunt, sic votis se obligant et involvunt, ut
neque masculos, nec foeminas se esse norint. Nihil movet eos, quod supra
scriptum est: ‘Adduxit autem Dominus Heuam ad Adam et Adam dixit: Hoc
os ex ossibus meis etc.’ Nihil movet promissio et benedictio:
‘Crescite et multiplicamini’. Nihil movet eos Decalogus: ‘Honora
patrem et matrem’. Nihil movet eos origo sua, quod ex copulatione
maris et foeminae nati sunt. His omnibus praeteritis, neglectis et
abiectis cogunt sacrificulos, monachos et monachas suas ad perpetuum
coelibatum, quasi coniugum vita, de qua hic Mose loquitur, damnata et
reproba vita sit.

Sed Spiritus sanctus habet purius os et oculos puriores quam Papa. Ideo
non veretur meminisse copulae seu congressus mariti et uxoris, quem isti
Sancti ceu foedum et impurum damnant. Nec facit hoc Spiritus sanctus uno
in loco: tota Scriptura talium Historiarum plena est, Ita ut etiam hanc
ob causam nonnulli a lectione sacrorum Bibliorum iuvenes monachos et
monachas revocarint. Quid multis? tantus fuit furor Diaboli contra
creaturam Dei et sanctum coniugium, ut coëgerint Papistae homines
abiurare coniugium, ut instituerint ordines coelibis vitae, et
damnaverint prae coelibatu suo coniugum vitam. Itaque haec impietas non
caruit suis poenis. Nam exempla ob oculos sunt, qui fructus impurum
coelibatum sint secuti. Et etiam in libris extant vestigia horrendorum
scelerum.

[Seite 178]

Testatur sanctus Udalricus, Episcopus Augustanus1�, postquam
coelibatum Gregorius Pontifex stabilitum vellet et interdixisset usu
coniugum etiam illis, qui iam ante Decretum de coelibatu coniuges essent
facti, Cum forte piscari vellet in vivario, quod Romae habebat, inventa
in eo esse amplius sex mille capitum infantilium. Scribit autem idem
Udalricus vehementer consternatum eo spectaculo Gregorium impiam de
coelibatu sanctionem iterum sustulisse. Sed successores Gregorii facile
et foeditatem huius rei et piam abolitionem Decreti de coelibatu
suppresserunt, Cum ipsi quoque existimarent non ad opes solum parandas
coelibatum aptum esse, sed etiam ad dignitatem conciliandam.

� Cum Moniales in Austriae vico Closter Neumburg propter turpem vitam
cogerentur mutare locum et monasterium Franciscanis habitandum concessum
esset, atque illi pro sua commoditate quaedam aedificia mutarent,
inventae sunt in fundamentis novis duodecim ollae, quarum singulae
cadaver infantis habebant.

Huiusmodi infinita alia passim acciderunt. Recte igitur Gregorius, qui,
sicut Episcopus Udalricus refert, verbum Pauli eleganter mutavit: [1.
Kor. 7, 9] Paulus inquit: Melius est nubere, quam uri. Sed ego addo:
‘Melius est nubere, quam mortis occasionem praebere’.

Romae quoque propter copiam puerorum exposititiorum erecta sunt
monasteria, quorum Pontifex pater dicitur, et antecedunt eum proxime in
processionibus publicis. Taceo infinita alia, quae dicere animus
reformidat.

Cavere itaque doctrinas istas daemoniorum decet, et discere, ut
reverenter habeamus coniugium, et reverenter loquamur de hoc genere
vitae, quod videmus Deum instituisse, quod audimus in Decalogo
commendari, ubi dicitur: ‘Honora patrem tuum et matrem tuam’. Cui
addita est benedictio: ‘Crescite et multiplicamini’. De quo audimus
hic Spiritum sanctum loqui, cuius os castum est. Vicia autem et
turpitudinem illam, quae per peccatum ad creationem Dei accessit, non
debemus exagitare aut ridere, sed potius debemus tegere, sicut videmus
Deum Adam et Heuam nudos post peccatum vestibus tegere. Honorifice enim
coniugium tractari debet, ex quo omnes nascimur, quod seminarium est non
solum politiae, sed etiam Ecclesiae et regni Christi usque ad finem
mundi.

Hanc gloriam coniugii Gentes et alii profani homines non intelligunt.
Colligunt tantum vicia, quae tum in ipsa coniugum vita tum in feminino
sexu sunt. Et sic separant immundum a mundo, ut immundum retineant, quod
autem mundum est, non videant. Sicut etiam quidam profani Iureconsulti
de hoc ipso libro Genesis profane iudicant et dicunt: Nihil continere
quam subagitationes Iudaeorum. Hi an non digni sunt, si etiam coniugii 

[Seite 179]

contemptus et impurus coelibatus accedat, qui etiam Sodomorum sceleribus
et poenis subiiciantur? Sed omittamus hos et Mosen audiamus.

Non satis est Spiritui sancto dicere: ‘Adam cognovit Heuam’, sed
addit etiam: ‘Uxorem suam’. Non enim probat vagas libidines et
promiscuos concubitus. Vult, ut unusquisque vivat contentus sua uxore.
Etis autem illa ipsa coniugum consuetudo neutiquam sic est pura, sicut
in innocentiae statu futura erat, Tamen in medio illo vicio libidinis et
reliquarum omnium calamitatum benedictio Dei consistit, sicut hic
scribitur, Non propter Adam et Heuam (hi enim, cum scriberentur haec a
Mose, iamdudum in cinerem erant resoluti), Sed propter nos, ut, qui se
continere non possunt, vivant contenti sua Heua, et alienas mulieres non
attingant.

Ista phrasis: ‘Cognovit uxorem suam’, tantum est Ebraeorum, non enim
Latini, non Graeci sic loquuntur. Est autem pulcherrima phrasis, non
solum ob pudorem et reverentiam sed etiam ob singularem significationem.
Nam verbum Iada latius patet, quam apud nos ‘cognoscere’. Non enim
tantum significat speculativam cognitionem, sed sensum et experientiam,
ut sic dicam. Ut, cum Hiob dicit de impiis: ‘Cognoscent, quid sit
contra [Ps. 51, 5] Deum facere’, vult dicere: experientur et sentient.
Sic Psal. 51.: ‘Quoniam [1. Mose 22, 12] peccatum meum cognosco’,
hoc est, sentio et experior. Item Gen. 22.: ‘Nunc cognovi, quod timeas
Dominum’, hoc est: Reipsa didici et expertus sum. [Luk. 1, 34] Sic
Luc. 2.: ‘Quoniam virum non cognosco’, Novit quidem Maria multos
viros, sed virum nullum experta est nec sensit. Ad hunc modum hoc loco
cognovit Heuam uxorem, non obiective aut speculative, sed realiter
expertus est suam Heuam, quod esset foemina.

Quod additur: ‘Et Heua concepit ac peperit Cain’, certum signum est
melioris naturae, quam hodie est. Non enim fuere tum tot irriti
congressus sicut in hoc mundi senio, sed semel cognita Heua ab Adamo suo
statim impraegnata est.

Hic questio oritur: Cur dicat Moses: ‘Peperit Cain’, et non potius,
sicut infra: Peperit filium Seth? Tamen Cain et Habel etiam fuerunt
filii. Cur igitur non vocantur filii? Sed fit hoc propter posteritatem,
nam Habel a fratre occisus periit corporaliter, Cain autem per peccatum
periit spiritualiter, nec est propagatum ab eo seminarium illud
Ecclesiae et regni Christi. Nam tota eius posteritas in Diluvio periit.
Itaque nec benedictus Habel, nec maledictus Cain nomen filii habent, Sed
Seth fuit, ex cuius posteritate Christus, Semen illud promissum,
nasciturus erat. Itaque Seth primus meretur nomen filii.

Ac dixit Heua: Acquisivi virum Domini.

Hinc potest alia causa colligi: Cur Heua non vocarit Cain filium, quod
scilicet prae nimio gaudio et reverentia noluerit appellare filium, sed
cogitaverit de ipso maius aliquid, quasi Cain esset Vir ille futurus,
qui caput 

[Seite 180]

Serpentis contriturus esset, Ideo non simpliciter virum, sed Domini
virum appellat, de quo Dominus Deus promiserat: Semen tuum conteret
caput Serpentis. Etsi autem haec spes falsa fuit, tamen apparet Heuam
fuisse sanctam mulierem et credidisse promissioni de futura salute per
Semen benedictum. Ac quia credit, ideo sic laetatur de filio et tam
magnifice de eo loquitur: Acquisivi virum Dei, qui rectius et foelicius
se geret, quam Adam meus et ego nos gessimus in Paradiso. Ideo non meum
filium voco, est vir Dei a Deo promissus et exhibitus. Propter hanc
quoque causam fieri potuit, ut non appellaret Cain filium.

Quod itaque Heua sic haeret in promissione divina et in fide
liberationis per Semen suum futurae, recte facit. Nam hac fide in
futurum Semen iustificati et sanctificati sunt omnes Sancti. Sed in
individuo errat, credit Cain fore, qui finem calamitatibus imponat, in
quas per peccatum Satan hominem coniecerat, sed credit hoc sua quadam
opinione, sine certo signo et sine verbo certo. Promissio quidem certa
et verat erat, sed de individuo nihil erat significatum, quod vel Cain
vel Habel esset futurus ille Victor serpentis.

Itaque cum de individuo statuit Heua, fallitur et frustra tam superbum
et letum nomen imponit filio. Textus enim ostendit dictum Cain a verbo
Kanah, quod significat ‘possidere’ seu acquirere, ut hoc nomine se
consoletur contra accepta mala et opponat acquisitionem vitae et salutis
per Semen amissioni vitae et salutis per peccatum et Satanam, quasi
dicat: Memini, quid amiserimus per peccatum. Sed nunc nihil nisi
recuperationem et acquisitionem speremus et loquamur. Acquisivi enim
virum Dei, qui amissam istam gloriam iterum acquiret nobis. Nimia
certitudo promissionis facit, ut Heua properet, et hunc primum filium
putet esse, de quo Dominus promiserit.

Sed misera Mulier fallitur. Nondum satis videt suam calamitatem: Quod ex
carne nihil quam caro potest nasci, Quod per carnem et sanguinem
peccatum et mors non possunt vinci. Deinde nescit articulum temporis,
quo Semen illud benedictum, ex Spiritu sancto conceptum, per virginem in
mundum nascendum sit. Sicut etiam articulum hunc temporis Patriarchae
nescierunt, quanquam promissio subinde clarior per revelationem Spiritus
sancti facta sit. Sic hodie scimus nos futurum extremum iudicium, sed
diem [Apg. 1, 7] et horam nescimus, sicut Christus etiam Apostolis
dicit, Act. 1.

[4, 2] Et adiiciens peperit fratrem eius Habel.

Non potest certo sciri, fuerint ne Cain et Habel gemelli an non,
quanquam satis verisimile est gemellos fuisse. Sed utut sit, primi
Parentes his duobus filiis natis varia cogitarunt et redemptionem suam
putarunt esse in foribus. Ac Cain sine dubio primo loco et in deliciis
est habitus, Habel autem non ita gratus nec in tanta spe fuit, sicut
ipsa nomina ostendunt. Cain vocatur, tanquam qui esset reparaturus
omnia. Contra Habel significat 

[Seite 181]

vanitatem, et quod nihili seu abiectum est. Verterunt quidam in nostris
Bibliis ‘luctum’, sed id Ebel est, non Habel. Porro Hebel
usitatissimum in sacris literis est; quoties enim repetitur in
Ecclesiaste: ‘Vanitas vanitatum [Ps. 78, 33] et omnia vanitas’? Et
Psalmo 78. ‘Defecerunt in vanitate dies eorum’, hoc est, non
consequebantur promissionem terrae Canaan.

Ita Habel vocatur, de quo nulla aut vana spes sit, Cain autem, de quo
sperantur omnia. Ita ipsae appellationes satis ostendunt cogitationes et
affectus Parentum, quod, cum promissio esset de Semine, Adam et Heua
cogitarunt eam implendam per Cain, Habelem autem re omni per fratrem
foeliciter confecta nihil facturum, ideo vocant eum Hebel.

Atque haec spes sine dubio etiam causa fuit, quod non pari cura nec
studio educati sunt hi fratres. Habeli cura pecoris commissa est, Cain
ad paternas operas et terrae cultum tanquam ad meliores artes est
adhibitus. Habel est pastor, Cain est Rex et Sacerdos, tanquam
primogenitus natus in illas praeclaras spes reparationis omnium.

Sed hic considera mirabile Dei consilium. A principio mundi fuit
primogenitura maxima res, non solum in populo, ubi ius primogeniturae ab
ipso Deo institutum et commendatum est, sed etiam inter gentes. Et
tamen, praesertim in populo sancto, ostendit res et experientia
primogenitos fefellisse spem parentum, et postgenitos in eorum locum,
conditiones et dignitatem successisse.

Sic an non misere fefellit spem primorum Parentum homicida Cain? Abraham
quoque non fuit primogenitus, sed Haran; Esau est primogenitus, sed
cedit benedictio fratri eius Iacob. David erat minimus natu inter
fratres, et tamen ungitur in Regem. Sic de reliquis: Etsi enim divino
iure primogeniti habuerunt praerogativam regni et sacerdocii, tamen eam
amiserunt et praepositi eis sunt postgeniti.

Unde ista extitit perversitas? Nimirum tum ex parentum vitio tum etiam
ex propria superbia primogenitorum. Parentes primogenitos habuerunt
lautius. Deinde ipsi primogeniti sic parentum indulgentia depravati
contempserunt et oppresserunt fiducia huius iuris fratres reliquos. Deus
autem [Jak. 4, 6] est Deus humilium, qui ‘humilibus dat gratiam et
resistit superbis’. Primogeniti autem, quia superbi sunt, de suo iure
deturbantur, non quod ius primogeniturae non habeant, sed quia incipiunt
in donis superbire, et insolescunt. Id autem Deus non potest ferre.

Sic cum optimis et pulcherrimis donis prae aliis instructi Angeli in
coelo inciperent superbire contemnentes humilitatem filii Dei,
praecipitati sunt in infernum et facti foedissimi Diaboli. Non enim
potest Deus superbiam ferre, et vult ubique observari et salvam esse
suam Maiestatem, Sicut [Jes. 48, 11] in Propheta dicit: ‘Gloriam meam
alteri non dabo’.

Sic Populus Israel erat quasi peculium Dei, Civitas sancta Ierusalem
erat habitatio Dei. Sed cum exuissent timorem Dei et fiducia donorum 

[Seite 182]

superbirent, populus excisus et Civitas per gentes vastata est. Atque
haec communis pestis est naturae nostrae, quod non contenti sumus donis
Dei, sed iis abutimur, ut largitori et Creatori insultemus. Donat igitur
Deus imperia et regna, pacem et alia, ut agnoscant eum Reges et
Principes, ut eum colant, ei agant gratias. Sed sic his donis abutuntur
Reges et Principes, quasi data eis ideo sint, ut Creatorem et tam largum
Datorem pedibus conculcent.

� Hic aequo animo patiebatur cives et aulicos suos ditari, dicebat
enim: Esse divites ut spongiam, quae impleta aqua, cum fortiter
premitur, eam reddit copiose. Ita Deus, quos impinguavit bonis suis,
hos, cum ingrati sunt aut abutuntur benignitate [Luk. 1, 53] Dei,
extenuat iterum, et, sicut beata Virgo dicit: ‘Divites dimisit
inanes’.

Haec igitur causa est, ut primogenito Cain non parcat. Non enim dedit
primogenituram Cain, ut per eam superbiret et Deum contemneret, sed sic
ornaverat eum, ut revereretur et timeret Deum, id cum non facit, abiicit
eum.

Et est in hac parte etiam Parentum peccatum; hi fovent hanc superbiam,
sicut satis ostendunt nomina. Nam Adam et Heua in primogenito solo spem
habent, hunc vocant thesaurum suum, Habel autem sentiunt nihil esse et
nihil posse. Cain tanquam Regem ornant, habent enim eum pro benedicto
Semine. Itaque et de eo magnifica sibi pollicentur, et ipse etiam
superbit. Habel tanquam nihili hominem negligunt.

Sed Deus invertit omnia: Cain abiicit, et Habel facit Angelum et primum
inter omnes Sanctos. Hic enim cum a Fratre occiditur, primus est, qui
liberatur a peccato et huius mundi calamitatibus, et per omnem Ecclesiam
sequentem lucet tanquam insignis stella per illud illustre testimonium
iusticiae, quod ei Deus et tota scriptura tribuit. Ad hunc modum Habel,
quem Adam, Heua et Cain tanquam nihili hominem contemnunt, hic coram Deo
constituitur tanquam Dominus coeli et terrae. Nam post mortem in meliore
conditione est, quam si mille mundos cum omnibus bonis possideret.

Hic finis est superbiae et praesumptionis contra Deum. Confisus est Cain
sua primogenitura et contempsit prae se Fratrem nec credidit promissioni
de Christo. Contra Habel in fide apprehendit promissionem factam Adae de
Semine, atque haec fides etiam causa est, cur meliorem hostiam [Hevr.
11, 4] obtulerit, quam Cain, sicut Epistola ad Ebraeos loquitur.

[Seite 183]

Fuitque Habel pastor ovium, Cain autem agricola.

Sicut nomina, ita etiam conditio vitae, ad quam a Parentibus uterque
adhibitus est, ostendit illam praeclaram spem Parentum de Cain. Etsi
enim utrunque genus vitae honestum est, tamen Habel oeconomicum tantum,
Cain autem magis politicum est. Ac quia Adam agricola fuit, Cain, quem
magis diligit, ad patrias artes assuefacit. Habel interim ignava gregis
cura committitur, ut appareat, hunc tanquam servum, illum autem Dominum
a Parentibus haberi.

[4, 3] Et factum est a fine dierum, et adduxit Cain de fructu terrae
oblationem Domino.

‘A fine dierum’, hoc est, postquam aliquot anni completi sunt. Hic
primum admonemur pios Parentes Adam et Heuam liberis saepe ac multum
concionatos esse de voluntate Dei et cultu Dei. Si quidem ambo Deo
offerunt. Sed inquies, quid aut de qua re concionati sunt? Pulcherrima
certe argumenta sacrarum concionum habuerunt. Meminerunt primae
conditionis et Paradisi ac sine dubio liberis locum ab Angelis
custoditum ostenderent saepe ac monuerunt, ut a peccato caverent, per
quod tot bonis spoliati et exuti essent. Contra ut in timore Dei
viverent, ut eius benignitate se consolarentur, tunc futurum, ut post
hanc vitam meliorem inveniant. Ac quis commoda omnia prioris vitae
enumeraret? Ad haec accessit altera pars doctrinae de promissione
Seminis et futura liberatione ex his calamitatibus. Haec fortasse certo
in loco et praecipue Sabbatis diebus liberis suis Parentes pii
depraedicarunt. Itaque ad hostias et cultum Dei praestandum his
concionibus excitati sunt.

Atque hic primus Scripturae locus est, ubi mentio fit Mincha, seu
oblationis. Ex quo apparet morem offerendi et sacrificandi hostias non
novum sed ab initio mundi fuisse. Nihil itaque mirum est, quod
sacrificiorum ratio ab Adamo usque ad Mosen propagata et tanquam per
manus tradita postea per Mosen in suas species et certum quasi ordinem
digesta sit abiectis et repudiatis sine dubio multis, quae vana hominum
superstitio adiecit. Sicut exempla sacrificiorum gentilium etiam apud
Homerum et Virgilium conspiciuntur, quae sine dubio gentes a Patribus
accepta imitatae sunt et per superstitionem auxerunt etiam.

Sed hoc mihi imprimis consideret hoc in loco Lector: Adam et Heua non
solum Parentes sunt nec alunt tantum liberos suos et instituunt ad
praesentem vitam, Sed funguntur etiam Sacerdotum officio. Quia enim
Spiritu sancto pleni sunt et illuminati cognitione venturi Christi, hanc
ipsam spem futurae liberationis liberis suis proponunt et hortantur eos
ad gratitudinem tam misericordi Deo praestandam. Nullum enim alium finem
traditorum sacrificiorum fuisse statuendum est.

[Seite 184]

Tam pia et bona doctrina, quaeso, considera, quales sortiatur
discipulos. Nam hic duplices auditores sunt. Cain primogenitus, qui
videtur Sanctus esse, qui creditur Dominus esse, impius est et
promissioni divinae non credit. Contra Hebel, cuius nulla est autoritas,
qui abiicitur ad pecorum curam, pius est, et credit et tamen impius Cain
impietatem suam sic tegit, ut et audiat docentes Parentes, quasi serio
curet verbum, et offerat, sicut alter pius frater. Hoc exemplum geminae
Ecclesiae est, verae et hypocriticae, sicut alio loco latius ostendemus.
Etsi autem hoc in loco tantum sacrificii mentio fit, non etiam
praedicationis, tamen statuendum est non obtulisse eos sine
praedicatione verbi. Non enim colitur Deus muto opere, oportet, ut adsit
verbum sonans in cordibus hominum et in auribus Dei, Sicut etiam
invocatio nominis Dei huic sacrificio fuit addita.

Queritur autem hic: An habuerint verbum seu mandatum sacrificandi?
Respondeo, quod sic. Hoc enim omnes sacrae Historiae comprobant, quod
misericors Deus per superabundantem suam gratiam semper iuxta verbum
constituit aliquod externum et visibile signum suae gratiae, ut homines
externo signo et opere ceu Sacramento admoniti, certius crederent Deum
favere et misericordem esse. Sic post diluvium Iris in id apparuit, ut
esset certum argumentum Deum posthac simili poena non grassaturum in
mundo. Abrahae data est circumcisio, sicut audiemus, ut statueret Deum
fore sibi Deum et daturum Semen, in quo benedicerentur omnes gentes.
Nobis in novo Testamento Baptismus et Eucharistia tanquam visibilia
gratiae signa data sunt, ut statueremus peccata nostra per Christi
passionem sublata esse nosque morte eius redemptos esse. Sic Ecclesia
nunquam ita destituta fuit externis signis, ut non posset sciri, ubi
Deus certo inveniretur.

Etsi autem mundus fere Cain imitatur et illis signis gratiae abutitur ad
hypocrisin, tamen profecto ineffabilis misericordia est, quod Deus tam
multifariam se nobis ostendit. Sicut etiam magnifice hoc ipsum donum
[Spr. 8, 30] commendatur Proverb. 8. ‘Delectabar per singulos dies
ludens coram eo, ludens in orbe terrarum, et delitiae meae esse cum
filiis hominum’. Sed Ebraeum verbum Sagah non recte redditur per
vocabulum lusus. Hoc enim sapientia praedicat, quod habuerit respectum
suum ad homines, quod se hominibus revelaverit, quasi dicat: Ego me
semper ita in hominum oculos atque aures ingessi, ut me praesentem
intelligerent in sacrificiis, in circumcisione, in incensionibus, in
nube, in mari rubro, in manna, in aëneo Serpente, in tabernaculo Mosi,
in templo Salomonis, in nebula, ac fuerunt delitiae meae, ut sic me
ostenderem et revelarem filiis hominum.

Ac Adae magnae consolationi fuit, quod amissa Paradiso, arbore vitae et
aliis commoditatibus, quae erant signa gratiae, aliud signum gratiae,
nempe sacrificia, ei datum esset, per quod intelligeret, se a Deo non
abiectum, sed Deo adhuc curae esse et a Deo respici. Hoc enim
significabat Deus, cum sacrificia et oblationes flamma coelesti
accenderet et absumeret, sicut de 

[Seite 185]

sacrificio Mose et Heliae legimus. Haec enim erant verae ostensiones
divinae misericordiae, quibus opus habebant miseri homines, ne essent
sine aliqua luce gratiae Dei.

Sic hodie ipsum verbum, Baptismus, Eucharistia sunt Luciferi nostri, ad
quos respicimus, tanquam ad certos indices solis gratiae. Certo enim
possumus definire, quod, ubi est Eucharistia, Baptismus, Verbum, ibi sit
Christus, remissio peccatorum et vita aeterna. Contra ubi haec signa
gratiae non sunt, vel ubi contemnuntur ab hominibus, Ibi non solum non
est gratia, sed etiam foedi errores sequuntur, ut homines alios cultus
et alia signa ipsi sibi constituant, Sicut Graeci Apollinem et alii
alios daemones coluerunt, Aegyptii Anubin, Serapin, Crocodilos, Allium,
Cepe, Romani Iovem, Quirinum et foeda illa simulachra, Priapum, Venerem
etc.

Idem in Papatu accidit. Postquam enim illa vera gratiae signa ceperunt
vilescere et contemni, superstitio non potuit quiescere, sed quesivit
alia signa, vota, ordines, peregrinationes ad Sanctorum loca,
intercessiones Sanctorum et alia. Haec omnia et errorum plena et cum
impietate coniuncta sunt et tamen miseri homines ea amplectuntur tanquam
certa divinae gratiae signa. Hic nullum Episcopum, Scholam nullam
audias, quae reclamet hisce blasphemiis, quae saniora doceat. Amissa
enim luce verbi et his gratiae signis a Deo exhibitis necessario currunt
homines post desideria cordium suorum. Sicut Iudaei contempto
tabernaculo et templo sacrificabant sub arboribus, in lucis, donec
tandem Liberos suos crudeles Parentes mactarent.

Haec tam varia et vaga idolatria ostendit, quantum sit donum, habere
verbum et signa illa gratiae a Deo ostensa et mandata. Quodsi Gentes
Iudaeorum vestigiis insistere voluissent, neutiquam ad portenta illa
essent prolapsi. Sic Iudaei, si verbo attendissent, ista blasphema sacra
nunquam tentassent. Nos si Baptismum et sacram Eucharistiam eo loco
habuissemus, quo debebamus, non essemus facti Monachi, nihil de
Purgatorio, nihil de sacrificio Missae, nihil de aliis impietatibus in
Ecclesia esset traditum. Sed postquam lux verbi per impios Pontifices
extincta est, facile fuit obtrudere hominibus omnes istas abominationes.

Ineffabile igitur hoc donum est, quod Deus non solum dignatur loqui per
verbum hominibus, sed etiam addit verbo visibilia signa gratiae, Sicut
in novo Testamento sunt Baptismus, Eucharistia, Absolutio. Haec qui
contemnunt aut indigne tractant, nonne digni sunt, qui Papae stercora
pro balsamo emant, adorent, praedicent? Cur enim contemnunt benignitatem
divinae Maiestatis? Possent habere certissimum signum gratiae domi suae
sine sumptibus, sine labore ullo: Eo contempto eunt Romam, Compostellam
etc., consumunt pecuniam, affligunt corpus, et tandem amittunt animam
merito. Deus sit benedictus in secula, qui hodie nos per verbum suum
revocavit a vagis istis erroribus et Idolatriis et sic nos signis
gratiae suae ditavit, ut ea ante fores nostras, imo domi nostrae et in
lectulo habere possimus.

[Seite 186]

Ad hunc modum Deus statim a primordio mundi confirmaturus promissionem
de salute nostra hoc egit, ut haberent homines signa, quibus se
consolarentur in peccatis suis et erigerent fiducia gratiae divinae. Non
enim operis ipsius dignitas sed misericordia et promissionis divinae
virtus in sacrificio valet, quod Deus hunc cultum ordinat et promittit
sibi eum gratum fore. Quod igitur nobis Baptismus et coena Domini est,
hoc Adae fuit post promissionem sacrificium et oblatio. Revelavit enim
Deus in sacrificiis gratiam suam et probavit ea incendendo et absumendo
ea per ignem.

Ad hos cultus etiam filios instituit Pater, ut hoc modo gratias agant
Deo, Deum benedicant, de Dei misericordia certam spem concipiant. Sed
impius Cain inflatus dignitate primogeniturae istas pulcherrimas
praedicationes Parentis contemnit; offert quidem, ut pater mandat, Sed
inflatus opinione sanctitatis sentit Deum ipsum opus propter dignitatem
personae probaturum esse. Habel vero, qui secundum nomen suum nihil est
in oculis suis, etiam [Hebr. 11, 4] offert, sed in fide promissionis,
sicut dicit Epistola ad Ebraeos.

[4, 4] Sed et Habel quoque adduxit de primitiis ovium suarum et de adipe
illarum.

Si ipsum opus spectes, non poteris Habel praeferre Cain. Nam Iudaei
stulte ineptiunt, cum somniant Cain non lecta farra sed paleas obtulisse
atque ideo a Deo abiectum esse: sunt enim iusticiarii et haerent in
operibus. Aliud Epistolae ad Ebraeos iudicium est, quae dicit Habel fide
meliorem hostiam obtulisse. Non igitur vitium in rebus, quae oblatae
sunt, fuit, sed in persona offerente. Et fides personae fuit pondus
illud, quod addidit praecium hostiae Habel, Cain autem oblationem
viciavit. Habel credit Deum bonum et misericordem esse, ideo sacrificium
eius Deo gratum est. Cain contra fidit dignitate primogeniturae, fratrem
autem tanquam hominem vanum et nihili prae se contemnit. Quod igitur Dei
iudicium est? Primogenitum facit, ut sit postgenitus et ex postgenito
facit primogenitum. Respicit enim ad oblationem Habel et ostendit huius
Sacerdotis sacrum sibi placere, Cain non placere nec esse verum
Sacerdotem.

� Est Esaiae: ‘In die illa respiciet homo ad Factorem suum, et non
respiciet ad altaria, quae sunt opus manuum eius etc.’ Item 66.
‘Super genua blandientur vobis’. Eo enim alludit, quod, cum mater
puerum in sinu fovet, ostendit ei hilarem et iucundam faciem. Talem
ostensionem seu repraesentationem significat hoc verbum. Itaque latius
patet, quam verbum respiciendi. Nam cum mater respicit ad infantem,
simul etiam arridet et singularem amoris significationem in vultu
ostendit. 

[Seite 187]

Non habet vernacula nostra lingua vocabulum, quo explicari haec plene
possunt nec in latina lingua extat, quod sciam.

[2. Mose 33, 15] Simile fere est, quod Moses dicit ‘Nisi praecedant
nos facies tuae, nusquam ibimus’, hoc est: fac, ut semper habeamus
signa tua apud nos, quibus appareas et ostendas tuam praesentiam et
favorem. Talia signa, ut supra dixi, fuerunt columna ignis, nubes etc.
Etsi autem Moses hoc in loco non explicat, quale illud signum fuerit,
quo Deus ostendit sibi Habel munera grata esse, tamen verisimile est
fuisse ignem de coelo demissum, quo oblatio hausta et consumpta est in
oculis omnium, unde apparuit, Deum delectari officio Habelis. Ostendit
autem, Deus hic, quod iudicet corda et renes: Siquidem primogeniturae
gloriam in Cain non respicit, Contra respicit animum contempti Hebel.

Atque hic incipit Ecclesia dividi: in Ecclesiam, quae nomine Ecclesia
est, re nihil est nisi hypocritica et sanguinaria Ecclesia, Et alteram,
quae sterilis, desolata, passionibus et cruci obnoxia est, et vere coram
mundo et respectu illius hypocriticae Ecclesiae est Hebel, hoc est,
vanitas et nihil. [Matth. 23, 35] Nam Christus quoque Habel vocat iustum
et facit eum initium Ecclesiae piorum, quae erit usque ad finem. Sicut
Cain initium est Ecclesiae malignantium et sanguinariae usque in finem
mundi, Sicut etiam Augustinus in libro de civitate Dei hanc historiam
tractat.1�

Magna autem tum doctrina tum consolatio in eo nobis proponitur, cum
utranque Ecclesiam ab his ceu fontibus deducimus et observamus, quam
mirabili consilio Deus ista gubernaverit semper, ut vera Ecclesia alio
tempore maior alio minor fuerit, et tamen semper ita, ut hypocritica et
sanguinaria Ecclesia habuerit gloriam coram mundo et veram ac Deo
dilectam Ecclesiam crucifixerit. Iam enim tum incepit practica
promissionis divinae, quod semen Serpentis momordit calcaneum benedicti
Seminis. Sicut adhuc hodie experimur. Non igitur terreri nos ista
fortuna decet. Consolationi potius esse debet, quod usu discimus eadem
nobiscum geri ab adversariis, quae cum Habele iusto sanguinarius Cain
gessit.

Non enim nunc primum accidit, ut nobis Ecclesiae nomen eripiatur, ut
vocemur haeretici, ut, qui occidunt nos, se veram et solum Ecclesiam
esse glorientur, idque nomen ferro et omni crudelitatis genere sibi
vindicent. Idem Habel iusto accidit, Idem Domino nostro Christo, qui non
Sacerdos, non Rex erat Hierosolymis. Sed a sacerdotibus et regibus
arripiebatur ad [Röm. 8, 29] crucem. Oportet autem, sicut Paulus dicit,
nos conformes fieri Christo. Itaque vera Ecclesia latet, excommunicatur,
pro haereticis habetur, occiditur: Cain autem habet gloriosum nomen,
solus est, qui opinionem habet et spem sustinet maximarum rerum
gerendarum, atque ideo etiam in Fratrem fertur hostili animo et occidit
eum.

[Seite 188]

Haec non politica, nec oeconomica sunt, Sed maxime ecclesiastica.
Occiditur enim Habel non propter politicum aut oeconomicum negotium sed
propter cultum Dei. Non enim satis est Cain, quod sit Dominus aedium,
etiam vult esse filius Dei, vult esse Papa et Pater Ecclesiae. Ideo
sumit sibi iudicium de sacrificiis, et Fratrem tanquam haereticum
condemnat et occidit.

Sicut quoque Christus vaticinatur. Ecclesiam suam variis periculis fore
obnoxiam, quique pios occisuri sint, sint existimaturi se Deo cultum
[Joh. 16, 20] praestare. Ergo, qui sanctissimi esse volunt, hi Ecclesiae
pestes et persecutores sunt. Contra vera Ecclesia non iudicatur esse
Ecclesia, sed secundum nomen Habel (qui non figura tantum, sed initium
verae Ecclesiae est) pro nihilo habetur, adeo ut, cum occiditur, putent
occisores Deum nihil eam curaturum esse. Cain enim est dominus et Rex
faciens et potens omnia.

Hoc autem est scandalum illud, contra quod nobis pugnandum est, ne ideo
putemus nos non esse Ecclesiam, quia Adversarii nos sic secure damnant
et omni crudelitate persequuntur, Sed ut crucem et iudicia ista
statuamus esse vera et infallibilia signa verae Ecclesiae, sicut etiam
Psalmus 10. [Ps. 72, 14] ostendit. Et Psalmus 72. ‘Pretiosus habebitur
sanguis eorum coram ipso’ [Ps. 116, 15] et Psalm. 117. ‘Praeciosa
est coram Domino mors Sanctorum eius’. Hic audis eos, qui occiduntur
ad hunc modum, non ideo Deo non curae esse, sed esse hanc mortem
praeciosam coram Deo. Igitur vere sunt populus Dei, quos curat Deus.

Feramus igitur adversariorum crudelitatem et laeti Deo agamus gratias,
quod non simus in eorum numero, qui occidunt, qui propter Ecclesiae
titulum involant in fortunas aliorum et crudeliter grassantur etiam in
corpora. Hoc enim omnes omnium temporum Historiae testantur veram
Ecclesiam semper fuisse patientem, falsam autem fuisse agentem, veram
semper damnatam ab illa altera hypocritica. Nullum igitur apud nos hodie
est dubium, quin Papae Ecclesia sit Cainica. Nos autem sumus vera
Ecclesia. Sicut enim Habel Cain non nocuit, Ita nos non solum non
nocemus eis, sed patimur vexari, damnari, occidi nos ab Ecclesia Papae.

Neque haec falso commemoramus: Toti mundo notum est, quoties anathematis
subiecti, proscriptionibus vexati ac variis iudiciis damnati sumus. Nec
defuerunt, qui se acres crudelium sententiarum executores praeberent, in
omnibus pene Europae angulis. Non Hispaniae, non Galliae, non Anglia,
non Belgicum, non Bohemia, non Polonia, non Hungaria, non Austria, non
Bavaria huius crudelitatis et iniustae seviciae expers fuit. Et tamen
quid aliud, quam doctrinam piam et cum Apostolorum et Prophetarum
Scriptis consentientem persecuti sunt? Num igitur obscurum potest
iudicium de Ecclesia esse? Num ibi potius iudicabis Ecclesiam esse, ubi
nihil sani docetur, ubi iniusta tyrannis exercetur et cum opibus summa
potentia coniuncta est? An vero, ubi est doctrina conscientiis utilis,
ubi propter doctrinam 

[Seite 189]

hanc est Crux, contemptus, paupertas, ignominia et coetera, quae semper
piorum pusillus grex sustinuisse legitur?

Non igitur utile solum, sed etiam iucundissimum est habere illam
certissimam demonstrationem diiudicantem inter duas Ecclesias: alteram
malignantium, nempe purpuratam meretricem sub nomine verae Ecclesiae,
Alteram, quae pro nihilo habetur, quae patitur, esurit, sitit, oppressa
iacet. [Matth. 25, 35] Sicut Christus commemorat Matth. 25. se in mundo
esurire et sitire. Sequetur autem iudicium inter saturos et esurientes,
inter hircos et oves, et inter Habel et Cain, in quo declarabit Deus se
approbare istam Ecclesiam patientem et esurientem, ac damnare
hypocriticam et sanguinariam. Hae sunt nostrae consolationes, et quasi
saccarum illud, quo praesentes calamitates condiendae sunt et vincendae.
Haec Theologica sunt. Nunc redeamus ad politica, et consideremus
iudicium Dei.

Merito profecto miramur, cur Deus primum filium Adae, cui Primogenitura
in toto genere humano, quoad nativitatem, debebatur, sic sit passus
ruere horribiliter, ut postea tota eius posteritas per Diluvium
aboleretur. Sed eadem est causa, propter quam2� supra diximus, sic
amarulentis verbis Adae a Domino est illusum, cum diceret: ‘Ne fiat,
sicut unus ex nobis’ et hortum custodiret per Cherubim vult enim
praesumptionem et superbiam per peccatum homini quasi implantatam
conterere. Atqui sic sumus, ut nihil minus possimus ferre, quam hanc
superbiae contritionem. Videmus, quanta insolentia et fastus sit in
Centauris aulicis propter illam vanam gentis nobilitatem. Vere enim vana
est nobilitas, quam non virtus et egregia in rempublicam merita pariunt.

Ac de Platone Philosopho commemorant eum solitum de tribus Deo agere
gratias, quod esset natus homo non bestia, quod esset Graecus Athenis
natus non Barbarus, et quod esset masculus natus, non foemina. Similis
Iudaeorum est fatuitas, qui gloriantur, quod homines et non bestiae,
Iudaei et non gentiles, mares et non foeminae nati sint. Sed te quaeso,
illae originis seu nativitatis gloriae quid sunt? Quid est, quod
torquatus aliquis asinus in aula non solum plebeio se meliorem esse
putat, sed etiam contra Deum insolescit? Graeci prae se omnes terrarum
populos tanquam barbaros contempserunt: Romani tandem rerum gestarum
gloria se quoque a convitio barbariei vindicarunt. In summa, quanto
quaeque gens se putavit meliorem, tanto semper suberbivit magis. Haec
omnium natura est per peccatum.

�

[Seite 190]

Nec privatorum tantum haec incommoda sunt: eadem patiuntur magna
imperia. Natio Graecorum gloriosissima fuit, nam et rerum gestarum
gloria et studiis antecelluerunt. Sed in quas turpitudines prolapsa,
quam miserabiliter denique vastata est. Idem in reliquis populis
videbis.

Bene igitur fecit Deus, qui Cain sic permisit ruere, ut esset exemplum
toti mundo, ne quis gloriaretur de nobilitate sanguinis, sicut Iudaei de
patre Abraham aut Graeci de sapientia. Vult enim Deus se timeri, nos
autem vult humiliari. Sed frustra fere vult: Non enim movent nos tantae
irae, perditiones, excisiones primorum Hominum et primarum Nacionum.

Itaque experientia testatur, veram esse sententiam Mariae virginis:
[Luk. 1, 52] ‘Deposuit potentes de sede’. Nam quae prima et optima
sunt, fiunt damnatissima non propter rem simpliciter sed propter
diabolicam praesumptionem et superbiam. Ac viderunt eventum gentes
quoque, sicut testatur Philosophi dictum, qui cum interrogatus esset,
quid nam faceret Deus, respondit: Humilia exaltat, et alta humiliat. Sed
causam non viderunt.

Magnam iudicat caro gloriam esse masculum et non foeminam. Sed videmus
Deum studio cavisse, ne vir nasceretur ex viro, et ipse Christus voluit
dici semen Mulieris, non semen Viri. Quanta autem superbia fuisset
virorum, si Deus Christum voluisset ex viro nasci? Sed gloria haec in
totum a viris in mulieres translata est, quae tamen Dominio virorum
subditae sunt, ne scilicet gloriarentur viri sed humiliarentur. Quin
postquam mulier sine viro parere non potest, etiam hoc ordinavit Deus,
ne tantum mares parerent sed etiam foemellas. Non enim potest humana
natura bene uti gloria, sed semper abutitur ea ad superbiam et insurgit
contra eum, a quo accepit dona. Propter hanc causam Cain sic graviter
cadit et primogeniturae ius amittit, ut scilicet nos timeamus Deum,
eique agentes gratias caveamus, ne abutamur donis eius ad superbiam.

[4, 4. 5] Et respexit Dominus ad Habel et ad oblationem eius, Ad Cain
autem et oblationem eius non respexit.

Hic est insignis locus, atque ideo diligentissime notandus et dialectice
urgendus: Quod satis esset, si in novo Testamento tam claro testimonio
siducia misericordiae Dei commendata esset contra fiduciam operum, sicut
in principio mundi clarissimis verbis commendatur. Quod enim dicit:
‘Respexit Dominus ad Habel et ad oblationem eius’, an non clare
ostendit Deum ante opus solere respicere ad personam, qualis sit
persona? Si igitur persona bona est, placet ei opus quoque, si non,
displicet.

Est autem haec doctrinae nostrae summa, quod docemus et profitemur
personam prius Deo acceptam esse quam opus, et personam non fieri iustam
ex opere iusto, Sed opus fieri iustum et bonum ex persona iusta et bona.
Sicut textus hic probat. Quia enim Deus ad Habel respicit, respicit
etiam ad oblationem eius, et quia ad Cain non respicit, ideo etiam ad
oblationem 

[Seite 191]

eius non respicit. Hanc sententiam textus clare probat nec ab
adversariis potest negari. Sequitur autem ex his verbis clarissima et
optima consequentia, quod Habel fuit iustus ante opus suum et quod opus
propter personam placet, non persona propter opus. Sicut adversarii
nostri contendunt, dum docent Hominem iustificari ex operibus et non ex
sola fide.

Ad hunc modum puris et mundis oculis inspexit hunc locum autor [Hebr.
11, 4] Epistolae ad Ebraeos, cum dicit: ‘Fide meliorem hostiam obtulit
Habel, quam Cain’, per quam testimonium accepit, quod sit iustus
testificante super donis eius Deo. Offert Cain quoque ac quidem prior,
sed offert inflatus illa gloria sanguinis ac sperat Deo placiturum
munus, quod offeratur a primogenito. Venit igitur sine fide, sine
confessione peccati, sine imploratione gratiae, sine fiducia
misericordiae Dei, sine petitione remissionis peccatorum, nulla alia re
sperans se placiturum Deo, quam quod esset primogenitus. Sicut adhuc
hodie omnes Iusticiarii faciunt: tantum in opus suum intenti sunt ac
sperant se Deo propter id placituros, non fidunt in misericordiam Dei,
non sperant, Deum propter Christum peccata condonaturum esse. Talis
etiam Cain fuit, impossibile enim est, quod displicuisset Deo, si
habuisset fidem.

Contra Habel agnoscit se esse indignum et miserum peccatorem. Confugit
itaque ad misericordiam et credit Deum esse propicium et velle misereri.
Deus itaque, qui corda inspicit, iudicat inter duos Fratres offerentes
simul ac Cain damnat, non propter hostiam, quasi ea minus fuisset bona
(si enim putamen nucis obtulisset in fide, gratum Deo fuisset), sed quia
persona mala et sine fide, ac superbia et fastu plena est. Contra ad
munus Habel respicit, quia persona placet. Sicut textus diserte addit
primo respexisse ad Habel et post ad munus eius. Nam cum persona placet,
etiam ea placent, quae facit. Cum contra omnia ingrata sint, quae is
facit, quem odisti.

Insignis igitur hic locus est, quo clare probatur Deum non respicere
neque magnitudinem nec multitudinem nec etiam precium operis, sed
simpliciter personae fidem. Sicut e contra non contemnit neque
paucitatem neque indignitatem nec abiectionem operis, sed tantum
personae infidelitatem.

[Jer. 7, 4] Quid igitur est, quod Iudaei gloriantur: ‘Templum Domini,
Templum Domini’? Quid est, quod Papistae iactant missas suas, cilicia,
labores, sudores, magnitudinem, multitudinem, denique precia operum
suorum? Non enim curat Deus opera ne a se quidem praecepta, cum non
fiunt in fide. Sicut etiam praedictus Ieremiae locus ostendit. Multo
autem curat minus opera ab hominibus inventa sine verbo Dei, solam fidem
curat, hoc est, fiduciam misericordiae per Christum: hac personae
incipiunt placere Deo, et postea etiam placent earum opera. Sic Cain
oblatio non placuit, quia infidelis Cain non placuit. Contra oblatio
Habel placuit, quia Habel placuit, idque propter fidem, quod non
confisus est dignitate sua, non sacrificiis, non opere, sed simplici
promissione de Semine mulieris facta.

[Seite 192]

Pertinet igitur hic textus ad nostram sententiam de iustificatione: Quod
necesse sit hominem esse iustum ante omnia opera, et sine omnibus
operibus acceptari a Deo tantum per gratiam, quam fides credit et
apprehendit. Neque enim fides tanquam opus iustificat, sed ideo
iustificat, quia apprehendit misericordiam in Christo exhibitam. In hac
fiducia misericordiae Dei incedit vera Ecclesia cum humili confessione
peccatorum et indignitatis, quae sperat Deum condonaturum per Christum.

Opera autem, quae sequuntur, sunt ceu testimonia huius fidei et placent
Deo, non propter se simpliciter, sed propter fidem seu propter personam
credentem. Hanc fidem altera Ecclesia Cainica non solum non habet sed
etiam persequitur. Statuit autem sicut Cain se Deo placituram propter
opera. Sed odit superbiam hanc Deus, non enim potest ferre contemptum
suae gratiae etc. Omnino dignus est hic locus, qui diligenter
consideretur.

[4, 5] Quapropter iratus est Cain valde, et conciderunt vultus eius.

In sequentibus aliquantulum negocii faciet nobis Grammatica, sed spero
nos foeliciter ex his difficultatibus eluctaturos esse. Audivimus Cain
frustratum esse spe sua: Contempsit prae se fratrem. Ac iudicavit se
propter ius primogeniturae primas apud Deum quoque habiturum, sicut apud
Parentes habebat. Sed Dei aliud quam hominum iudicium est, ostendit se
Habel probare, Cain autem reprobare.

Fit igitur, ut Cain vehementer commoveatur contra Fratrem. Non enim
potest aequo animo ferre, quod excommunicatur et simul regno et
sacerdocio privatur. Sicut adhuc videmus Reges et Principes
impatientissimos esse censurae Ecclesiasticae. Non enim eis satis est,
quod sint Reges et Principes, etiam volunt esse iusti et sancti coram
Deo et rapiunt ad se titulum Ecclesiae. Ad hunc modum Cain quoque
indignatur, cum videt sibi adimi gloriam iusticiae et gratiae coram Deo.
Hoc quid aliud est, quam de Ecclesia eiici et excommunicari? Tanto autem
hoc iniquius fert, quanto ipse iudicavit se Fratre digniorem esse. Nunc
enim cogitat: Ecce frater meus aspirabit ad dominium, postquam me
contemni et a Deo negligi videt. Ideo addit Moses adverbium ‘valde’,
significat enim Cain vehementer esse offensum, quod ita turpiter in
publico confunditur, cum ipse vellet videri primus esse.

Hanc iram Cainicam etiam in Cainica Ecclesia Papae videmus. Quid enim
Papam, Cardinales, Reges et Principes magis offendti, quam quod ego
mendicus autoritati ipsorum praefero autoritatem Dei et in nomine Domini
reprehendo, quae digna sunt repraehensione. Agnoscunt ipsi quoque multa
habere opus acri reformatione. Sed ut obscurus homo et ex obscuro angulo
in publicam prodiens id faciat, hoc plane intolerabile eis est.1� Ideo
autoritatem suam opponunt et per eam opprimere nos conantur.

[Seite 193]

Ac sane non est crudelior in orbe terrarum ira, quam huius Ecclesiae
sanguinariae et hyporcritarum. Nam in Politica ira est aliquid humani
reliquum: Nullus tam immanis latro ad supplicium arripitur, quin aliqua
commiseratione tangantur homines. Sed cum falsa illa et sanguinaria
Ecclesia in filium verae Ecclesiae inciderit, non satis ei est effudisse
sanguinem, etiam maledicit, execratur, devovet et in miserum cadaver
saevit. Sicut Iudaei non contenti erant, quod Christum affixissent
cruci, unde non nisi mortuum deposituri erant: Sicientem aceto et felle
potant et iam exhalantem animam blasphemant. Talis furia in politica ira
non est.

� optabat, si omnium nostrum una cervix esset, quin summa cum
voluptate ferro in nos essent grassaturi? Vide enim horum annorum
consilia et me verum dicere iudicabis.

Quod autem Moses addit: ‘Et conciderunt vultus eius’, est Ebraica
phrasis, qua non solum factum ostenditur, sed significatur quoque animus
sic commotus, ut non potuerit acquiescere, sed, dum nocere non potuit,
tamen iram vultu ostendit. Non exporrexit frontem, non amice cum
Parentibus, ut ante, locutus est. Si quid respondendum fuit, murmur
verius quam vox fuit. Ad primum conspectum Fratris oppalluit, minacibus
oculis animum vindictae cupiditate ardentem significavit.

Haec omnia Moses dicit, cum dicit: Concidisse vultus. Non enim de uno
vultu vel una parte vultus dicit sed de omnibus vultibus, hoc est, de
[1. Kor. 13, 5] omnibus gestibus et motibus. Sicut etiam Paulus Ebraicam
phrasin imitatus dicit ἡ ἀγάπη οὐκ ἀσχημονεῖ, non
est vultuosa, stellet sich nicht ungeberdig, non contrahit frontem, non
torve inspicit, non minatur ore, Sed est liberali facie, benignis
oculis, blanda etc. Haec enim decent, illa dedecent et vitiosa sunt.

Pertinet igitur haec quoque particula ad descriptionem irae
hypocriticae, quod Cain non potuit neque videre neque audire fratrem
suum Habel, non potuit cum eo colloqui, cum eo comedere, bibere, etc.

Huius cainicae irae si quis exemplum videre vult, coniungat se cum
aliquo Papista, qui singularem vel doctrinae vel pietatis laudem in suo
genere cupit obtinere, et sentiet plane diabolicum furorem, ad quem si
Iudicis iram conferas, non iram, sed summam clementiam et summum
candorem esse dices. Ibi enim nulla nisi manus ira est: nam irascitur
vicio, personae non. Sed illa Cainitarum ira distorquet oculos, corrugat
frontem, tumorem inducit ori, armat manus. In summa, in omnibus membris
et gestibus 

[Seite 194]

omnibus elucet, idque sine fine, non enim mitescit tempore, sicut
civilis vel oeconomica ira.

Iam sequitur paterna et gravissima admonitio Adae, qui libenter sanasset
ac servasset Filium. Sed ira haec medicinam nescit: Non patrem, non
matrem, non Deum ipsum Cain et Cainitae illi audiunt.

[4, 6] Et dixit Dominus ad Cain: Quare sic incensus es tu, et quare
conciderunt vultus tui?

Haec satis probant Cain non semel in isto sacrificio perturbatum esse,
sed ab ista hora sacrificii incessisse turbulentum, tristem, frendentem,
et nec patrem nec matrem rectis oculis inspexisse. Sicut diximus de illa
Pharisaica ira, quod totam faciem soleat mutare. Magnam enim contumeliam
esse duxit, quod in sacro inspectante patre et matre Habel, quem semper
contempserat et pro nihilo etiam ipsi Parentes habuerant, praeferretur
et gloria regni et sacerdotii a Deo dignus pronunciaretur.

Cum itaque satis ostenderet se alieno in Fratrem esse animo, admonetur
ab Adam parente. Credo enim verba haec ab ipso Adam esse dicta. Ideo
autem a Domino dicit Moses esse dicta, quod Adam iam erat iustificatus
et donatus Spiritu sancto. Quae igitur secundum verbum Dei et ex Spiritu
sancto dicit, recte Deus dixisse dicitur. Sicut hodie qui docent
Euangelium, non ipsi simpliciter Doctores sunt, sed Christus in eis
loquitur et docet. Ac sine dubio cum singulari gravitate haec verba
dicta sunt. Videt enim Adam Filium esse impatientem contumeliae: videt,
eum dolere de amissa dignitate ac sentit, quid nunc Tentator possit in
corrupta natura, qui tantum nocuerat homini adhuc integro. Itaque
sollicitus est et instituit gravissimam concionem, quam etsi nullus
Patrum digne explicarit, quod fortasse non vacabat ob ecclesiastica
negocia, tamen nos non, ut opinor, sine fructu hunc lapidem movebimus.

[4, 7] Nonne, si bene egeris, erit remissio; Si vero non bene egeris, ad
fores peccatum cubat?

� hunc locum: Si recte offeras, et non recte dividas, peccasti,
quiesce. Quae hic peccata sunt, norunt Ebraice docti, etsi sententia,
quam inde colligit, theologica et bona est. Septuaginta Interpretes
quoque videntur non fuisse instructi pro magnitudine cepti laboris.
Quare omissis aliorum tum versionibus, tum sententiis, proprietatem
Ebraicam 

[Seite 195]

sequemur. Ea sic habet: Si bene egeris, erit remissio seu levatio; Et,
si non bene egeris, cubat peccatum in foribus etc.

�, quod verba intelligi debeant secundum materiam subiectam. Igitur in
omni expositione primo subiectum considerari debet, hoc est, videndum
est, de qua re agatur. Hoc postquam factum est, deinde verba, si ita
fert grammatices ratio, ad rem ducenda sunt, et non res ad verba. Hoc
quia Rabini et qui eos sequuntur, non faciunt (Nam res amiserunt, et
tantum in verbis haerent), saepe in absurdissimas sententias incidunt.
Quia enim non habent cogitationes dignas spiritualibus rebus, de quibus
sacrae literae tractant, a re aberrant et verba trahunt ad vanas et
carnales cogitationes.

Certum autem est amisisse Iudaeos Christum, quomodo igitur, quae vel
Euangelii vel Legis sunt, recte possunt intelligere? Nesciunt, quid sit
Peccatum, quid Gratia, quid Iusticia, quomodo igitur huiusmodi locos
dextre possunt explicare? Similes horum fere sunt Sophistae nostri, quid
enim sani de tantis rebus habent? Re igitur non cognita impossibile est,
ut verba possint recte intelligi. Etsi enim verborum cognitio ordine
prior est, tamen rerum cognitio est potior. Nam mutatis rebus etiam
verba mutantur in alium sensum et fit plane nova Grammatica.

� habet optimam cognitionem verborum (Sicut etiam multi sunt hodie,
qui me longe vincunt cognitione Ebraicae grammatices). Sed quia res non
intelligit, ideo hunc locum depravat. Sic enim exponit: Si bene egeris,
acceptabilior erit oblatio tua, quam fratris, quia tu es Primogenitus.
Vides intelligere eum, quid nominis, sed quid rei, non intelligit. Hoc
enim ipsum hoc in loco agit Deus, ut ostendat se Primogeniturae nullam
velle habere rationem. Quomodo igitur propter Primogenituram oblatio
potest esse melior? Autor Epistolae ad Ebraeos novit, quid rei, [Hebr.
11, 4] ideo diversum dicit: Nempe Habel fide obtulisse gratiorem
hostiam. Hieronymi versio melior est: Si bene egeris, inquit, recipies,
Si male, peccatum (pronomen ‘tuum’ ipse addidit) in foribus aderit.
Sed ne sic quidem attingit propriam sententiam. Nam quod verbum Seeth,
quod ‘levare’ significat, pro ‘accipere’ exponit, nemo, opinor,
probabit. Sed ex Iudaeis hoc ipsum habet, qui in ea opinione sunt, ut
intelligant Deum remuneraturum fuisse Cain, si liberaliter obtulisset.
Ego igitur nunc dicam simpliciter, quae mea de hoc loco sententia sit.

Principio, ut dixi, necesse est, ut rem habeamus. Res autem illa est,
quae non potest fallere, fundamentum scilicet causae, Quod Deo nihil
placet, 

[Seite 196]

nisi fiat ex fide. Secundum illam universalem et notam Pauli sententiam:
[Röm. 14, 23; Spr. 15, 8] ‘Quidquid non est ex fide, peccatum est’.
Et Salomo dicit: ‘Victimam impiorum abhominatur Deus’. Alterum
fundamentum est, quod peccatum tam sit grandis res, ut nullis
sacrificiis aut aliis operibus possit aboleri, sed sola misericordia,
quam fide accipi necesse est. Sicut etiam hoc ostendit et comprobat
prima promissio de Semine mulieris, sine quo nulla est redemptio. Haec
fundamenta Rabini non habent. Nam haec cognitio tantum venit ex spiritu
Christi, qui ceu Sol meridianus illuminat tenebras. Cum his fundamentis
igitur quidquid pugnat, repudiemus tanquam impium et falsum.

Etsi autem non repugno, sive intelligas peccatum hic de praeterito vel
de futuro, tamen mihi videtur aptius, ut exponas in genere de peccato.
Omnis igitur vis est in verbo Sees, a Nasa levavit. Est autem hic
illustre exemplum, quantum differat cognitio nominis et rei. Si enim
vocabulum levandi accomodes ad rem corporalem, significat attollere seu
in altum [Jes. 6, 1] tollere, ut Esa. 6.: ‘Vidi Dominum sedentem super
solium excelsum et [Ps. 32, 1] elevatum’. Hoc autem longe aliud est,
quam id in Psalmo 32. 1 ‘Beatus vir, cui peccata levata sunt’, et
tamen idem utrunque verbum est. Grammaticus illud in Esaia intelligit,
hoc non intelligit, quia rem non novit. Aliud enim est levare solium in
sublime, et aliud peccatum levare, hoc est remittere, tollere, adimere.

Sententia igitur est: Si bene ageres, vel si bonus esses, hoc est, si
crederes, haberes propicium Deum et vera esset levatio, hoc est,
remissio peccati. Sed quia video Deum non respexisse ad te, certe
sequitur te non bonum esse nec esse levatum peccato, sed tuum peccatum
manet.

Imprimis autem elegans est, quod per verbum levandi comparat peccatum
ingenti oneri, quo Cain oppressus iacet, ita ut respirare non possit,
nisi auferatur. Indicat autem Epistola ad Ebraeos modum, quo hoc onere
exoneremur, cum dicit Habel fide obtulisse meliorem hostiam. Ad hunc
modum convenit grammatica, seu verba cum re, quod scilicet Deus
respiciat fidem et eos tantum bonos esse iudicet, qui credunt. Includunt
autem haec verba gravissimam obiurgationem, quasi dicat ad Cain:
Superbia tua te perdidit. Venisti inflatus gloria Primogeniturae ac
putasti te ideo Deo acceptum fore. Sed video iudicante et reprobante Deo
te esse sine fide. Deus enim tantum incredulos abiicit.

Ad hunc modum nullus Rabinorum hunc locum explicat. Non vident Adamum
cum Paulo illam Euangelii vocem inculcare Filio: Qui crediderit,
salvabitur. Item: Sola fides iustificat. Quid enim hic aliud dicit, quam
quod Deus istis propitius sit, qui in Semen benedictum credunt et omnem
fiduciam operum, omnem meriti opinionem abiiciunt? Hoc si tu faceres,
inquit, non sic te praemeret peccatum, esses hoc fasce levatus nec ita
fremeres ira. Promisit enim Deus, quod nemini peccatum imputare velit,
qui credit etc.

[Seite 197]

Si ad praeteritum peccatum referas, etiam est paterna et gravissima
admonitio: Non credidisti hactenus, ideo reprobatus es. Quodsi ita
perges, penitus abiicieris. Sin autem bene egeris seu bonus fueris, hoc
est, si credideris in Semen promissum, adhuc tibi polliceor futurum, ut
leveris peccato, hoc est, sicut Psalmus 32. exponit, ut peccatum tibi
non imputetur.

Quod additur: ‘Peccatum tuum ad fores cubat’, est rhetorica peccati
descriptio, quam optarim pro proverbio usurpari. Vere enim haec peccati
natura est, ut cubet tanquam sopita bestia, dum in actu est, hoc est, ut
non mordeat, non terreat, non cruciet, sed potius ut adblandiatur. Sic
cum Heua primum, post Adam in Paradiso pomum prohibitum comederent, non
putabant id a Deo observari, multo minus futurum putabant, ut tam acerbe
puniretur. Sicut enim etiam feroces bestiae, cum saturae sunt,
tractabiliores sunt et somnum appetunt, Ita peccatum, dum in actu est,
delectabile est nec sentitur venenum, sed cubat et quiescit. Quis enim
unquam vidit avarum ringi, cum magna lucri occasio adest? Quis
adulterum, cum potitur voto, lugere unquam vidit? Quodsi flagris cutem
aut malleo caput obtunderes, abiret tentatio. At cum peccatum quiescit
nec sentitur poena, etiam summa voluptas est avaro in lucrum involare,
adultero potiri alterius uxore, nec videtur eius voluptatis modus aut
finis aliquis esse posse.

Loquitur itaque Adam hoc in loco non solum de peccato Cain, Sed in
genere peccatum describit, quale sit. Quod enim Cain accidit, idem
omnibus accidit. Cain priusquam sacrificaret, erat vane gloriosus de
Primogeniturae praerogativa, contemnebat Fratrem, sibi vendicabat
primas: cubabat tum peccatum et quiescebat, sed in foribus, hoc est, in
loco non quieto. Nam per fores ingredimur et egredimur. Minime igitur
somno aptus is locus est. Sed pertinet hoc quoque ad peccati naturam,
quod etsi quiescit ad tempus, tamen ibi quiescit, ubi non potest diu
quiescere. Sicut Christus [Matth. 10, 26] dicit Matth. 10. ‘Nihil
opertum est, quod non reveletur’. Impius enim putat peccatum quiescere
et latere. Sed in foribus non potest quiescere, arguitur tandem et
producitur in publicum. Fores enim, somnus seu quies sunt opposita in
adiecto. Sicut enim tenebrae in lumine, ita quies in inquieto loco est,
sunt enim res natura discordes. Ad hunc modum potest hoc exponi de
peccato quocunque praeterito.

Si de futuro exponas, est eadem sententia: Si ledes Fratrem ac
indulgebis conceptae animo irae, dico tibi, quiescet peccatum tuum, sed
quiescet in foribus, hoc est, in loco valde inquieto. Itaque fieri non
potest, quin expergefiat, et sicut furiosa bestia te arripiat. Ac ita
accidit. Nam post cedem factam, cum Cain solus Fratrem sepeliret,
quiescebat peccatum. Sed quam diu? donec scilicet vox ad eum facta est:
‘Ubi est Habel frater tuus?’ De omni igitur peccato haec descriptio
vera est, quod cubat in foribus. Sic enim sunt hominum affectus: dum
oculos hominum fallunt, putant clam fore peccatum suum. Sed revelatur et
expergiscitur, 

[Seite 198]

nisi bene agant, hoc est, nisi credant Deum propter Christum id
condonaturum.

� haec figura complectitur: Quod scilicet nihil manet absconditum, sed
omnia revelentur, sicut Paulus [1. Tim. 5, 24] quoque dicit 1. Timoth.
5.: ‘Quorundam hominum peccata manifesta sunt, ut possit de iis
iudicium fieri’. Ac praesertim videmus singularia Dei iudicia in
criminalibus. Quam multi enim occiduntur clam et tamen autores
indignarum caedium per mirabiles occasiones producuntur in lucem! Monet
itaque Adam Filium, ne indulgeat peccato: Non enim clam fore, sed
futurum, qui id in lucem proferat et puniat. Nec videtur ab hac
sententia abludere, quod Poëtae fingunt Cupidinem nudum, sed caecum
etiam. Quia enim nobis peccatum videtur absconditum esse, putamus id a
reliquis quoque non conspici. Sed Deus tandem revelat etiam
occultissima.

Hanc huius loci iudico veram et simplicem sententiam esse, qua admonet
filium Pater, ut credat in Deum et promissum Semen, tum futurum, ut Deus
ei sit propitius. Sed si, inquit, sequeris cupiditates tuas, tunc
peccatum tibi cubabit, hoc est, occultum et absconditum videbitur. Sed
cubabit in foribus, hoc est, in eo loco, in quo non potest diu quiescere
aut latere, quod enim in foribus est, conspicitur ab omnibus
ingredientibus et exeuntibus.

Sed, quod supra quoque admonui, non obliviscamur principalis sententiae,
quod Deus ab initio mundi ostenderit, se esse Iudicem inter Carnem et
Spiritum nec respicere Personam. Habel enim respexit non motus ullo
opere, sed simpliciter fide, in qua etiam obtulit: Cain autem non
respexit, non quasi opus minus splendidum aut sumptuosum esset, sed quia
fide caruit, nec profuit ei, quod esset Primogenitus.

Atque hoc validum Argumentum est contra Iudaeos, qui gloriabantur, [Joh.
1, 13] sicut Ioh. 1. dicitur, de sanguinibus, quod essent filii Abrahae.
Si enim sanguinis praerogativa aliquid est, profecto habuit Cain, de quo
gloriaretur. Quid enim est, quod gloriantur Iudaei, Deum cum ipsis per
Mosen locutum esse? num putabimus Adam, primum Doctorem, inferiorem Mose
fuisse? Multis modis superior et maior fuit. Non enim sicut Moses
circumcisionem, non alias caeremonias legales docuit, quibus indomito
populo fuit opus ad prohibendam superstitionem: Fidem docuit in
promissum Semen, quod Serpentis caput contriturum erat. Sed nihil
primogenitura, nihil alia Cain adiuvant, Deus enim solam fidem respicit
in promissum Semen. Sicut Paulus [Gal. 3, 7] in novo Testamento clare
dicit: ‘Qui ex fide sunt, hi sunt filii Abrahae’, [Joh. 1, 12. 13]
Gal. 3. Et Ioh. 1.: ‘Dedit eis potestatem, filios Dei fieri, qui non
sunt ex sanguinibus nec ex voluntate viri nec ex voluntate carnis, sed
qui credunt in nomen eius’.

[Seite 199]

Hanc huius loci sentio genuinam et veram sententiam esse. Nam primum
convenit cum fundamento Scripturae sanctae et cum re. Deinde non
repugnat grammatica, sed rem pulchre et varie illustrat. Sed Rabini quia
nesciunt, quid rei, non sublevantur, quod sciunt, quid nominis. Quam
enim ineptum est, quod quidam particulam hanc ‘Et erit levatio’ eo
accommodant, quasi dicat: Tum iterum poteris erigere faciem, quae nunc
tota mutata est et concidit. Huius generis ineptias etiam nostri
recentiores interpretes passim annotant, quibus tamen gratia debetur pro
fideli labore, quod grammatice textum reddunt, Etsi theologia opus est,
quae sola res recte iudicat et docet.

Et appetitus eius ad te: Tu autem dominaberis ei.

Hanc sententiam quidam stultissime detorserunt ad liberum Arbitrium
probandum. Sed manifestum est, quod Adam non simpliciter affirmat posse
hoc Cain facere, sed tantum admonet seu praecipit, ut faciat. Non autem
sequitur nos statim posse facere, quod iubemur. ‘Appetitus peccati,
inquit, [Röm. 7, 5] ad te est’, hoc est, sicut Paulus dicit:
‘Peccatum est in membris tuis’. [Gal. 5, 17] Item: ‘Concupiscit
caro adversus spiritum’. Sed ideo, quia hunc peccati motum sentis, non
damnaberis. Si peccatum te sollicitat, tu dominare ei [Röm. 8, 13] per
fidem nec sine, ut tibi dominetur: alioqui peribis. Sicut Paulus quoque
praecipit mortificandas esse actiones carnis spiritu.

Pertinet itaque haec particula eo, ut agnoscas, qualis sit piorum vita
in hac carne: Nempe quod sit perpetua lucta spiritus cum peccato. Qui
igitur stertunt et ad hanc pugnam se non comparant, facile vincuntur.
Apparet autem Adam concione hac voluisse uti, non solum ut admoneret
Filium de peccato in futurum cavendo, sed etiam ut erigeret eum. Videt
Filium perturbatum esse propter reprobationem divinam et sollicitari
nunc ad vindictam. Sed dominare peccato, inquit, et invenies Deum
misericordem ac condonantem peccatum.

Est hoc in loco idem verbum Maschal, quo supra ad Mulierem usus est
Dominus, cum dixit: ‘Vir dominabitur tibi’. Sicut enim supra vult,
ut uxor pareat marito, ut auscultet marito nec sibi sumat iudicium de
rebus omnibus, Sin autem id faciat, ut Vir pro sua autoritate eam
obiurget et prohibeat, Ita hic dicit: Sollicitabit te peccatum, vocabit
te ad vindictam (hoc enim est, quod dicit: ‘Ad te erit appetitus
eius’), Sed tu dic: Nolo parere, et cohibe te ac dominare ei. Est
igitur admonitio plenissima consolationis, quod propter Semen benedictum
non simus amplius sub peccato. Ideo debeamus peccato dominari.
Complectitur enim utranque doctrinam, timoris et fidei: Timere Deum
debemus, quia peccatum cubat in foribus, Fidere Deo debemus, quia est
misericors.

[Seite 200]

[4, 8] Et dixit Cain ad Habel fratrem suum.

Translatio nostra addit dixisse Cain: Egrediamur foras. Sed est hoc
quoque Rabinorum commentum, quibus quantum credi debeat, supra dixi.
Lyra ex Aben Ezra commemorat dixisse Cain fratri, quam duriter a Domino
obiurgatus sit. Sed quae testimonium Scripturae non habent, quis
crederet? Retinemus igitur hanc sententiam, quam Scriptura ostendit,
quod Cain iam reprobus indulget irae et ad priora peccata nunc etiam
addit contemptum Parentum et verbi ac cogitat: Mihi debetur tanquam
Primogenito Semen mulieris promissum, sed Habel, ille nihili et
contemptus, praefertur mihi autoritate divina per flammam sacrificium
haurientem. Quid igitur faciam? dissimulabo iram, donec apparebit
occasio oportunae vindictae.

Igitur haec verba: ‘Dixit Cain ad Habel Fratrem suum’ sic intelligo,
quod dissimulata ira se gesserit Cain erga Habel sicut erga Fratrem,
quod cum eo locutus sit, conversatus cum eo tanquam aequo animo ferens
sententiam divinitus latam. Sicut de Saule simile exemplum est, qui
simulat [1. Sam. 24, 21] benevolum animum erga Davidem: ‘Scio, inquit,
quod post me sis futurus Rex’. Sed interim cogitat, quomodo occiso
Davide hoc non fiat. Ad hunc modum cum Habel locutus est Cain: Video te
electum esse a Domino, non invideo tibi benedictionem hanc etc. ‘Sic
enim solent hypocritae: simulant amicitiam, donec occasio nocendi se
offerat.

Atque hanc sententiam ostendunt circumstantiae. Si enim Adam et Heua
suspicari aliquid de futura caede potuissent, an non putas aut Cain
coërcituros aut Habel submoturos et extra periculum posituros fuisse?
Sed cum mutat mores et vultum Cain, cum tanquam cum Fratre amanter
colloquitur, putant omnia in tuto esse et acquievisse Filium admonitioni
paternae. Haec species Habel quoque decepit, qui, si tale aliquid a
Fratre metuisset, fugisset, Sicut Iacob fugit, cum iram Esau timet. Quid
igitur in mentem venit Hieronymo, ut credat Rabinis expostulasse Cain
cum fratre?

Cain igitur est figura et imago omnium homicidarum et hypocritarum, qui
sub specie pietatis bonos occidunt. Ideo obsessus a Satana tegit iram et
expectat oportunitatem, ac interim cum Habele, tanquam cum adamato
fratre loquitur, ut eo citius incautum opprimat.

Pertinet igitur hic locus ad nos erudiendos, ut discamus mores
homicidarum et hypocritarum. Vere enim sic accidit: Omnis Cain loquitur,
ut Frater fraterne ad Habel. Econtra omnis Habel credit Cain ut Fratri
et sic occiditur, ac falluntur interim pii Parentes quoque.

Pontifex hodie et Episcopi multa loquuntur et consultant de pace et
concordia Ecclesiae, sed profecto decipitur, qui consilia illa non
intelligit in [Ps. 28, 3] contrarium. Verus enim est Psal. 28.:
‘Operarii iniquitatis loquuntur amice cum proximo suo et malum gerunt
in pectore suo’. Omnium enim hypocritarum ista est natura, ut in
speciem boni sint, ut benigne loquantur, ut 

[Seite 201]

simulent humilitatem, pacientiam, charitatem, ut dent eleemosynas etc.
et tamen interim consilia caedis in animo versant.

Discamus igitur nosse Cain, et tum eum maxime cavere, cum loquitur
fraterne et tanquam cum Fratre. Sicut hodie nobiscum loquuntur
adversarii, Episcopi et Pontifex, dum simulant studium concordiae et
querunt conciliationes dogmatum. Si enim oportunam occasionem arripiendi
nos et [2. Kön. 4, 40] saeviendi haberent, longe aliud audires. ‘Vere
enim mors in olla est’, et sub optimis et suavissimis verbis latet
exitiale venenum.

Et factum est, cum essent ambo in agro, insurrexit Cain contra Fratrem
suum Habel, et occidit eum.

Hic vides glossam illorum blandorum verborum. Admonitus est Cain a
Parente divina autoritate, ut caveret a peccato futuro, et ut de
praeterito speraret veniam. Sed ipse utrunque contemnit et indulget
peccato, sicut [Spr. 18, 3] solent omnes impii. Vera enim Salomonis
sententia est: ‘Impius cum in profundum peccatorum venerit, contemnit,
Sed consequitur eum ignominia et opprobrium’. Proverb. 18.

Hodie non potest accusari nostrum ministerium: docemus, hortamur,
obsecramus, increpamus, vertimus nos in omnes formas, ut revocemus
multitudinem a securitate ad timorem Dei. Sed mundus tanquam indomita
bestia pergit et sequitur non verbum, sed cupiditates suas, quas tamen
specie honesti palliare nititur. In promtu sunt Prophetarum et
Apostolorum exempla et docemur etiam propria experientia. Adversarii
toties admoniti et convicti norunt, quod errent, et tamen homicidiale
illud odium contra nos non abiiciunt.

Disce igitur hic, quid sit Hypocrita: Nempe, qui simulat cultum Dei et
charitatem et tamen interim destruit cultum Dei et occidit Fratrem.
Omnis enim simulatio benevolentiae eo tendit, ut tanto melior nocendi
occasio offeratur. Si enim Habel praevidisset implacabilem illam iram et
vere diabolicum furorem, fuga sibi consuluisset. Sed quia nihil tale
ostendit Cain, quia blande salutat et usitatam benevolentiam simulat,
priusquam Habel periculum metuit, periit.

Sine dubio autem Habel, cum videret insurgentem contra se Fratrem,
supplicavit ei et hortatus est, ne tanto peccato se pollueret. Sed
animus a Satana obsessus non preces, non supplices manus moratur, sed
sicut admonitionem Patris contempserat, ita quoque contemnit
procumbentem ad genua Fratrem.

Docent autem nos haec de illa crudeli Satanae tyrannide, qua natura
[Eph. 2, 3] peccatis implicita oppressa est, sicut Paulus Ephe. 2. ideo
vocat filios irae, [2. Tim. 2, 26] et 2. Tim. 2. dicit captivos teneri
ad voluntatem Satanae. Si enim nihil nisi homines sumus, hoc est, si non
fide apprehendimus Semen benedictum, omnes sumus Cain similes nec deest
nobis aliud quam occasio. Nam natura 

[Seite 202]

[Nachträge und Berichtigungen.] 

destituta Spiritu sancto ab eodem malo Spiritu agitatur, quo agitatus
est impius Cain.

Si autem in ullo homine aut vires sufficientes aut liberum Arbitrium
esset, quo se posset tueri contra Satanae impetus, profecto in Cain haec
dona extitissent, cuius fuit Primogenitura et promissio Seminis
benedicti. Sed eadem est omnium conditio: nisi adiuvetur haec natura
Spiritu Dei, non potest se sustinere. Quid ergo futiles iactamus liberum
Arbitrium? Iam sequitur alius insignis locus.

[4, 9] Et dixit Dominus ad Cain: Ubi est Habel, frater tuus? Qui
respondit: Non novi; Num enim custos Fratris mei sum ego?

Bone Deus, misera natura a Diabolo agitata quousque prolabitur?
Parricidium iam perpetratum est et fortasse iacuit occisus Habel aliquot
diebus inhumatus. Cum igitur Cain ad Parentes redit consueto tempore,
Habel autem non redit, solliciti Parentes interrogant Cain: Tu ades: At
ubi est Habel? Tu redis domum: Habel non redit. Grex sine pastore est:
Dic igitur, ubi sit? Hic Cain indignabundus parum reverenter respondet:
Nescio; Num ego sum custos eius?

Accidit autem ei, quod omnibus impiis, ut excusando accuset se. Sicut
[Luk. 19, 22] Christus quoque dicit: ‘Ex verbis tuis iudicaberis,
serve nequam’. Sic Gentes insigne proverbium usurparunt: ‘Mendacem
oportet esse memorem’1�, quamvis nihil de iudicio Dei et
conscientiae scirent, sed tantum civilibus negotiis admoniti ita
iudicarent. Verum enim est, quod mendaces multis periculis se exponunt,
quibus possunt convinci et refutari. Inde Germani dicunt, foecundam rem
esse mendacium. Nam unum mendacium septem alia mendacia parit, quibus
opus est ad primum mendacium confirmandum.2� Impossibile autem est,
quin erumpat aliquando conscientia et se prodat, si non verbis, at
saltem gestu, Sicut infinita exempla probant. Sed ego unum tantum
recitabo.

In Thuringis est oppidulum ad Orlam, Newstadt. Ibi cum scortum
infantulum clam editum occidisset et in vicinam piscinam proiecisset,
forte linteolum, in quod involutus Infans fuit, prodidit factum. Res ad
Magistratum delata est. Cumque homines simplices non scirent aliam
commodiorem rationem investigandi sceleris, omnes Puellas in curiam
convocant et singulas explorant. Facile autem patuit iudicium tum ex
vultu tum etiam sermone reliquas esse innocentes.

Cum autem ventum esset ad eam, quae tantum scelus patrarat, non
expectavit ipsa, dum interrogaretur, magno clamore contendit se non esse


[Seite 203]

ream criminis. Statim oborta Magistratui suspitio est non vacare eam
crimine, quod ambiciosius quam reliquae se excusaret, ac a Lictoribus
arrepta statim caedem fassa est.

Huius generis infinita Exempla quotidie usu veniunt, ubi sollicite
excusando homines se accusant et produnt. Verum enim est, quod supra
audivimus, quod peccatum quidem cubat, sed in foribus.

Sic Cain hoc in loco putat belle excusatum se, quod negat se esse
custodem Fratris sui. At dum Fratrem suum nominat: An non fatetur se
debere custodem eius esse? An non etiam accusat se, quod alieno in
Fratrem sit animo, et simul iniicit parentibus suspitionem caedis
factae, si quidem Habel nusquam apparet? Excusat se Adam in Paradiso
quoque et reclinat culpam in Heuam. Sed haec Cain excusatio longe est
ineptior, vere enim, cum excusatur peccatum, peccatum duplicatur: Ubi e
contra confessio peccati liberalis consequitur misericordiam et vincit
iram.

Recitatur in historia S. Martini1�, cum insignes aliquot peccatores
absolveret, obiurgatum esse a Satana, cur id faceret? Respondisse autem
Martinum: Quin te quoque absolverem, si diceres ex corde: Poenitet me
peccasse contra Filium Dei, et peto veniam. Sed Diabolus hoc non facit,
perstat enim in urgendo et defendendo peccato suo.

Hunc mendacii patrem Cain et omnes Hypocritae imitantur negando peccatum
aut excusando. Itaque veniam consequi non possunt. Videmus enim etiam in
oeconomia defensione peccati augeri iram. Quoties enim uxor, liberi,
familia peccarunt et negant peccatum, magis commovetur Paterfamilias,
cum tamen contra confessio aut veniam aut mitiorem poenam meretur.
Proprium autem hypocritarum est, palliare peccatum, aut negare, et sub
specie religionis occidere innocentes.

Sed hic revocemus in mentem, quo ordine peccata sese consequantur et
crescant. Primum peccat Cain praesumptione et incredulitate, cum
inflatus iure Primogeniturae statuit se suo merito a Deo probatum iri.
Hanc superbiam et iusticiae gloriam sequitur invidia et odium erga
Fratrem, quem videt certo signo sibi praeferri. Invidiam hanc et odium
sequitur hypocrisis et mendacium, quod blande compellat Fratrem, quem
occisum cupit, ut eo magis securum reddat. Hypocrisin sequitur caedes.
Caedem sequitur excusatio Peccati. Ultimus gradus, de quo paulo post,
est desperatio. Haec tandem est ruina illa de coelo ad infernum.

Adam et Heua in Paradiso peccatum etsi non negant, tamen admodum frigide
id confitentur et transferunt Adam in Heuam, Heua in serpentem. Cain
autem longius progreditur: Non solum non fatetur caedem, sed etiam curam
fratris ad se nihil pertinere dicit. Hoc autem an non satis prodit
alieno eum a Fratre esse animo? Adam igitur et Heua etsi frigide
confitentes 

[Seite 204]

[Nachträge und Berichtigungen.] 

merentur veniam et mitius puniuntur, Cain autem sic fortiter negans
reiicitur et desperat.

Idem iudicium quoque manet nostros Cainitas, Pontifices, Cardinales et
Episcopos, qui cum noctu diuque consilia caedium animo versent, tamen
etiam dicunt, sicut Pater ipsorum: Nescio.

� est: Quid ad Romanos, quod Graeci moriuntur? Putamus enim tantum
nostra pericula ad nos pertinere. Sed quomodo convenit hoc cum mandato
Dei, quod omnes nos inter nos vult ut Fratres vivere? Accusat igitur se
hoc ipso verbo graviter Cain, quod dicit, Curam fratris nihil ad se
pertinere. Si dixisset ad Patrem: Proh dolor, occidi Habel: Poenitet me
facti: Irroga poenam, quam tu voles, tum fuisset remedio locus. Sed cum
peccatum negat et fratris curam simpliciter contra Dei voluntatem
abiicit, augetur peccatum et nullus relinquitur gratiae locus.

Porro Moses haec verba singulari industria ita posuit in testimonium et
memoriale omnium Hypocritarum, ut eos graphice depingeret et ostenderet,
quam horribiliter a Satana apprehendantur et inflammentur contra Deum,
verbum et Ecclesiam. Huic homicidae non satis fuit contra mandatum Dei
occidisse Fratrem, Sed addit etiam hoc peccatum, ut Deo interroganti de
Fratre etiam indignetur et succenseat. Dico autem ‘Deo
interroganti’, quia etsi Adam haec cum Filio locutus est, tamen
autoritate divina et etiam ex Spiritu sancto est locutus. In tanto
peccato an non mitissima vox est: ‘Ubi est Habel, Frater tuus?’ Ad
hanc tamen minime asperam vocem adeo ferociter et superbe respondet
hypocrita et homicida, ut dicat: ‘Nescio’, et indignetur se hac de
re compellari. Est enim verbum spiritus contumacis et indignantis Deo.

Ad hoc peccatum addit aliud deterius. Cum enim debebat accusari ob
factam caedam, ipse ultro accusat Deum et cum eo expostulat. ‘Nunquid
sum custos Fratris mei?’ Nullam honoris praefationem vel Deo vel Patri
debitam, addit. Non dicit: Domine, Nescio: Non dicit: Mi pater, Num me
ei custodem addidisti? Haec aliquam significationem reverentiae erga
Deum vel Parentem habuissent. Sed superbe respondet quasi Dominus et
palam significat iniquo animo se ferre, quod compelletur ab eo, qui ius
compellandi habet.

Haec est vera imago omnium Hypocritarum, qui in manifestis peccatis
contumacissimi et superbissimi sunt et tamen volunt sanctissimi videri.
Nolunt cedere increpanti Deo et verbo eius, sed opponunt se Deo, cum eo
[Ps. 51, 6] litigant et peccatum excusant, sicut Psalmus 51. quoque
dicit Iudicari Deum ab hominibus, sed tandem vincere. Hanc Hypocritarum
contumaciam voluit Moses pingere.

[Seite 205]

Sed quomodo hic conatus ipsi Cain cedit? Sic nimirum, ut, dum se nimium
excusat, vehementissime se accuset. Sicut Christus quoque dicit: [Luk.
19, 22] ‘Ex verbis tuis te iudico, serve nequam.’ Volebat servus
iste videri sanctus. Dicit itaque: ‘Noram te esse hominem austerum et
metere, ubi non seminasses; Itaque abscondi talentum’. Quomodo autem
potuit se accusare durius? Sicut haec ipsa verba invertit Christus
contra ipsum. Haec Spiritus sancti sapientia est.

Prosunt autem nobis Exempla haec, ne contendamus cum Deo, Sed cum sentis
in conscientia, te reum esse, hoc summo studio cave, ne vel cum Deo vel
cum hominibus lucteris defendendo aut excusando peccatum. Hoc potius
fac, ne a Deo intentanti hastam aufugias sed potius ad eum confugias cum
humili confessione culpae et veniae petitione. Tum Deus hastam retrahet
et parcet. Ubi contra, quanto per negationem et peccati excusationem
longius a Deo conaris aufugere, tanto propius et hostilius te Deus
persequitur et urget. Nihil igitur melius nec tutius est quam venire cum
confessione culpae. Sic enim fit, ut, dum Deus vincit, nos quoque per
eum vincamus.

Sed Cain et hypocritae hoc non faciunt. Intentat eis Deus hastam. Ipsi
contra non quidem humiliantur nec petunt veniam, Sed quoque hastam Deo
intentant. Sicut Cain hic facit. Non dicit: Fateor, Domine, occidi
Fratrem, Ignosce. Sed ipse accusandus ultro accusat Deum: ‘Nunquid ego
sum custos Fratris mei?’ Hac superbia quid efficit? Nimirum, ut ultro
[3 Mose 19, 16] fateatur se legem hanc nihil curare: ‘Dilige proximum
tuum sicut te ipsum’. [Matth. 7, 12] Item: ‘Quod tibi non vis fieri,
alteri ne feceris’. Haec enim lex non in Decalogo primum promulgata
sed omnium hominum animis inscripta est. Contra hanc Cain pugnat. Hanc
se non curare, sed simpliciter contemnere testatur.

Ad hunc modum Cain imago est hominis non simpliciter sed extreme mali,
qui sanguinarius est, et tamen est Hypocrita et vult Sanctus videri,
vult Deum potius accusare, quam ut videatur accusatione dignus. Sic
omnes Hypocritae faciunt: blasphemant Deum et Filium Dei crucifigunt. Et
tamen volunt iusti esse. Nam post homicidia, blasphemias et omnia
peccata querunt, quomodo ea excusent et pallient. Sed tum fit, ut se
ipsos prodant et suo ipsorum iudicio condemnentur.

Cain dum studet nimium esse purus, foedissime se contaminat. Putat
pulcherrime hoc a se dici: ‘Nunquid sum custos Fratris mei,’ sed
turpissime hoc ipso verbo se accusat. Sic semper secundum Hilarii
sententiam cum impietate stultitia coniuncta est. Si enim tam fuisset
Cain prudens, quam est malus, longe alia ratione excusasset se. Nunc
postquam Deus ordinat, ut semper cum impietate sit coniuncta stultitia,
ipse se ipsum accusat. Atque hanc ob causam facilis est defensio
veritatis contra adversarios. Nam 

[Seite 206]

sicut Cain verbis et gestu testatur se Fratrem non curare, sed odisse,
Ita ipsi quoque varie produnt impietatem.

Res itaque magnae et plenae eruditionis hic proponuntur, quod Deus non
sinit hypocritas diu latere, sed cogit, ut ipsi seipsos prodant, cum hoc
agunt, ut hypocrisin et peccatum suum callide tegant.

Moses non utitur illa copia in descriptione rerum qua Gentes, quae unum
Argumentum iam hoc, iam alio colore ornant et expoliunt. Sed experimur
affectus non posse humana eloquentia satis pingi, et saepe copia facit,
ut affectus, qui pingitur, minor videatur, quam revera est. Moses igitur
diversum facit et paucis verbis magnam Argumentorum copiam ostendit.

Supra dixit: ‘Cum ambo essent in agro’. Ibi ostendit homicidam Cain
observasse oportunitatem, ut solus aggrederetur solum. Et facile arguunt
circumstantiae Habel tum non fuisse ociosum. Nam in agro erat, ubi
operae a Parente impositae erant absolvendae. Ostendit hic quoque
Parentes sine omni metu periculi fuisse. Etsi enim initio metuebant iram
Cain erupturam in aliud gravius peccatum, tamen et commoditate sua et
simulata benevolentia effecit Cain, ne quid suspicarentur Parentes mali.
Si enim ullum suspitionis vestigium fuisset reliquum, profecto Habel
solum non dimisissent, addidissent ei sorores comites, quarum tum
aliquas sine dubio habuit, Aut ipsi Parentes praesentia et autoritate
sua prohibuissent tantum scelus. Ac dixi supra Habel quoque ocioso
fuisse animo. Nam saltem fuga consuluisset sibi, si quid de Fratre mali
esset suspicatus. Postquam autem audit Cain aequo animo ferentem
iudicium Dei nec invidentem hunc honorem Fratri, securus opus facit in
agro.

Quis autem Rhetor pro dignitate explicaverit, quod Moses uno verbo
dicit: Insurrexisse Cain contra Fratrem. Multa crudelitatis passim
extant convicia. Sed quomodo potest ea pingi atrocior et execrabilior,
quam hic picta est?

Contra Fratrem Habel, inquit, insurrexit. Quasi dicat: Quem tum Cain
solum habebat Fratrem, cum quo educatus fuerat, cum quo vixerat
hactenus. Sed non solum consuetudinis huius obliviscitur: etiam
obliviscitur communium Parentum. Non in mentem ei venit, quantum doloris
Parentibus tam tristi scelere sit conciliaturus. Non cogitat hunc esse
Fratrem, a quo nunquam sit offensus. Nam quod laudem gratioris
sacrificii abstulerat, norat id non studio aut ambitione ipsius Habel
sed divinitus esse factum. Denique non se considerabat, qui hactenus in
summa apud Parentes fuerat gratia, quod hoc scelere eam gratiam
amissurus, et extremam indignationem esset incursurus.

Extat in Historiis1� de pictore, qui cum historiam Iphigeniae iam
mactandae pingeret, et singulis, qui spectatores aderant, suum gestum,
quo 

[Seite 207]

animi dolorem et luctum testabantur, attribueret, patris caput, qui
spectaculo aderat, involvit, quod existimaret, magnitudinem affectus non
posse pingi.

Idem plane Mosen hoc in loco fecisse iudico, Cum utitur verbo Iakam,
insurrexit. Quantas hic tragoedias faceret Cicero aut Livius, dum et
huius furorem et illius metum, querelas, praeces, lachrimas, supplices
manus et alia oratione extolleret? Sed ne sic quidem ista satis
dicuntur. Quare recte Moses facit, quod tanquam punctis res ineffabiles
ostendit, ut illa brevitate incitetur Lectoris affectus ad rem propius
contemplandam, quae inani verborum lenocinio, tanquam bona forma
accersito fuco, deformatur et corrumpitur.

Ad hunc modum, quod addit ‘Et occidit eum’, Non loquitur de communi
caede, sicut videmus homines non nunquam levibus de causis movere lites
et caedes facere. Tales homicidae mox facta caede perturbantur, dolent
factum, agnoscunt praestigias Diaboli, quibus animos occaecavit. At Cain
non perturbatur, non dolet, sed negat factum.

Hoc Satanicum et inexaturabile odium Hypocritarum Christus ostendit,
[Joh. 16, 2] cum dicit: ‘Putabunt se Deo praestitisse officium, si vos
occiderint’. Sacerdotes et Reges implebant Hierosolyma sanguine
Prophetarum ac triumphabant, tanquam re feliciter confecta. Nam
interpretabantur zelum esse pro lege et domo Dei.

Hodie Pontificum et Episcoporum eadem immanitas est. Non satis eis est
toties nos excommunicasse et effudisse sanguinem nostrum: etiam memoriam
nostram de terra viventium volunt delere. Sicut notat hoc odium [Ps.
137, 7] Psalm. 137. ‘Exinanite, exinanite usque ad fundamentum in
ea’, Haec satanica, non humana odia sunt. Nam humana odia mitescunt
tempore aut saltem, postquam dolorem ulti sumus et explevimus animum,
desinunt. At haec pharisaica quotidie maiora incrementa sumunt, siquidem
palliantur specie pietatis.

Est igitur Cain pater omnium istorum homicidarum, qui occidunt Sanctos
nec statuunt modum irae, donec adhuc pilus de eis superest, sicut etiam
Christi exemplum testatur. Nam de Cain non dubium est, quin sperarit
Habel extincto gloriam Primogeniturae se retenturum esse. Ita impii
crudelitatem putant sibi profuturam, Sed cum postea sentiunt frustra
fuisse spem, in desperationem prolabuntur.

Tam indigna caedes postquam ad Parentes perlata est, quales ibi putamus
excitatas tragoedias? quales querelas? quales gemitus? Sed omitto haec,
pertinent enim ad facundum et foecundum ingenium. Profecto mirum est,
quod prae dolore non sunt extincti. Auget enim calamitatem, quod
primogenitus, qui tam praeclaram spem de se concitaverat, tam indignae
caedis autor est.

Itaque nisi Adam et Heua divinitus adiuti essent, hanc domesticam
calamitatem non potuissent vincere. Est enim res, quae omnium exemplo 

[Seite 208]

caret. Itaque caruerunt ista consolatione, qua nos plerunque in subitis
et inopinis casibus utimur: Quod similia acciderint aliis quoque neque
nos soli simus, quibus ista eveniant. Nam primis Parentibus tum hi
tantum filii erant, quanquam Filias quoque habuisse existimem. Caruerunt
itaque istis Exemplis multitudinis, quae nos habemus.

Quis autem dubitat, quin Satan quoque novo tentationis genere auxerit
dolorem primorum Parentum? Sic enim cogitarunt: Ecce hoc nostrum
peccatum est. Nos in Paradiso voluimus fieri similes Deo, et sumus per
peccatum Diabolo similes facti. Idem accidit filio nostro: Hunc amavimus
solum, hunc plurimi fecimus. Alter iustus fuit nobis prae hoc Hebel, hoc
est, nihili. Hunc speravimus Serpentis caput contriturum, et ecce
contritus ipse est a Serpente, imo Serpenti quoque similis factus, si
quidem homicida factus est. Unde autem hoc? Nonne, quia ex nobis natus
est, et quia per peccatum nostrum nos tales sumus? Ergo ex carne nostra,
ergo ex peccato nostro ista calamitas emersit.

Verisimile itaque est, et arguit idem annorum series, moestos Parentes
hoc casu ita esse perculsos, ut diu a mutua consuetudine abstinerent.
Videtur enim Cain, cum caedem hanc fecit, fuisse annorum plus minus
triginta. Interim aliquot filiae Adamo natae sunt. Nam quod scribitur
postea Cain duxisse uxorem, sine dubio sororem duxit. Et dicit Cain
infra: ‘Omnis, qui invenerit me, occidet me’. Et Dominus ponit
signum in Cain, ne ullus eum inteficeret. Quare verisimile est Adam
habuisse tum plures liberos. Sed hi duo, Cain et Habel, tantum
numerantur propter insignem et memorabilem historiam et quod illi duo
primi et praecipui fuerunt. Omnino enim credo primis triginta annis
coniugium primorum Parentum fuisse foecundissimum. Inveniuntur alicubi
nomina filiarum Adae: Calmana et Dibora. Sed nescio, an fide digni sint
autores. Quia igitur Seth longo tempore post hanc caedem memoratur
genitus, mihi probabile videtur hoc monstroso et domestico malo
perturbatos Parentes ad longum tempus abstinuisse a generando. Haec
omnia Moses non attingit, sed indicat tantum, ut excitet Lectorem ad
considerationem tam memorabilis Historiae, quam tamen paucissimis verbis
tanquam per transennam ostendit.

Sed redeo ad propositum textum. Cain est malus et nequam et tamen in
oculis Parentum est tanquam divina possessio et divinum donum. Contra
Habel coram Parentibus secundum nomen suum pro nihilo habetur et in
[Matth. 23, 35] oculis Dei est vere sanctus homo. Sicut Christus Matth.
23. quoque eum insigni Elogio ornat, cum vocat ‘iustum’ Habel. Huius
iudicii divini Cain impatiens est, et putat non solum odium exaturatum
iri caede, Sed etiam hoc modo Primogenituram suam se retinere posse.
Longe autem ab eo abest, ut putet se ista caede peccare. Quia enim
Primogenitus est, putat sibi hoc quasi iure licere. Occidit itaque eum,
non, ut ego puto, ferro (nam ferrea arma tum nondum extitisse puto), Sed
fuste, aut saxo aliquo.

[Seite 209]

Post factam caedem ociosus est, putat enim factum caelari posse caelato
et abscondito corpore, quod aut sepeliit aut in flumen forte proiecit,
ut eo certior esset a Parentibus non posse inveniri.

Cum itaque Habel longius quam pro more abesset a domo, Inspirat Adae
Spiritus sanctus haec verba, ut interroget de Habel: ‘Ubi, inquit, est
Habel, frater tuus’? Hic igitur incipit impleri Prophetia et concio
Adae, de qua supra audivimus, quod peccatum cubat in foribus. Cain putat
se reposuisse suum peccatum in quietem et latere posse. Ac verum est:
quiescit enim peccatum, sed in foribus. Has quis aperit? nimirum Dominus
ille peccatum quiescens exuscitat. Ille latens peccatum producit in
lucem.

Idem necesse est accidere omnibus. Nisi enim per poenitentiam praevenias
et ipse confitearis peccatum tuum Deo, ipse Deus venit et peccatum
patefacit. Non enim potest ferre, ut quis neget peccatum admissum. Sicut
[Ps. 32, 3] etiam testatur Psal. 32. ‘Quoniam tacui, inveteraverunt
omnia ossa mea, et succus meus versus est in ariditatem aestivam’.
Etsi enim peccatum habet quietem et securitatem suam, tamen est quies in
foribus, quae neque diuturna est nec abscondita.

Quod Moses dicit: Dominum locutum esse, Accipio ut supra, quod Adam per
Spiritum sanctum et in persona Dei, quam tanquam pater erga filium
sustinebat, haec locutus sit. Pertinet itaque ad commendandam
autoritatem parentum haec phrasis Spiritus sancti, quos audiunt, quibus
cum parent liberi, Deum audiunt, et Deo parent. Ac puto ego Spiritu
sancto revelante Adamum cognovisse, quod Habel occisus sit. Nam
pronunciat de caede, cum tamen Cain caedem dissimulet.

Quodsi Heua audivit haec, quid tum miserae putas fuisse animi? Vere enim
inenarrabilis dolor fuit. Ipsum Adam autem propius attingit malum. Hic
enim, quia Pater est, ex officio cogitur obiurgare Filium et ob peccatum
excommunicare. Quanquam enim non occidit eum (Nam lex de occidendo
homicida infra capite nono fertur, postquam caedes viderent multiplicari
Patres) et signo ex instinctu Spiritus sancti eum munit, ne occideretur,
Tamen magna poena est, quae ei cum tota posteritate irrogatur. Nam ad
illam maledictionem corporalem accedit, quod Cain excommunicatur, quod
fugatur a conspectu Parentum et consuetudine reliquorum Fratrum et
sororum, qui apud Parentes tanquam in Ecclesia remanebant.

Haec sine magno dolore Adam non potuit facere, Heua non potuit audire.
Nam Pater est pater, Filius est filius. Libenter itaque pepercisset ei,
libenter retinuisset eum domi. Sicut videmus nonnunquam reconciliari
homicidas occisorum fratribus. Sed hic nulla reconciliatio relinquitur,
simpliciter iubiter profugus esse super terram. Itaque geminatur
Parentibus dolor, quod et alterum filium occisum esse vident, Hunc autem
vident divino iudicio excommunicatum et ex reliquorum Fratrum
consuetudine exclusum.

[Seite 210]

Porro cum de excommunicatione ab Ecclesia dicimus, non oportet te
respicere ad nostra templa ampla et magnifice ex lapidibus sectis
constructa. Templum seu Ecclesia Adae fuit arbor aliqua aut colliculus
quidam sub divo, ad quem conveniebant et audituri verbum Dei et sacra
facturi, ad quam rem habebant excitata Altaria. Ac affuit Deus ita
sacrificantibus et audientibus verbum, sicut Habelis exemplum ostendit.

Sic aliae quoque Historiae testantur sub divo fuisse Altaria et ibi
sacrificatum esse. Sicut propter multas causas utile esset adhuc fieri,
ut sub divo conveniremus, ibi genibus flexis oraremus, doceremus,
ageremus gratias, benediceremus mutuo etc. Ab hoc templo et hac
Ecclesia, quae non erat in uno certo loco, eiicitur Cain et sic
dupliciter punitur: Primo poena corporali, quod maledicitur terra, et
additum est ei signum homicidiale, Secundo poena spirituali, quod per
excommunicationem eiicitur tanquam ex altera Paradiso ex templo et
Ecclesia Dei.

Iureconsulti quoque usurparunt hunc locum et satis digne tractarunt,
quod Dominus, priusquam damnet, inquirit de negotio. Id eo applicant,
quod nemo sit damnandus, nisi prius cognita causa sit, nisi prius sit
vocatus, confessus et convictus. Sicut supra de Adam quoque est: ‘Et
vocavit [1. Mose 11, 5] Adam, et ait: Ubi es tu?’ Et infra 11.:
‘Descendit Dominus, ut videret’ etc.

Sed nos omissa politica doctrina respiciamus ad pulcherrimam et
theologicam tum doctrinam, tum consolationem, quod scilicet Dominus
requirit Habel mortuum. Hic enim clare ostenditur resurrectio mortuorum,
siquidem Deus se mortui Habel Deum esse testatur et mortuum Habel
requirit. Ex hoc enim loco conteximus firmissimam rationem: Quod, si
nullus esset, qui curam nostri haberet post hanc vitam, Habel occisus
non esset requisitus. Sed Deus requirit Habel sublatum ex hac vita, non
vult eius oblivisci, retinet memoriam eius, querit, ubi sit? Ergo Deus
est mortuorum Deus1� hoc est, Ergo etiam mortui vivunt et habent Deum
curantem et salvantem eos in alia vita, quam haec corporalis est, in qua
Sancti affliguntur.

Dignus ergo observatione hic locus est, quod Deus mortui Habel curam
habet et sic propter mortuum Habel excommunicat et perdit Cain
primogenitum viventem. Magna profecto res: Habel mortuus vivit et ab
ipso Deo canonisatur in alia vita, melius et verius quam omnes, quos
Papa canonisavit unquam, Cain vivus excommunicatur et moritur perpetua
morte. Est quidem Habelis mors horribilis: Non enim sine magno cruciatu,
non sine multis lachrymis mortem est passus. Sed est vere salutaris
mors, siquidem iam meliorem vitam vivit quam antea. Corporalis enim haec
vita vivitur in peccatis et est obnoxia morti, Sed illa vita est aeterna
et sine omnibus molestiis tum corporalibus tum spiritualibus.

Non requirit Deus oves et pecora mactata: Homines autem occisos
requirit. Ergo habent homines spem resurrectionis et talem Deum, qui eos


[Seite 211]

reducit ex morte carnis ad aeternam vitam, qui requirit sanguinem eorum
[Ps. 116, 15] tanquam rem praeciosam, sicut Psalmus etiam loquitur:
‘Praeciosa mors Sanctorum in conspectu eius’.

Haec est gloria humani generis parta a Semine conterente caput
Serpentis. Hoc enim primum exemplum est istius promissionis Adae et
Heuae factae, in quo ostendit Deus Habeli non nocere Serpentem, etsi is
hoc perficit, ut Habel occidatur. Hoc scilicet est, quod insidiatur
calcaneo Seminis mulieris. Sed caput eius dum mordet, conteritur. Deus
enim propter fiduciam in promissum Semen requirit Habelis mortui
sanguinem et ostendit se esse Deum eius. Sicut sequentia etiam
comprobant.

[4, 10] Et dixit: Quid fecisti? Vox sanguinis Fratris tui clamat ad me
de terra.

Quievit hactenus peccatum Cain in foribus. Ac superiora satis testantur,
quantopere conatus si Cain, ut quiesceret. Interrogatus enim de Habele,
ubi sit, respondet se nescire. Ita adiungit ad homicidium etiam
mendacium. Satis autem ea responsio arguit haec verba ab ipso Adam et
non a maiestate divina esse pronunciata. Putat enim, quod patrem Adam
tanquam hominem lateat factum suum: De divina maiestate id non potuit
cogitare. Itaque si Deus cum eo esset locutus, aliter fuisset
responsurus. Nunc postquam sibi cum homine solo rem esse putat, negat
factum, dicit: Nescio. Quam enim varia pericula sunt, quibus homo perire
potest? Alii a bestiis vorantur, Alios absorbent flumina, Alii alio
genere mortis pereunt.

Itaque putat Cain, Patrem quidvis potius suspicaturum, quam quod caedem
patrasset. Sed Spiritum sanctum in Adam non potuit fallere. Itaque in
persona Dei aperte eum coarguit et dicit: ‘Quid fecisti’? quasi
dicat: Quid pergis negando factum? Deum profecto, qui mihi id revelavit,
fallere non poteris. Putas sanguinem Fratris tui terra esse tectum, sed
profecto non sic tectus et absorptus est, quin de terra clamet ad Deum.
Hoc vero est excitare peccatum quiescens in foribus et traducere.

Est igitur hic textus plenus consolatione contra homicidas et hostes
Ecclesiae. Docet enim nos, quod afflictiones, sanguines et mortes
nostrac replent coelum et terram clamoribus. Itaque ad hanc Adae vocem:
‘Quid fecisti’ credo Cain ita animo perturbatum et confusum esse, ut
quasi attonitus esset, et, quid vel faceret vel diceret, nesciret. Sic
enim cogitavit: Si pater Adam scit de caede a me facta, quid dubito,
quin idem sciat Deus, Angeli, coelum et terra? Quo igitur fugiam? quo me
vertam infoelix?

Ac accidit idem adhuc hodie homicidis: ita agitantur post patratam
caedem furiis, ut vere attoniti sint, ac putent coelum et terram aliam
induisse faciem, et, quo fugiant, nesciant. Sicut Poëtae etiam de
Oreste furiis agitato loquuntur. Tam horribilis res est iste clamor
sanguinis et mala conscientia.

[Seite 212]

Fit autem idem in aliis quoque atrocibus peccatis ac experiuntur similes
sensus, quos apprehendit tristitia spiritus, his enim omnes creaturae
videntur immutatae. Quando etiam cum notis hominibus loquuntur eosque
vicissim audiunt, ipse sonus oris videtur alius esse, videntur immutati
vultus, nigrescunt et horrent omnia, quocunque vertunt oculos: tam saeva
et truculenta bestia est mala conscientia. Nisi itaque divinitus
erigantur, necesse est, ut ipsi abrumpant vitam suam prae desperatione,
prae angustia et impatientia doloris.

Utitur autem hic quoque Moses usitata brevitate, sed quae omnem copiam
vincit. Primum insignis est prosopopoeia, quod sanguini tribuit vocem,
quae impleat coelum et terram clamoribus. Quomodo enim exilis aut tenuis
vox est, quam de terra emissam audit Deus in coelis? Habel itaque, qui
vivus patiens iniuriarum erat, qui erat placidus et mitis, nunc mortuus
et defossus in terram impatientissimus est iniuriae, et qui antea non
mutire audebat contra fratrem, nunc improbe clamat et Deo clamore suo
negotium facit, ut descendat de coelo et homicidam arguat. Itaque Moses
quoque pleniore vocabulo utitur. Non dicit: Vox fratris tui loquitur,
sed ‘clamat’, sicut praecones clamant, qui intenta voce homines
convocant ad conventus.

Scribuntur autem haec, sicut supra quoque dixi, ut videamus Deum nostrum
esse misericordem et diligere Sanctos suos eosque curare et requirere,
contra autem homicidis irasci, eos odisse et punire velle. Haec
consolatio apprime necessaria est. Nam cum affligimur, putamus Deum
nostri oblitum esse et curam de nobis abiecisse. Si enim curaret nos,
cogitamus, non acciderent nobis talia. Atque hoc modo Habel quoque
potuit cogitare: Deus me nihil curat, alioqui non sineret me sic a
Fratre occidi.

Sed vide sequentia. An enim Deus non maiorem curam Habelis gerit, quam
ipse potuisset de se gerere? Quomodo enim vivus Habel eam vindictam
posset exercere in Fratrem, quam nunc Deus mortuo eo exercet? Quomodo
vivus posset ita horribiliter iudicare Fratrem, sicut a Deo iudicatur?
Nunc enim clamat sanguis Habel, qui cum viveret, placidissimus erat.
Nunc Habel coram Deo accusat Fratrem, quod sit homicida, qui vivus omnes
fratris iniurias dissimulaverat. Quis enim prodit Cain, quod occiderit
fratrem? Nonne, sicut textus dicit, sanguis Habel, qui nunc assiduis
clamoribus aures Dei et hominum obtundit?

Haec, inquam, plena sunt consolationis, praesertim nobis, qui patimur
persecutionem a Pontificibus et impliis Principibus propter doctrinam.
Extremam crudelitatem in nos exercuerunt. Non in Germania solum, sed
aliis quoque Europae partibus in homines pios saevitum est. Hoc peccatum
Papatus tanquam iocum negligit, imo putat cultum Dei esse. Cubat itaque
adhuc peccatum hoc in foribus, sed suo tempore patefiet. Non enim tacet 

[Seite 213]

� Non tacet sanguis nostri Antonii Angli, ab Anglis suis crudeliter et
indicta causa interfecti.2� Taceo mille alios, quorum nomina etsi
minus clara fuere, tamen et confessionis et martyrii fuerunt socii.
Horum omnium sanguis non tacebit: coget suo tempore descendere Deum de
coelis et facere iudicium in terra intollerabile hostibus Euangelii.

Non igitur putabimus sanguinem nostrum a Deo negligi. Non putabimus [Ps.
56, 9] afflictiones nostras Deum non respicere. ‘Etiam lachrimas
nostras in utrem suum colligit’, sicut Psalmus. 56. loquitur. Et
clamor sanguinis piorum penetrat nubes et coelum, usque dum perveniat ad
thronum Dei et hortetur ad vindicandum [Ps. 79, 11] sanguinem iustorum,
Psal. 79.

Sicut autem nobis haec ad consolationem scripta sunt, Ita adversariis
nostris sunt scripta ad terrorem. Quid enim putas Tyrannis istis auditu
horribilius esse, quam quod interfectorum sanguis clamat et assiduo
coram Deo eos accusat? Est quidem Deus longanimis, praesertim nunc sub
finem mundi. Itaque peccatum cubat longius. Non statim sequitur
vindicta. Sed profecto verum est Deum hoc peccato gravissime offendi nec
unquam impune abire passurum esse.

� Nusquam enim se tutum esse videt, postquam Deum huius sanguinis
vindicem fore videt. Habeli contra dat securam latitudinem, non terrae
tantum, sed Coeli quoque.

Quid igitur dubitabimus, quin Deus in corde suo ponderet et numeret
afflictiones suorum? quin lachrimas nostras mensuret, easque perscribat
in adamantinas tabulas, quas nulla ratione delere poterunt hostes
Ecclesiae, nisi sola poenitentia. Manasses fuit maximus tyrannus et
persecutor piorum immanissimus. Exilium igitur et captivitas non
fuissent satis ad peccata ista exolvenda. Sed cum agnoscit peccatum et
vere poenitet, ibi miseretur eius Dominus.

� sic Papa et Episcopi unam hanc viam habent reliquam, ut agnoscant
peccatum suum et petant remissionem. Hoc cum non faciunt, 

[Seite 214]

requiret Deus in furore ex manibus eorum sanguinem piorum. De hoc nemo
dubitet. Habel occisus est, Cain autem vivit. Sed, bone Deus, quam
miserabilem vitam vivit. Nam optaret se nunquam esse antum, quod et se
excommunicari audit, et expectat mortem et vindictam peccati in singula
momenta. Similis erit adversariorum nostrorum et tyrannorum Ecclesiae
fortuna suo tempore.

[4, 11] Et nunc maledictus es tu de terra, quae aperuit os suum ad
suscipiendum sanguinem Fratris tui de manu tua.

Hactenus audivimus, quomodo peccatum Cain per sanguinem Habel patefactum
et ipse de eo convictus sit per patrem Adamum, quodque hoc fuerit
iudicium Dei de duobus Fratribus, ut alter non solum iustificatus sed
etiam canonisatus et pro Sancto declaratus fuerit tanquam primitiae
istius Seminis benedicti, Alter vero, qui primogenitus erat, fuerit
damnatus et excommunicatus, sicut sequentia ostendunt. Nunc pergit Moses
et poenas commemorat, quae parricidium hoc sunt secutae.

Atque initio imprimis observatione digna est diligentia Spiritus sancti.
Supra cum Adae propter peccatum poena infligitur, non maledicitur
persona Adae, sed tantum terra, neque id tamen simpliciter, sed additur
quasi excusatio quaedam terrae. Sic enim dicitur: ‘Maledicta est terra
propter te’. [Röm. 8, 20] Sicut Paulus quoque Rom. 8. dicit:
‘Creatura vanitati subiecta est non volens’. Quia enim tulit
peccatorem hominem, ideo etiam tanquam instrumentum cogitur ferre
maledictionem. Sicut maledicitur gladius, aurum etc., quod scilicet per
haec peccatur ab hominibus. Haec pulcherrima dialectica est, quod
Spiritus sanctus sic distinquit inter terram et Adam: Maledictionem
derivat in terram, personam autem servat.

Hic de Cain aliter loquitur Spiritus sanctus: Maledicit enim personae.
Cur hoc? Num quod Cain homicida gravius peccarit quam Adam et Heua? Non:
Sed ideo, quia Adam erat illa radix, ex cuius carne et lumbis erat
nasciturus Christus, benedictum illud Semen. Huic Semini parcitur, huius
benedicti Fructus causa transfertur maledictio a persona Adae in ipsam
terram: Ita ut Adam ferat maledictionem terrae, sed non personalem
maledictionem. Erat enim ex eius posteritate nasciturus Christus.

Ab hac gloria quia per peccatum excidit Cain, maledicitur persona eius,
et dicitur ei: ‘Maledictus es tu’, ut intelligamus, eum separatum a
gloria promissi Seminis nec habiturum in sua posteritate tale Semen, per
quod veniat benedictio. Haec est excommunicatio ab ista magnifica gloria
futuri Seminis. Habel enim occisus erat: Itaque non ex eo extitit
posteritas. Adam autem cogitur servire Deo ad generationem. In hoc uno
(abiecto Cain) haeret spes benedicti Seminis, donec ei nascitur Seth.

Brevia quidem verba sunt sed profecto digna multa et diligenti
consideratione, quod Cain dicitur: ‘Tu maledictus’, hoc est: Tu non
es ille, de quo speretur Semen benedictum. Hoc verbo excommunicat Cain
et tanquam 

[Seite 215]

ramum de stirpe amputat, ut non possit amplius sperare illam gloriam,
quam ambibat. Volebat quidem Cain ex se hanc gloriam benedictionis
propagari. Sed quo plus ambibat, eo minus eam consequebatur. Sicut
omnibus impiis accidit: quanto enim magis sua nituntur statuere, tanto
corruunt magis.

Atque hic incipiunt duae Ecclesiae inimicissimae inter se: Altera Adae
et piorum, quae habet spem et promissionem Seminis benedicti, Altera
Cain, quae spem et promissionem hanc per peccatum amisit nec potuit
recuperare. Nam in Diluvio omnis eius posteritas penitus extincta est,
ut non Propheta aliquis, non Sanctus, non ullum verae Ecclesiae caput de
posteritate Cain extiterit. Adeo omnia Cain hoc uno verbo negata et
adempta sunt, cum ei dicitur: ‘Maledictus tu’.

Additur autem ‘E terra’. Hoc quasi temperamentum huius horribilis
irae est. Nam si ‘E coelo’ dixisset, in universum spem salutis
posteritati eius ademisset. Nunc, quia ‘e terra’ dicit, Minatur
quidem, quod a promissione Seminis exciderit, et tamen potuit fieri, ut
quidam privati homines ex generatione Cain instinctu divino se cum Adam
coniunxerint et salvati sint. Sicut postea quoque accidit. Etsi enim
soli Iudaei habebant gloriam huius Seminis et promissionem secundum
Psalmum 147. ‘Non fecit taliter [Ps. 147, 20] omni Nationi’, tamen
gentes habuerunt, ut sic dicam, ius mendicandi, et consequebantur idem
beneficium propter misericordiam Dei, quod Iudaei propter veritatem seu
promissionem Dei habebant.

Sic Moabitis et Ammonitis simpliciter negatum erat regimen in Ecclesia.
Et tamen multi privati religionem Iudaeorum complexi sunt. Ad hunc modum
Cain et posteritati eius ius in Ecclesia simpliciter ademptum est, sed
ut eis mendicare quasi hanc gratiam liceret, hoc eis non ademptum est.
Nam propter peccatum a iure communis mensae prohibitus est. Hoc tamen
relictum ei est, si vellet cum canibus micas colligere. Hoc significat
particula Min haadama, De terra.

Ideo autem hoc admoneo, quia verisimile est, quod multi ex posteris Cain
se coniunxerunt cum sanctis Patriarchis. Sed fuerunt in Ecclesia privati
et sine officio, tanquam qui promissionem Seminis benedicti, ex suo
corpore nascituri, penitus amisissent. Magnum autem est amittere
promissionem, Et tamen haec ipsa maledictio sic est mitigata, ut
concederetur eis ius quasi mendicandi, et non negaretur praecise coelum,
modo se cum vera Ecclesia coniungerent.

Sed id sine dubio varie Cain conatus est impedire. Nam et cultus novos
erexit et finxit Ceremonias, ut videretur ipse quoque esse Ecclesia. Qui
itaque ab eo desciverunt et ad veram Ecclesiam congregati sunt, hi sunt
salvati, etsi de gloria Christi ex suo corpore nascituri cogerentur
desperare. Sed redeamus ad textum.

Mirabilis hic prosopopoeia est. Loquitur Moses de terra tanquam de
bestia, quae aperuerit os suum et biberit innocentem sanguinem Habel.
Cur 

[Seite 216]

autem tam atrociter tractat terram, sine cuius consilio haec facta sunt?
Imo [Röm. 8, 20] quia est bona creatura Dei, sunt facta ea nolente et
reluctante, Sicut Paulus dicit Creaturam subiectam vanitati, sed
nolentem.

Respondeo: Fit hoc in terrorem Adae et omnis posteritatis eius, ut in
timore Dei vivant et homicidium fugiant. Vult enim Adam dicere: Ecce
terra aperuit os suum et devoravit sanguinem Fratris tui. At te
homicidam haec debebat devorare. Bona quidem est terra bonis et piis,
sed impiis est plena hiatibus. Ad hunc modum utitur atrocibus verbis ad
terrorem et confusionem homicidarum. Nec dubium est, quin Cain, postquam
audivit haec ex irato Patre, sicut Iudas, apud se conterritus et
confusus sit, ut, quo se verteret, nesciret. Atrocia enim verba sunt:
‘Quae hausit sanguinem Fratris tui de manu tua’, Et foeditatem huius
parricidii magis exprimunt quam ullae picturae.

[4, 12] Si colueris terram, non amplius dabit tibi vim suam.

Ad Adam supra dixit: ‘Spinas et tribulos pariet tibi terra’. Hic
aliter loquitur, Quasi dicat: Rigasti et stercorasti terram non salutari
et vivificante pluvia sed fraterno sanguine. Erit itaque tibi minus
foecunda, quam aliis. Sanguis enim, quem tu effudisti, impediet vim et
virtutem terrae.

Haec est secunda pars poenae, nempe maledictio corporalis, quod terra
pariter culta ab Adam et Cain tamen Adae foecundior erit et respondebit
laboribus eius: Cain autem laboribus non respondebit propter sanguinem,
qui impedit terram cupientem dare secundum vim et virtutem suam.

Caeterum hoc quoque monendum est de grammatica, quod hoc in loco terram
vocat Haadama, In eo autem, quod sequitur: ‘Et vagus eris super
terram’, est Arez. Significat autem Adama secundum Grammaticos partem
terrae, quae colitur, in qua sunt arbores et alii fructus ad victum
utiles, Arez autem significat totam terram sive cultam sive incultam.
Pertinet igitur maledictio haec proprie ad terram, quae propter victum
colitur: Ut, ubi Adae una spica trecenta grana producit, Ibi Cain
homicidae vix decem grana nascantur, ut scilicet ubique videat
testimonia, quod Deus sanguinis effusionem odit et punit.

Vagus et profugus eris in terra.

�, vagus et profugus.

Sic autem ea soleo distinguere, ut No significet incertitudinem loci, in
quo es. Sicut nunc Iudaei sunt vagi, quia non habent certum nec fixum
locum: In horas enim metuunt, ne emigrare cogantur. Nod autem
siginificat 

[Seite 217]

incertitudinem loci, quem petis, ut, cum non habes certum locum, in quo
maneas, etiam hoc accedat, ut, cum ex isto incerto loco emigrandum est,
nescias, quo eundum sit: Ut sic duplex poena sit in una: Non posse
manere et simul nescire, quo eas, postquam ex incerto isto loco pulsus
fueris. Sic [Ps. 109, 10] est Psalmo 109. ‘Venoa ianuu Banaf, Vagando
vagentur filii’. Hoc est: Nusquam certum locum inveniant, quodsi hoc
anno sunt in Graecia, altero anno cogantur migrare in Italiam, et sic
deinceps.

Sicut nunc plane Iudaeorum misera conditio est, nusquam enim possunt
certas sedes figere. Ad hanc calamitatem addit Dominus Cain etiam aliam,
ut semel extrusus nesciat, quo se vertat, ac sic quasi inter coelum et
terram pendens nusquam consistere possit, ut neque certum locum habeat
habitandi, nec certum locum refugii.

Ad hunc modum unum peccatum triplici poena punitur. Primum privatur Cain
gloria spirituali seu ecclesiastica. Nam adimitur ei promissio de Semine
benedicto nascendo ex eius posteritate. Secundo maledicitur terra, ea
est oeconomica poena. Tertia poena est politica, ut sit vagus et nusquam
inveniat fixum locum.

Et tamen relinquitur aditus ad Ecclesiam sed sine promissione. Nam ut
dixi, si qui ex posteritate Cain se cum Ecclesia vera et sanctis
Patribus coniunxerunt, servati sunt. Sic relinquitur Oeconomia, sed sine
benedictione, Item Politia, ut possit aedificare Civitatem et ibi
habitare, sed incertus, quam diu. Vere igitur est quasi mendicus in
Ecclesia, Oeconomia et Politia.

Ad has poenas accedit etiam hoc temperamentum, ut non occidatur statim
propter caedem factam, sicut postea de homicidis lex lata est, Sed ut
servetur in exemplum aliis, ut Deum timeant et caedes caveant. Haec de
peccato, iudicio et ultione peccati Cain sufficiant.

Sed hic obiicitur: Quod has maledictiones ferunt Pii, contra impiis [1.
Kor. 4, 11] bene est. Sic Paulus dicit: Se vagum esse nec habere certum
locum. Et est eadem hodie nostra condicio, qui docemus Ecclesias:
habemus incertas sedes et aut exulamus, aut exilium in horas expectamus.
Idem accidit Christo, Apostolis, Prophetis, Patriarchis.

[1. Mose 25, 23] De Iacob dicit scriptura: ‘Maior serviet minori’,
Sed an non Iacob servus est, qui metu Fratris in exilium abit? Rediens
fratri supplicat et ad genua procidit. Sic Isaac est miserrimus
mendicus. Abraham, pater eius, inter gentes exulat et ne quidem pedis
spacium in terra possidet, sicut [Apg. 7, 5] Stephanus inquit, Act. 7.
At Ismaël vere rex est: Is ex se natos habet duces in terra Madian,
priusquam Israël in terram promissionis ingreditur. Ad hunc modum paulo
post sequetur Cain primum aedificasse civitatem Hanoch et ex eo natos
pastores, varios metallorum artifices, musicos. Haec omnia arguunt falso
tribui maledictiones Cain et posteritati eius. Hae enim veram Ecclesiam
premunt, ubi contra impiis bene est et florent.

[Seite 218]

Hoc scandalum non solum gentes sed ipsos Sanctos quoque offendit. Sicut
testantur Psalmi non uno in loco. Et Prophetae sepe indignantur, sicut
Ieremias, cum vident impios quasi immunes esse a malis, Contra se premi
et varie affligi. Ubi igitur, inquies, est maledictio impiorum? Ubi est,
piorum benedictio? Nonne contrarium verum est? Cain instabilis et vagus
et tamen primus aedificat civitatem ac certum manendi locum. Ad hoc
Argumentum infra copiose respondebimus, Nunc pergemus in Mose.

[4, 13] Et dixit Cain ad Dominum: Maior est iniquitas mea, quam ut
remittatur.

Hic videtur Moses Grammaticis et Rabinis fixisse crucem, varie enim hunc
locum crucifigunt. Lyra recitat aliquorum sententias, qui affirmative
exponunt, quod desperans Cain dixerit maius esse suum peccatum, quam ut
possit condonari, sicut nos quoque reddidimus. Ac retinuit hanc
sententiam Augustinus quoque. Mentiris, inquit, Cain. Maior enim est Dei
misericordia, quam omnium peccatorum miseria.

Sed Rabini interrogative et negative exponunt: Num maior est iniquitas
mea, quam ut remitti possit? Haec sententia si vera est, non solum non
agnovit peccatum Cain, sed excusavit quoque, et insultavit Deo praeter
meritum irroganti poenam. Ad hunc modum fere ubique Rabini depravant
sententiam scripturae. Itaque et odisse eos incipio et moneo, ut, qui
legunt eos, cum accurato iudicio legant. Etsi enim habuerunt quaedam
tanquam per traditionem ex Patribus, tamen ea varie depravarunt. Itaque
Hieronymum quoque saepe deceperunt. Nec sic Poëtae orbem terrarum
repleverunt fabulis, sicut impii Iudaei Scripturam absurdis sententiis.
Itaque magnus labor nobis obiicitur, ut purum Textum retineamus ab
ipsorum glossis.

Causa autem erroris est, quod quidem sunt Grammatici, sed res non
norunt, hoc est, non etiam sunt Theologi. Coguntur itaque hallucinari et
crucifigere tum se tum Scripturam. Quomodo enim possibile est, ut recte
iudices de rebus incognitis? Res autem hoc in loco illa est: Quod
accusatur Cain in sua conscientia. Nullus autem non solum impius, sed ne
Diabolus [Jak. 2, 19] quidem est, qui hoc iudicium possit sustinere.
Sicut Iacobus dicit 2. cap., etiam [2. Petri 2, 11] Demones
contremiscere coram Deo. Et Petrus 2. Pet. 2. dicit: Ne Angelos quidem,
etsi fortitudine et virtute maiores sunt, sustinere posse iudicium, quod
in blasphemos exercebit Dominus. Sic Manasses in oratione sua: [Geb.
Man. 4] ‘Omnes pavent a vultu irae suae’.

Haec satis arguunt non fuisse in hoc iudicio tantum animi in Cain, ut se
Deo opponeret et cum eo expostularet. Est enim Deus luctator omnipotens
et facit primum impetum in ipsum cor et conscientiam arripit. Hanc rem
non norunt, nec intelligunt Rabini: Ideo sic de hoc iudicio loquuntur, 

[Seite 219]

ac si coram hominibus ageretur, ubi aut falso negatur aut excusatur
factum. [Matth. 12, 37] Dei iudicium aliud est: in eo, sicut Christus
Matth. 12. dicit: aut ‘Ex sermonibus tuis iustificaberis aut
damnaberis’. Agnoscit itaque peccatum Cain, quanquam de peccato non
sic dolet, sicut de poena inflicta. Est ergo affirmativa sententia, quae
desperationem horribilem ostendit.

Hanc desperationem etiam arguit, quod simpliciter nullum reverentiae
verbum addit, non Dominum, non Patrem appellat, Sed conscientia confusa
sic terrore et desperatione oppressa est, ut non possit cogitare de spe
[Hebr. 12, 16. 17] veniae. Sic Epistola ab Ebraeos de Esau dicit cap.
12: ‘Vendidit ius Primogeniturae suae Esau pro esculento. Scitis
autem, quod postea volens consequi benedictionem, reprobatus est.
Poenitentiae enim locum non invenit, etsi cum lachrimis eam quereret’.
Ita Cain hoc in loco sentit poenam; plus autem de poena quam de culpa
dolet, sicut omnes desperati faciunt.

Haec duo vocabula Minso et Aon grammaticorum cruces sunt. Hieronymus
vertit: Maior est iniquitas mea, quam ut veniam merear. Sanctes
Pagninus1� Grammaticus non ineruditus, et, ut apparet, diligens
quoque, sic vertit: Maior est punitio mea, quam ut feram. Sed hoc modo
ex Cain faciemus martyrem et ex Habel peccatorem. Dixi autem supra de
vocabulo Nosa quod, cum applicatur ad peccatum, significat peccatum
levare in altum, seu tollere, sicut nos usitata figura vocamus
remissionem peccatorum, et [Ps. 32, 1] remittere peccatum. Sicut Psalm.
32, Aschre neschu pesche. Id ad verbum sonat: Beatus fiens levatus
crimine vel peccato. Hoc nos dicimus: ‘Beatus, cui remissum est
peccatum’, seu ‘cuius peccatum sublatum est’. Sicut [Jes. 33, 24]
Esaiae 33.: ‘Populus, qui habitat in ea Neschu aon hoc est, levatus
crimine’, seu populus remissionis peccatorum.

Alterum vocabulum Aoni dirivant a verbo Anah, quod significat [Sach. 9,
9] affligi, ut Zachariae 9.: ‘Rex tuus venit tibi pauper seu
afflictus’. Nostra translatio habet ‘mitis’. Sicut in Psalmo 132.
‘Memento, Domine, David et omnis mansuetudinis eius’, hoc est,
afflictionum. Inde venit vocabulum [Luk. 1, 48] humilitatis, quo utitur
Maria virgo in suo Cantico, Lucae 1. Haec res occasionem dedit Sancti,
ut veteret ‘punitio’.

Sed Aoni hic significat iniquitatem, seu peccatum, sicut in multis aliis
Scripturae locis, sicut etiam ostendit verbum levandi, quod additum est.
Ita videmus, quod Grammatici, qui nihil sunt, quam grammatici, et res
Theologicas non norunt, habent suas cruces in talibus locis ac
crucifigunt non solum Scripturam sed et se et auditores. De sententia
prius constituendum est, ut ubique inter se consentiat, postea est
applicanda grammatica. Sed Rabini contrarium faciunt. Ideo dolet mihi,
quod Doctores et sancti Patres eos plerunque sunt secuti.

[Seite 220]

[4, 14] Ecce, eiicis me hodie a facie terrae, Et a facie tua abscondar,
et ero vagus et profugus in terra, Et erit, Omnis, qui me invenerit,
occidet me.

Ex his verbis apparet, hanc sententiam latam per os Adae. Primum
agnoscit se eeici ab Oeconomia et Politia, Secundo etiam ab Ecclesia.

De differentia vocabulorum Adamah et Erez supra diximus, quod Erez
significat totam terram, Adamah autem significat agrum cultum. Sententia
igitur est: Cogor nunc a te profugere ex eo loco, quem colui, ac patet
mihi quidem orbis terrarum, Sed ero vagus et profugus super terram, hoc
est, nusquam habebo certum locum. Sicut cum apud nos homicidae profugi
multantur exilio. Atque haec verba satis ostendunt, quomodo sit
intelligendum, quod Adam supra dixit: ‘Maledictus es tu super
terram’: Nempe, quod coactus sit exulare. Est igitur haec politica
poena, qua excluditur a civili consortio.

Quod autem addit: ‘A facie tua abscondar’, est poena Ecclesiastica
et vera excommunicatio. Quia enim sacerdotium et regnum Adae erat et
Cain ob peccatum ab Adam excommunicatur, simul adimitur ei gloria
sacerdocii et regni. Cur autem hac poena usus sit Adam, supra audivimus:
‘Si excolueris terram, non dabit tibi virtutem suam’. Hoc est:
Maledictus es, et maledicti sunt labores tui. Si itaque nobiscum maneres
in terra, nos tecum fame perire necesse esset. Infecisti enim terram
sanguine Fratris tui. Hunc sanguinem tecum circumferre cogeris, et ipsa
terra in te expetet poenas.

Pene similis sententia est, 1. Reg. 2., ubi Salomo praecipit Banaia, [1.
Kön. 2, 31] filio Ioiada: ‘Interfice Ioab et amovebis sanguinem
innocentem, qui effusus est a Ioab, a me et a domo Patris mei, et reddet
Dominus sanguinem eius super caput eius etc. David autem et semini eius
et domui et throno illius sit pax usque in aeternum a Domino’. Quasi
dicat: Si non dabit poenas iniustae caedis Ioab, totum regnum luet
poenas et bellis concutietur. Sic Adam hoc loco: Si maneres in terra,
Deus ita in nos animadverteret propter te, ut terra nunquam ferret
fructum.

Sed nunc respondebimus ad questionem supra propositam. Ad Cain dicitur:
‘Eris vagus et profugus super terram’, Et tamen primus aedificat
Civitatem. Deinde sic crescit eius posteritas, ut seduxerit, oppresserit
et everterit Ecclesiam Dei usque ad octo homines de generatione Seth.
Reliqua omnis multitudo, quae in Diluvio periit, Cain secuta est, sicut
textus clare [1 Mose 6, 4] dicit: ‘Filii Dei acceperunt Filias hominum
et genuerunt Gygantes, qui dominati sunt in terra’. Cum igitur Cain
tantam habeat posteritatem et primus aedificet Civitatem, quomodo verum
est, quod sit vagus et profugus super terram?

Respondebimus autem ad literam. Nam, quae ex novo Testamento de Paulo,
Apostolis, Christo et Prophetis quoque addidimus supra, habent 

[Seite 221]

aliam rationem. Quod igitur dicit Adam: ‘Vagus et profugus eris in
terra’, sic dicit, ut dimittat Cain sine ullo praecepto. Non dicit ei:
Vade ad orientem. Non dicit: vade ad meridiem. Nullum locum nominat, quo
debeat ire. Nihil mandat, quod debeat facere, simpliciter eiicit eum,
veniat, quocunque velit, et faciat, quicquid velit, non curat. Non addit
promissionem tutelae. Non dicit: Eris Deo curae, Deus defendet te. Sed
sicut totum coelum aviculae patet, ut liberum sit volare, quo velit, Sed
nusquam tutum locum habet, ubi sciat, se ab aliarum avium impetu securam
esse, Ita Cain dimittit Adam. Hoc sentit Cain, Ideo etiam addit:
‘Quicunque me invenerit, occidet’.

Adae alia et melior fuerat conditio: Peccaverat et per peccatum in
mortem demersus erat. Sed cum eiiceretur e Paradiso, Deus mandabat ei
certum opus, ut in certo loco coleret terram: Induerat quoque eum veste
pellicea. Hoc, ut supra diximus, signum erat, quod Deus eum curaturus et
defensurus esset. Superabat autem omnia illa magnifica promissio facta
mulieri de Semine contrituro caput Serpentis. Horum nihil Cain
relinquitur: dimittitur simpliciter ad incertum locum et opus non addita
ulla vel promissione vel mandato, Sicut avis, quae in libero coelo
incerta vagatur. Hoc significat proprie vagum et instabilem esse.

Sic sunt instabiles et vagi omnes, qui non habent verbum nec mandatum
Dei, quo certus locus et persona certa definitur. Tales fuimus sub
Papatu. Non deerant cultus, non operae, non exercitia. Sed haec omnia
fiebant et suscipiebantur sine mandato Dei. Haec vere fuit Cainica
tentatio: carere verbo, et nescire, quid vel credas vel speres vel
patiare, Sed omnia facere et suscipere in incertum eventum. Quis enim
unquam fuit Monachus, qui posset affirmare recte se aliquid fecisse?
Erant enim omnia nihil nisi humanae traditiones et rationis commenta
sine verbo. In his vagabamur omnes et fluctuabamus, sicut Cain, Incerti,
quid de nobis iudicaturus esset Deus: Amore ne an odio essemus digni?
Ita enim tum docebamur.

Sic tota Cain posteritas fuit vaga et instabilis. Non enim habuit
promissionem nec mandatum Dei, et fuit sine certa Regula tum vivendi tum
moriendi. Itaque, si qui venerunt ad cognitionem Christi et se cum vera
Ecclesia coniunxerunt, hoc eis non accidit ex promissione sed ex mera
misericordia.

Sed Seth, qui post est natus, habuit cum sua posteritate promissionem
certam, certa loca, certos ritus cultuum Dei, ubi contra Cain vagus
fuit. Etsi enim Civitatem condidit Cain, tamen incertus fuit, quamdiu
esset eam habitaturus. Non enim habebat promissionem Dei. Quae autem
sine promissione Dei habemus, incertum est, quamdiu simus habituri.
Potest enim ea singulis momentis aut turbare aut auferre Satan. Contra
cum incedimus muniti mandato et promissione Dei, ibi Satan frustra
luctatur, Deus enim omnia firmat et munit mandato suo.

[Seite 222]

Etsi igitur Cain esset Dominus totius mundi et haberet omnes opes mundi,
Tamen, quia caret promissione divini auxilii et destituitur custodia
Angelorum nec habet aliud, quo nitatur, quam humana consilia, vere vagus
et instabilis est. Sicut addit:

Omnis, qui invenerit me, occidet me.

Haec est evidentissima consequentia. Postquam enim destitutus est
auxilio Dei et Parentis, postquam amisit Sacerdotii et Regni ius, videt
futurum, ut, quisquis eum invenerit, occidere possit. Est enim
excommunicatus spiritualiter et corporaliter. Et tamen Deus scelerato
homicidae duplex beneficium praestat. Amiserat Regnum et Ecclesiam,
retinet autem vitam et posteritatem. Deus enim promittit ei protectionem
vitae et addit ei Uxorem. Haec sunt duo beneficia non contemnenda, quae
ne quidem sperare potuit Cain, cum audiret hanc primam ex Patre
sententiam. Valent autem eo, ut possit habere locum et spacium
poenitentiae, quanquam fortuita sint et sine mandato. Non enim addit
promissionem certam. Sicut nos sub Papatu fortuito, ut sic loquar,
venimus ad misericordiam. Non enim praecessit certa promissio futurum,
ut nobis viventibus patefiat veritas et manifestetur Antichristus.
Contigerunt autem haec duo beneficia propter electos, valde enim
credibile est, quod multi ex posteritate Cain salvati sint, qui se
coniunxerunt cum vera Ecclesia, sicut postea apud Iudaeos etiam locus
fuit proselytis et Gentibus.

Sic valde dura Lex fuit, Ne quis ex Moabitis et Ammonitis adhiberetur ad
ecclesiasticas operas. Et tamen multi tum Ammonitae tum Moabitae salvati
sunt, qui venerunt ad reges Iudae, et servierunt eis. Sic Ruth mater et
proava Salvatoris nostri fuit ipsa quoque Moabitis. Haec fuit, ut sic
vocem, fortuita misericordia non certificata prius per promissionem.

Sic Naaman, sic rex Ninivitarum, sic Nebucad Nezar et Evilmerodach, et
alii ex Gentibus fortuita misericordia salvati sunt. Non enim, ut
Iudaei, habebant promissionem de Christo. Ad hunc modum propter electos,
qui fortuita misericordia salvandi erant, et vitae protectio et uxor cum
posteritate contingit Cain. Etsi enim posteritas eius, sicut de Moabitis
diximus, sub maledictione victura erat, tamen aliqui Patriarchae ex ista
progenie uxores duxerunt.

[4, 15] Et dixit ad eum Dominus: Imo, quicunque occiderit Cain,
septuplum punietur.

Hieronymus in Epistola ad Damasum dicit Cain petiisse a Domino, ut
occideretur. Atque in hanc sententiam plenis quasi velis navigat, ut
nihil dubitet, quin vera sit. Hunc Lyra sequitur et constanter affirmat
consequentiam textus idem velle. Sed hunc errorem debent acceptum
referre suis Rabinis. Vera enim sententia est, quod nemo debeat occidere
Cain. 

[Seite 223]

Agitur enim hic divinum iudicium, et addit Deus homicidae aliquam
respirationem, cum vitam donat, et postea Uxorem addit.

Porro, cum Deus iudicium exercet, quomodo verisimile est, ut homo impius
petat mortem? Imo quia mors est poena peccati, fugit et horret mortem
tanquam poenam. Quare nugas istas Rabinicas omittamus, Inter quas merito
etiam numeratur, quod Lyra refert des dividendo textu hoc, quod sit
sententia: Omnis, qui occiderit Cain, scilicet graviter punietur. Et
quod additur ‘Septuplum punietur’, id exponunt septenis punietur,
hoc est, in septima generatione.

Talibus nugis digni sunt Rabini, postquam lucem novi Testamenti
abiecerunt. Faciunt autem nobis duplicem laborem, dum et textum a
talibus depravationibus vindicare et purgare cogimur et glossas
nugacissimas corrigimus. Ego autem ideo eas alicubi soleo recitare, ne
videamur eos superbe contemnere et aut non legisse aut parum curasse
eorum scripta. Legimus enim et intelligimus ac legimus quidem cum
iudiciali autoritate nec patimur Christum ab eis obscurari aut depravari
verbum Dei.

Dominus igitur hoc in loco non mutat sententiam suam de maledictione
Cain super terram. Hanc tamen fortuitam misericordiam ei ostendit
propter Electos, qui ex ista residua fece ac massa maledictionis
salvandi erant, ut dicat non esse occidendum, sicut metuebat Cain.

Nihil igitur opus est hic lacerare textum, sicut Rabi Salomon facit, qui
post illa verba ‘Qui occiderit’ punctum facit, ut sit Aposiopesis.
Sicut apud Vergilium: ‘Quos ego, Sed praestat motos componere
fluctus’.1� Deinde particulam ‘Septuplum punietur’ ad Cain
refert, qui in septima generatione sit occisus. Nam Cain genuit Hanoch,
Hanoch Irad, Irad Mehuiael, Mehuiael, Metuschael Metuschael Lamech.

Nugantur autem Lamech senem, cum caligarent oculi eius, a filio
Tubal-Cain ad venandas et feriendas bestias in silvam abductum, in qua
vagus Cain latitabat, Ac ibi per errorem, cum feram peteret, Cain
occidisse. Hae sunt merae Iudaicae fabulae et indignae Scholis nostris.
Deinde etiam pugnant cum veritate textus. Non enim, ut Dominus minatus
erat, instabilis et vagus super terram fuit Cain, si tempus septimae
generationis praefinitum fuit, quo occideretur.

Damnamus itaque ineptam hanc sententiam iudiciali autoritate, quia
pugnat cum eo, quod Dominus ante dixit. Non autem Deus ut homo mutat
[1.Sam. 15, 29] sententiam, 1. Reg. 15. Itaque hoc in omni Scriptura est
singulariter observandum, ne sententia posterior pugnet cum priore.
Porro, quod poenam Lamech dicunt fuisse Diluvium, id Lyra quoque
refutat, vere enim dicit id commune fuisse supplicium omnium impiorum.
Quare nugas illas relinquamus.

[Seite 224]

Retinemus itaque veram sententiam, quod, cum Cain metuit, ne occidatur a
quovis, Dominus prohibet, ne id fiat, et proponit septuplo maiorem
poenam.

Disputat autem hic quoque Lyra, quomodo septulam poenam mereatur, qui
Cain occiderit, cum Cain fratrem suum occiderit? Sed quid attinet
sollicite inquirere consilium Domini in talibus negotiis, praesertim cum
certum sit, quod Cain datur protectio vagae misericordiae, vel, ut nos
dicimus, promissio et benedictio legalis.

Duplices enim sunt promissiones, sicut saepe admonuimus: legales, [2.
Mose 1, 19] ut sic dicam, nituntur deorsum in nostris operibus, Sicut
illa: ‘Si [2. Mose 20, 6] feceritis haec, bona terrae comedetis’.
Item: ‘Sum Deus faciens misericordiam in millia his, qui diligunt
me’. Qualis illa fuit supra: ‘Si bonus fueris, erit sublevatio’.
Habent autem hae promissiones legales plaerunque suas comminationes
additas.

Aliae sunt promissiones gratiae, hae non habent additam comminationem.
[5. Mose 18, 18] Sicut illa: ‘Suscitabo Prophetam similem tibi’ etc.
Item [Jer. 31, 33] Iere. 31: ‘Scribam legem meam in cordibus eorum’.
Item: ‘Inimicitias [1. Mose 3, 15] ponam inter Te et Semen mulieris’
etc. Hae promissiones non nituntur nostris operibus sed simpliciter
bonitate et gratia Dei, quod ipse velit facere. Sicut habemus
promissiones Baptismi, coenae Domini, Clavium etc., in quibus Deus nobis
proponit suam voluntatem, misericordiam et sua opera.

Talem promissionem Deus non dat Cain. Hoc unum dicit: ‘Qui te
occiderit, septuplum punietur’. Habebat talem promissionem gratiae
Adam, Ac Cain, quia Primogenitus erat, debebat eam ceu haereditariam a
Parentibus accipere. Erat autem opulenta et aeternae gloriae promissio,
quia promittebatur Semen contriturum caput Serpentis sine aliquo merito
aut opere humano. Non enim habebat additam conditionem: Si
sacrificaveris, Si bonus fueris etc.

Ad hanc promissionem si conferas quod Cain dicitur, est ceu frustum
panis, quod mendico porrigitur. Non enim simpliciter ei vita
promittitur. Hoc tantum fit, ut minetur occisuris Cain. Non dicit: Nemo
te occidet. Non dicit: Gubernabo alios ita, ne te occidant. Sic enim
licuisset Cain tuto regredi ad conspectum Dei et ad Parentes. Sed tantum
mandat, ne homines occidant Cain. Si igitur est promissio, est talis
promissio, quae nititur operibus hominum. Et tamen non est contemnenda,
sicut legales promissiones maximas res complectuntur.

Augustinus dicit Deum Romanis dedisse Imperium propter egregias
virtutes. Sicut adhuc hodie etiam illarum Gentium maiora dona sunt, quae
a caedibus, aulteriis, furtis abstinent, quam quae ab his sceleribus non
abstinent. Ac Politiae secundum rationem optime constitutae plus non
habent quam illas temporales promissiones.

[Seite 225]

Ecclesia autem habet promissiones gratiae et aeternas. Quibus etsi
caruit Cain, tamen magnum fuit relinqui corporales, quod non statim
occiditur, quod datur ei Uxor, quod nascuntur liberi, quod condit
Civitatem, colit terram, exercet pecuariam, quod non penitus ab omnium
hominum consortio et consuetudine eiicitur. Haec enim omnia non solum
potuit Cain eripere Deus, sed etiam addere pestem, epilepsiam,
apoplexiam, calculum, podagram, et quid non? Et tamen homines curiose
disputant: Quomodo Deus maledictionem Cain possit septies multiplicare?

Sicut igitur supra omnes benedictiones tum spirituales seu
ecclesiasticas tum politicas a Cain aufert, Ita hic mitigat eam
sententiam ac praecipit, ne quis Cain occidat. Non tamen promittit
futurum, ut huic praecepto omnes homines obediant. Itaque etiam posita
hac promissione corporali, tamen Cain est vagus et instabilis. Potest
enim fieri, si pergat malus esse, ut cito occidatur: Contra, si recte se
gerat, potest diutius vivere: Nihil enim certa promissione ei
promittitur. Sic promissiones corporales seu legales etsi magnae et
egregiae sunt, tamen sunt incertae et fortuitae.

� dicunt) ‘sine crux et sine lux et sine Deus’ exceptis paucis,
qui per fortuitam misericordiam sunt servati.

Solet autem hic quoque queri: Ad quos pertineant verba haec: ‘Omnis,
qui invenerit me, occidet me’? Constat enim tum praeter Adam et Heuam
et filias aliquot nullos extitisse homines. Libenter igitur responderem
respici ad id, quod videmus impios fugere nemine persequente et fingere
sibi [Spr. 28, 1] pericula etiam, ubi nulla sunt. Sicut adhuc videmus in
homicidis, qui etiam omnia tuta timent nec usquam possunt consistere,
ubique enim putant, praesentem esse mortem.

Sed quia sequitur in praecepto Dei: ‘Omnis, qui occiderit Cain’
etc., non tantum haec ad metum Cain referenda sunt. Habuit enim Cain
sorores, et fortasse eam, quam in uxorem duxit, metuit, ne poenas occisi
Fratris 

[Seite 226]

expeteret. Deinde habuit Cain vagam cogitationem vitae longioris, vidit
nascendos Adae plures Filios et a tota posteritate Adae sibi timuit et
auget timorem hunc, quod Deus relinquit tantum vagam misericordiam. Non
enim puto, quod timuerit Cain bestias, ne ab eis occidatur. Quid enim ad
bestias, quod Deus minatur septuplam poenam occisori?

Et posuit Dominus in Cain signum, ne qui inveniens eum percuteret.

Hoc signum quale fuerit, non habetur in sacris literis. Ideo alii alia
commenti sunt. Omnes tamen fere in eo conveniunt, ut sentiant, fuisse in
Cain vehementem tremorem capitis et omnium membrorum. Afferunt autem
hanc causam, quod non sit verisimile Deum aut mutasse aut mutilasse
aliquod membrum in corpore, sed reliquisse corpus ita, ut fuerat
conditum, Et tantum addidisse externum signum satis illustre, tremorem
scilicet. Haec Patrum cogitatio est non mala, sed tamen quae ex
Scriptura probari non potest. Potuit enim esse aliud signum. Sicut nos
in homicidis omnibus fere videmus, statim mutare oculos et torvum videre
amissa illa naturali suavitate, quam oculi habent.

Quicquid igitur fuerit hoc signum, profecto atrox et horribilis poena
est, quod cogitur id ferre Cain per omne tempus vitae suae in poenam
horribilis caedis. Ac foedo hoc signo notatus, invisus et abominabilis
mittitur a Parentibus in exilium. Quanquam enim ei vita conceditur, quam
rogaverat, tamen est ignominiosa vita, quae infamem notam homicidii
habuit additam, Non ideo solum, ut ipse admoneretur peccati commissi et
confunderetur, Sed ut alii quoque a caedibus faciendis absterrerentur.
Nec potuit hoc signum ulla poenitentia aboleri, Sed coactus est hanc
notam irae Dei tanquam poenam homicidii ferre, sicut exilium,
maledictionem et alia.

Notandum autem hic, supra esse verbum Harag, quod significat occidere.
Hic autem est verbum Nakah, quod significat percutere. Dat igitur ei
securitatem non solum a morte sed etiam a periculo mortis. Sed est, ut
supra dixi, securitas legalis: tantum enim prohibet, ne quis Cain
occidat, et minatur septuplam poenam. Non promittit futurum, ut huic
mandato omnes obtemperent. Melius tamen est Cain habere hanc legalem
promissionem, quam si prorsus sine promissione esset.

[4, 16] Et egressus est Cain a facie Domini, et habitavit in terra Nod
ab oriente Eden.

Est hic quoque textus mirabilis ac mirum est, quod Rabini suo more non
hic aliquid prodigiosum confinxerint. Relinquit autem Moses hic Lectoris
diligentiae, ut cogitet, quam miserabilis et plena lachrymis haec fuerit
profectio. Parentes pii amiserant Habel. Nunc quoque mandato Domini
alter Filius in exilium proficiscitur plenus maledictionibus ob
peccatum, quem 

[Seite 227]

tamen Parentes promissionis divinae sperarant unicum haeredem fore et
ideo impense amaverant a cunis. Parent tamen Adam et Heua mandato Dei et
abiiciunt Filium ex mandato Dei.

Merito igitur commendatur hoc in loco obedientia erga Deum seu timor. Ac
didicerant experientia propria in Paradiso, quam non esset leve peccatum
discedere a mandato Dei. Itaque cogitarunt: Ecce nostrum peccatum
punitum est morte et infinitis aliis calamitatibus, in quas sumus
coniecti, postquam Paradiso pulsi sumus. Nunc cum Filius quoque peccarit
atrociter, non decet nos repugnare voluntati Dei et iusto iudicio,
quanquam nobis acerbissimum sit.

Nota est Historia Thecoitidis, quam Ioab instruxit, ut intercederet pro
[2. Sam. 14, 6] exule Absalom. Commemorat enim, postquam unum Filium
amiserat, iniquissimum esse, si etiam altero privetur. Et Rebecca ad
Isaac maritum dicit, [1. Mose 27, 45] postquam senserat indignationem
Esau: ‘Cur privabor utroque Filio?’ Hunc dolorem Adam et Heua
vicerunt, et mortificaverunt hoc modo paternum et maternum affectum. Nam
praeterquam, quod senserunt voluntati Dei parendum esse, etiam suo
exemplo admoniti sunt. Antea propter peccatum ex Paradiso eiecti erant,
nunc, si Filium contra Dei voluntatem retineant, metuunt, ne ex omni
terra eiiciantur.

Profecto memorabilis haec Historia est, quae egregie commendat
obedientiam erga Deum et hortatur ad timorem Dei. Sicut Paulus quoque
facit in Epistola priore ad Corinthios, quae tota contra securitatem
humanorum cordium scripta est. Deus enim est misericors, sed ideo non
peccandum est. Est enim misericors iis tantum, qui timent eum.

Sicut autem Parentibus luctuosissimum fuit amittere Filium, Ita quoque
Cain hanc profectionem existimo fuisse acerbissimam. Non enim communem
domum tantum, non tantum caros Parentes, non protectionem tantum
Parentum cogitur deserere, sed etiam haereditarium ius Primogeniturae,
praerogativam Regni et Sacerdotii et Ecclesiae communionem.

Ideo dicit textus: Egressum a facie Domini. Diximus autem supra, quid
Scriptura vocet faciem Domini, Nempe res illas, quibus Deus ostendit
nobis se adesse. Sic facies Domini fuerunt in veteri Testamento columna
ignis, nubes, propiciatorium, In novo Testamento Baptismus, Coena
Domini, Ministerium verbi et similia. His enim nobis ostendit se Deus
tanquam signo visibili, quod sit nobiscum, quod curet nos, quod faveat
nobis.

Ab isto loco igitur, in quo Deus se esse declarabat, ubi Adam tanquam
summus Pontifex residebat, tanquam Dominus terrae, egressus est Cain et
venit in alium locum, ubi nulla erat facies Dei, ubi nullum visibile
erat signum, quo se posset consolari, quod Deus adesset et faveret,
praeter illa omnibus communia, etiam bestiis, scilicet usum solis,
lunae, diei, noctis, aquae, aëris etc. Haec enim non sunt signa illius
immutabilis gratiae, sed sunt benedictiones seu benevolentiae signa
omnium creaturarum.

[Seite 228]

Miserabilis igitur illa egressio Cain fuit et plena lachrymis, quod
cogitur discedere a Parentibus, qui ei nunc solitario et vago addunt
Filiam in uxorem, quae cum eo vivat, incerti, quae Filii et Filiae
fortuna futura sit. Itaque etiam ex ea re augetur dolor, quod ternos
liberos amittunt. Quae enim alia potest cogitari ratio eius, quod post
subiicitur: ‘Et cognovit Cain uxorem suam’?

Ubi igitur mansit Cain? Respondet Moses: ‘In terra Nod’. Hoc nomen
sortitur terra a vago et instabili habitatore. Ubi autem sita est terra
haec? Ultra Paradisum ad Orientem scilicet. Est autem hic insignis
locus. Venit Cain in certum locum ad Orientem positum. Sed illo cum
venit, non fuit securus nec tutus. Erat enim terra Nod, in qua non
poterat figere pedem certum, quia nulla ibi erat facies Dei. Hanc enim
reliquerat apud Parentes, qui habitabant ita, ut Paradisum vel a latere
vel ad Occidentem haberent. Cain autem profugus petiit Orientem, ita ut
discernerentur Cainitae a posteritate Adae per Paradisum in medio
positam. Probat autem hic locus Paradisum mansisse, postquam Adam inde
pulsus est, et demum per Diluvium totam vastatam esse.

� 

[Dan. 9, 26] Daniel quoque non frustra utitur nova phrasi cap. 9. ‘Et
finis eius erit in inundatione’. Quasi dicat: Prior Paradisus per
Diluvium disiecta et vastata est; Illa altera Paradisus, in qua
redemptio facta est, vastabitur per inundationem Romanorum.

Convenit autem cum his cogitationibus etiam illud, Quod, sicut Babel
fuit exitio Iudaico populo, Ita statim hoc malum cepit, ut Cain et sua
posteritas eam partem terrae habitarint, ubi postea Babel condita est.
Sunt hae meae cogitationes et coniecturae ex Patribus partim sumptae
quae si non verae, tamen et probabiles sunt et nihil habent impium. Nam
Noah post Diluvium longe aliam totius terrae faciem vidit, quam antea:
disiecti enim sunt montes, rupti fontes, mutati cursus fluminum ista
immensa vi aquarum grassantium.

[Seite 229]

[4, 17] Et cognovit Cain uxorem suam, quae concepit et peperit Haenoch,
Exstruensque Civitatem, vocavit nomen illius Civitatis iuxta nomen filii
sui Haenoch.

Dignum est admiratione, quod Moses prius describit generationem filiorum
Cain quam filiorum Dei. Sed fit hoc secundum certum Dei consilium. Nam
filii huius seculi in hac vita vincunt filios Dei secundum primam
promissionem. Nam Semen mulieris obtinet benedictionem spiritualem, Sed
Semen serpentis vendicat sibi benedictionem corporalem: mordet enim
calcaneum Seminis benedicti. Ad hunc modum animale est prius, spirituale
autem posterius.

In eo autem postea magna oritur dissimilitudo. Etsi enim posteritas Cain
priore loco commemoratur, tamen piorum posteritatem videmus Spiritui
sancto magis curae fuisse. Non enim nudum Catalogum nominum ponit, Sed
numerat diligenter annos eorum, commemorat mortem. Narrat non solum,
quid ipsi fecerint, sicut de filiis Cain hoc loco narratur, Sed quid cum
eis fecerit et locutus sit Dominus, quid promiserit, quomodo servarit in
periculis, quomodo benedixerit? etc.

Horum nihil commemoratur in posteritate impia Cain. Sed cum dixit: Cain
genuit filium Haenoch et condidit Civitatem,cui Filii nomen indidit,
statim praecidit memoriam eius et his quasi verbis totum eum sepelit,
ita ut non vitae, non mortis eius rationem aut curam aliquam habuisse
videatur. Tantum commemorat benedictionem corporalem, quomodo generarint
et quomodo aedificarint. Sicut enim donum generationis homicidae Cain
non est ereptum, ita etiam dominii donum ei non est ereptum.
Benedictionem tamen terrae tam uberem amisit, quod terra sorbuit
sanguinem Fratris eius, sicut supra ostendimus.

Commemorat autem Spiritus sanctus haec ideo, ut videamus statim initio
fuisse duplicem Ecclesiam: Alteram filiorum Satanae et carnis, quae
magna incrementa et subito sumit, Alteram filiorum Dei tardos progressus
facientem et imbecillem. Etsi autem non meminit Scriptura, quomodo inter
se vixerint, tamen, quia dictum est: ‘Ponam inimicitias inter te et
Semen illius’, certum est Ecclesiam Cain infensissimam fuisse
Ecclesiae Adae, et ostendit quoque textus satis clare, Filios hominum
ita praevaluisse, ut pene totam Ecclesiam filiorum Dei perverterint. Nam
in Diluvio non nisi octo homines servati sunt, reliqua omnis generatio
propter peccatum in aquis periit.

Est autem haec usitata calamitas omnium seculorum. Cum enim vera
Ecclesia sumit incrementa, magno conatu se opponit Satanae et impiis.
Sed improbitate hostis defatigatur et aut hosti saevienti cedit victa
cruce et afflictionibus aut succumbit voluptatibus et opibus. Sic Adae
posteritas fracta tam diuturno bello cum Filiis hominum, succubuit usque
ad octo 

[Seite 230]

homines, qui servati sunt. Praevalente itaque impietate et cedentibus
etiam piis, venit tandem Dominus ac pias reliquias servat: Reliquos
autem, tum seductores tum seductos involvit in idem iudicium et punit.
Sicut speramus et credimus futurum in ultimo iudicio.

Hic multae oriuntur questiones. Nam et de Uxore Cain queritur, et de
tempore caedis factae: Num fecerit caedem, antequam maritus esset aut in
coniugio? Ac Iudaei dicunt Heuam singulis partibus gemellos peperisse,
masculum et feminam. Itaque Cain duxisse sororem Calmana, Habel autem
Diboram. Haec vera ne sint, an non, nescio, et non periclitantur in eo
res Ecclesiae, etiamsi de his non constet.

Hoc certum est Cain habuisse in Uxorem sororem suam. An vero Cain tum
habuerit uxorem, cum caedem fecit, etsi certum ostendi non possit, tamen
Textus in eam sententiam fere inclinat, quod fuerit tum maritus. Dicit
enim divisam haereditatem Fratribus, cum Habel pecuaria, Cain autem
agricultura mandatur a Parente. Itaque crediderim ambos Fratres fuisse
coniugatos.

Ac facit huc, quod supra dictum est: Post finem dierum obtulisse Cain et
Habel. Id enim sic exponunt, quod sub finem anni obtulerint novi mariti
de novis frugibus primo coniugii anno donatis, Cain primitias terrae,
Habel autem primitias ovium. Anni tempus id fuit autumnale, cum iam ex
agris terra nata collecta sunt. Sicut Iudaei postea sub id tempus
habuerunt Festum expiationis. Videtur enim Moses diligenter notasse et
collegisse exempla Patrum et ea redegisse in legem. Cum itaque novi
mariti gratias Deo pro benedictione acturi offerrent dona, et donum
Habel Deo gratum esset, ibi Cain cor impletum est a Satana odio Fratris
et postea est miserabilis haec caedes secuta.

Haec Iudaeorum sententia est, quam ideo recito, quod non videtur
abludere a vero. Nam, ut supra dixi, cum iudiciali autoritate sunt
legendi, ut retineamus verisimilia, ficta autem damnemus et refutemus.

Si autem Cain tum non fuit maritus, profecto longe mirabilior res est,
quod postea uxorem nactus est ac magnifice laudanda Puella est, quae ei
nupsit. Quomodo enim potuit gaudere nuptiis Fratris, qui homicida,
maledictus et excommunicatus erat? Ac sine dubio Patri supplicavit: Cur
se innocentem cum maledicto homine coniungeret et in exilium
protruderet? Exemplum quoque ipsam merito terruit, ne, quod in Fratrem
ausus erat, etiam in sororem et coniugem auderet.

Oportuit igitur Adamum in conciliandis hisce nuptiis optimum Oratorem
esse, ut persuaderet filiae, ne Patris mandatum recusaret: Etsi Cain
maledictus sit et ferat poenam sui peccati, tamen Deum ipsam innocentem
servaturum, eique esse benedicturum.

Nec mihi sane dubium est, quin propter uxorem in sancta fide erga Deum
et obedientia erga Parentes Fratri sanguinario nubentem Deus multas 

[Seite 231]

privatas benedictiones Cain in omnem posteritatem contulerit. Sicut enim
Christus minister circumcisionis fuit propter veritatem et certitudinem
promissionis Iudaeis factae, Gentium autem minister fuit propter
misericordiam [Röm. 15, 8] (nam promissionem nullam habuerunt), Ita
quoque posteritati Cain fortuita illa misericordia contigit.

Duae igitur opiniones de coniugio Cain sunt, utra vera sit, nescio. Si
post caedem factam maritus factus est, profecto singulari laude ornanda
et praedicanda est Uxor eius, quod Parentum autoritati cessit et se cum
homicida maledicto coniungi est passa.

Mihi tamen prior sententia videtur similior veri: Ideo quod manifestum
testimonium in textu habemus de haereditate divisa. Ac tum necessitas
incubuit Uxori eius, ut sequeretur eum. Quia enim uxor et maritus unum
corpus sunt, noluit eos separare Adam. Atque uxor coacta est ferre
partem calamitatum mariti, Sicut e contra posteritas Cain tulit partem
benedictionum, quae innocenti uxori obveniebant. Pharao Aegypti tempore
Ioseph salvatus est, Rex Ninivitarum salvatus est, etsi non essent de
populo Dei. Ita de posteritate Cain puto aliquos servatos, quanquam Cain
promissionem de Semine benedicto penitus amisisset.

[4, 18] Cainica posteritas.

Quod ad nomina posteritatis Cainicae attinet, puto ea quoque, sicut
piorum Patriarcharum, non vana nec temeraria, sed certi consilii et
divinationis cuiusdam esse. Adam significat hominem, Heua matrem
viventium, Cain possessionem, Habel vanitatem. Huiusmodi significationes
etiam in multis Gentilium nominibus sunt, verae enim quaedam in
nominibus divinationes nonnunquam sunt.

Ita Haenoch est nomen ominis et spei futurae ad refrigerium Cain, seu
potius Uxori eius, quae appellavit eum Haenoch a Hanach,
‘dedicavit’, [5. Mose 20, 5] initiavit. Est autem verbum in Mose
usitatum, Ut cum dicit: ‘Si quis aedificaverit domum et eam nondum
dedicaverit, non egrediatur ad bellum’. Significat autem dedicare hoc
loco possidere, frui. Id cum primum fit, fit semper cum felici omine et
fausta precatione. Ita cum peperit uxor Cain, dixit Cain: Haenoch,
dedica, initiare, Est enim imperativum verbum, quasi dicat: Felix et
auspicatum hoc sit initium. Maledixit mihi pater Adam ob peccatum;
eiectus sum a facie eius: nunc solus habito, terra non dat mihi vim
suam; uberius daret, si non peccassem: Et tamen Deus nunc ostendit
fortuitam misericordiam: bonum et laetum hoc est initium: Es gehe wol
an.

Sicut autem hic Haenoch in generatione Cainica est initium benedictionis
corporalis, Ita postea in generatione piorum est Henoch, sub quo terum
incipit florere religio et benedictio spiritualis.

[Seite 232]

Ad Historiam pertinet, quod de condita Civitate additur. Dixi autem
supra Cain separatum a vera Ecclesia et propulsum in exilium odisse
veram Ecclesiam. Quod itaque civitatem primus aedificat, pertinet id
quoque eo, ut ostenderet se veram Ecclesiam non solum negligere sed et
opprimere velle. Ita enim cogitavit: Ecce a Patre sum in exilium pulsus,
sum maledictus, sed contigit non sterile coniugium, spes itaque est
magnae posteritatis. Quid igitur ad me, quod a Patre pulsus sum?
Civitatem aedificabo, in qua mihi Ecclesiam colligam. Valeat Pater cum
sua Ecclesia.

Non igitur propter metum et defensionem aedificavit Civitatem, sed
propter certam spem successus et superbiam ac dominandi libidinem. Nam
Patrem et Matrem nihil necesse erat ut metueret, qui eum iam propulerant
in alienam terram. Nec etiam a Liberis suis potuit metuere. Sed inflatur
fortuita misericordia, et, sicut Mundus solet, querit occasionem
emergendi, ubi contra filii Dei solliciti sunt de alia Civitate habente
firma fundamenta [Hebr. 11, 10] et aedificata ab ipso Deo, sicut
Epistola ad Ebraeos loquitur cap. 11.

[4, 18] Porro ipsi Haenoch natus est Irad.

De huius nomine quid divinem, nescio. Obscurior enim est origo. Et tamen
existimo hoc quoque esse nomen ominosum, non fortuitum. In libro Iosua
est civitas Ai, et usurpatur idem vocabulum appellative. Significat
autem vocabulum Ai cumulum, quales sunt aedificiorum dirutorum. Quodsi
cum hoc nomine componas, verbum Iarad significat cumulum descendentem.
Vocavit itaque Henoch filium Irad, ut prosper sit et descendat cum magno
cumulo, Ut, quanquam propter excommunicationem sit posteritas Cain
tanquam vastus cumulus, tamen non penitus pereat, sed servetur et
crescat. Si quid alius melius habuerit, non aspernabor, nam in obscuris
divinandum est.

Irad genuit Mehuiael.

Hoc nomen factum a Mahah, quod significat delere, et Iaal ‘incepit’
vel ‘ausus est’, ut significet nunc posteritatem Cain ea incrementa
sumpsisse, ut ausit se opponere verae Ecclesiae et veram Ecclesiam
contemnere ac persequi, tanquam praevalentes opibus, sapientia, gloria,
multitudine. Haec enim fere sunt, quibus semper vera Ecclesia vincitur a
mundo et falsa Ecclesia.

Mehuiael genuit Methuschael.

Meth significat mortem, Schaal petere, postulare, inde Saul, id est,
postulatus. Hoc nomen est superbius aliis omnibus. Sic enim intelligo,
quod minentur se vindicaturos mortuos suos Parentes, quos
excommunicatione et exilio altera Ecclesia multaverat.

[Seite 233]

Methuschael vero genuit Lamech.

Cainitae videntur hactenus impune insultasse verae Ecclesiae et
triumphasse. Sed vocabulum Lamech significat Deum isto tempore, quo
Lamech natus est, sumpsisse de eis supplicium. Est enim a verbo Makach,
quod significat humiliare, attenuare, supprimere. Vel active potest
accipi, quod tum ita creverit posteritas Cain, ut ab iis vera Ecclesia
plane fuerit oppressa.

Haec est Cainica posteritas, viri sine dubio sapientia et dignitate
praestantes. Ac credo, aliquos ex eis salvatos esse secundum
misericordiam fortuitam, ut supra dixi. Maior tamen pars et infensissime
odit veram Ecclesiam et persecuta est. Noluerunt enim inferiores esse
filiis Adae. Ideo et cultus suos et alia instituerunt ad opprimendam
Ecclesiam Adae.

Quia autem hoc modo separata fuit falsa Ecclesia a vera, Credo Cain
iunxisse matrimonio filios et filias suas. Ac sub Lamech cepit
multiplicari maxime posteritas Cain. Ideo hic Moses finit Catalogum.

[4, 19] Et accepit Lamech sibi duas uxores, Nomen unius Ada et alterius
nomen Zilla.

Hic duplex questio nascitur. Primum enim disputant Theologi: An propter
libidinem, an vero ob aliam causam Lamech duas Uxores duxerit? Ego non
puto tantum propter libidinem factum esse polygamum, sed studio augendae
suae familiae et cupiditate dominandi, praesertim si, ut nomen ostendit,
punivit tum Dominus Cainicam posteritatem vel peste vel alia calamitate.
Ibi putavit Lamech, hoc modo restaurandam illam ruinam. Sicut adhuc
hodie barbari populi polygamiam retinent, tum ad Oeconomiam, tum
Politiam firmandam et stabiliendam.

Alteri uxori Lamech est nomen Adah, quasi dicas ornata seu torquata. Nam
Adi significat mundum muliebrem, et Adah verbum ‘ornare’, induere.
Hoc nomen fortasse non tantum habuit, quod esset Domina domus eleganter
ornata, sed quod etiam formosa esset. Alteri nomen est Zilla, quod
significat ‘umbram eius’.

[4, 20] Genuitque Ada Iabal, qui fuit Pater habitantium in tentoriis et
pastorum.

Iabal est a verbo Iabal, quod significat ‘afferre’, producere.

[4, 21] Nomen vero fratris eius Iubal, ipse fuit Pater canentium cithara
et organis.

Est eadem origo, significat enim adductum, productum. Continent autem
haec duo nomina votum de familia augenda. Nam posteritas Cain 

[Seite 234]

hoc spectavit, ut numero superaret. Ac sine dubio eam benedictionem
opposuit verae Ecclesiae, tanquam evidens Argumentum, quod non abiecti
essent a Deo, sed essent ipsi quoque populus Dei.

[4, 22] Zilla quoque genuit Tubal Cain, qui fuit faber in omni artificio
aeris et ferri, Soror vero Tubal Cain Naaema.

Tubal Cain, id est: Affer possessionem. Sicut Latini vocant Valerios vel
Augustos. Naaema habet nomen a suavitate seu forma.

Haec Cainitarum est posteritas aucta in infinitum. Itaque Moses eam
abrumpit.

Quod autem non solum nomina recenset, sed etiam, quae cuiusque operae et
qui labores fuerint, commemorat, Iudaeorum est repudianda opinio, qui
ideo fingunt, posteritatem Cain ad alias artes exercendas coactam, quod
terra ipsis maledicta esset: Parasse itaque victum alia ratione, alios
factos pastores, alios fabros aerarios, alios Musicae dedisse operam, Ut
ab Adae posteris frumentum et alia terra nata ad victum necessaria
compararent. Sed si ita fame pressi essent Cainitae, cytharae et aliorum
organorum musicorum in ista inopia obliti essent. Nam musicae non est
locus apud famelicos et sitibundos.

Quod autem Musicam invenerunt, quod aliis artibus excogitandis dederunt
operam, argumento est abundasse eos omnibus, quae ad victum requiruntur.
Ideo autem versos ad hanc curam nec contentos rudi victu fuisse sicut
Adae posteros, quod volebant dominari, quod singularem laudem et gloriam
captabant tanquam homines ingeniosi. Credo tamen, fuisse inter eos
aliquot, qui transierunt ad veram Ecclesiam, et religionem Adae secuti
sunt.

Sicut autem Moses hic describit generationem impiorum seu falsae
Ecclesiae, quae fuit ante Diluvium, Ita haec semper sui similis est et
manebit [Luk. 16, 8] talis usque ad Diluvium ignis. ‘Filii enim mundi
huius sunt in suo genere sapientiores filiis lucis.’ Ideo sua
promovent et augent, se et sua commendant, consequuntur opes,
dignitates, imperia. Vera Ecclesia interim iacet contempta, vexatur,
opprimitur, excommunicatur etc.

[4, 23] Dixitque Lamech uxoribus suis, Adae et Zillae: Audite vocem
meam, uxores Lamech, Auscultate sermonem meum, Quoniam occidi Virum in
vulnus meum, et Adolescentem in livorem meum.

Hactenus recitavit Moses generationem filiorum seculi, et hoc catalogo
absoluto sepeliit quasi eos nulla relicta promissione neque futurae nec
praesentis vitae. Nam praeter illam fortuitam benedictionem generationis
et victus nihil habent. Ita tamen creverunt potentia et multitudine, ut
implerent totum orbem terrarum et tandem etiam sanctam generationem
filiorum Dei, quae habebat promissionem futurae vitae, subverterent,
vastarent ac in tam profundum infernum impietatis demergerent, ut tantum
octo homines manerent 

[Seite 235]

superstites. Etsi autem non dubium est, quin aliqui tam ante diluvium,
quam in diluvio sint salvati, tamen Scriptura ideo id non dicit, ut
timeamus Deum et secundum verbum eius ambulemus. Sed plane adamantina
hominum corda sunt, quae illo exemplo Diluvii, quo nihil tota temporum
series atrocius habet, non moventur.

Sepultis ergo impiis in hunc modum Moses unum parvum factum de Lamech
recitat, quod tamen quale fuerit, non explicat. Itaque haud seio, an
ullus alius in Scriptura sancta sit locus tam varie tractatus et
laceratus ut ille. Nam ignorantia, si non facunda, saltem multis
opinionibus et erroribus foecunda est, ubi contra veritatis simplex
oratio est. Recitabo autem vulgares opiniones.

Iudaei talem Fabulam fingunt: Lamech senem et caecutientem iam ab
Adolescente deductum in silvas ad venandas et configendas feras, non
carnium sed pellium causa (Haec profecto absurda sunt et statim arguunt
mendacium). Latuisse autem Cain in densis vepretis ac ibi in solitudine
non solum egisse poenitentiam sed quesivisse securitatem aliquam. Puerum
itaque, qui Lamech telum dirigebat, suspicatum in vepreto feram esse ac
iussisse, ut Lamech eam feriret, Lamech emisisse telum ac praeter
opinionem confodisse Cain. Postquam autem rescivit de caede a se facta,
percussisse Puerum, qui ipse quoque ex eo ictu interiit. Sic dicunt
Virum et Iuvenem a Lamech occisum.

Sed indigna haec sunt, quae refutemus. Nam ipse Moses satis refutat, qui
dicit Cain non fugisse in solitudines, sed condidisse Civitatem, hoc
est, administrasse Rempublicam et quasi Regnum sibi stabilivisse. Deinde
etiam non conveniet aetas: non enim verisimile est Cain vixisse usque ad
Lamech iam senem et caecutientem.

Aliud Iudaicum commentum est, quod, postquam occidit Lamech Cain, uxores
eius metu poenae irrogandae noluerunt amplius cum eo cohabitare. Lamech
itaque, ut et consolaretur et sibi reconciliaret uxores, dixisse:
Septuagies septies punitum iri, qui ipsum occideret. Nugantur etiam de
Filiis, quos docuerit arma parare in perniciem hominum. Alii dicunt
sententiam esse negativam: Si occidissem virum, sicut Cain occidit
Fratrem suum, tum essem dignus, quem reprobaretis etc.

Mea sententia igitur haec est, ut existimem verba illa ‘Si septuplum
vindicabitur Cain etc.’ non esse aestimanda tanquam vocem Dei. Nam
generatio illa non habuit verbum: quomodo igitur, cum verbum Dei non
habuerit, Lamech Propheta fuisse censeri potuerit? Sicut Hieronymus
quoque fingit. Quia enim ab Adam usque ad Christum secundum Lucam
generationes totidem colligi possunt, dicit, quod post septuaginta
septem generationes per Christum peccatum Lamech sublatum sit. Hoc modo
si nugari licebit, non erit difficile quidvis ex Scriptura fingere.
Obliviscitur autem Hieronymus, 

[Seite 236]

quod Lamech est septimus a Cain. Igitur haec vox non est aestimanda,
sicut illa superior ad Cain, ea enim divina vox fuit. Haec autem est vox
hominis impii et homicidae, non vera, sed temeraria, ficta ex illa Adae
ad Cain. Cur enim non in Ecclesia sua, sed domi suae et tantum coram
uxoribus suis haec concionatur?

Potest autem fieri, ut Uxores bonae et piae ex caede a marito facta sint
perturbatae. Impius igitur homicida, ut similis Patri Cain videretur,
hoc modo uxores suas confirmare voluit, ne putarent eum occidendum esse.
Hoc enim impia Ecclessia solet, vult prophetare ex suo capite. Sed
Prophetiae tales vanae sunt.

Hoc unum ex textu possumus habere, quod non ex verbo Dei, sed ex suo
capite haec Lamech concionatur.

Quod autem ad Cain attinet, non puto eum a Lamech occisum, sed longe
ante Lamech extinctum esse. Quia autem fuerunt perpetuae inimicitiae
inter Ecclesiam Cainicam et Adae, (Nam Cainitae non passi sunt se pro
excommunicatis haberi), existimo Lamech occidisse aliquem insignem Virum
et Puerum aliquem de generatione Iustorum, sicut pater eius Cain
occiderat Habel, Et quod deinde hoc modo voluerit ad exemplum Cain se
tueri. Nam fuit sine dubio Vir excellentissimo ingenio et in republica
maximus. Atque auxit rem suam familiarem novo exemplo, quod primus duas
Uxores duxit ac Ecclesiam piorum vexavit varie. Sicut solent homines,
qui ingenio valent et etiam maliciosi sunt. Ideo instruit suos armis,
opibus, voluptatibus, ut omni ex parte veram Ecclesiam vinceret, quae
sanctam fidem et purum verbum ac cultus puros habebat eosque unice
curabat; reliqua curabat negligentius.

Verisimile autem est, sub id tempus primum Patriarcham Adam mortuum
esse. Eam itaque occasionem arripuit Lamech, ut omne Imperium ad se
transferret et solus gubernaret omnia. Sicut adhuc mundus solet.
Ecclesia enim tanquam in medio posita utrinque premitur et a Tyrannis,
sanguinariis et ab iis, qui voluptatibus et curis huius seculi
incumbunt. Sicut enim Tyranni vi et gladio utuntur, Ita hi blanditiis
invitant.

Ideo Moses singulari studio commemorat sanguinarium semen Cainitarum
etiam voluptatibus et aliis curis mundi se dedidisse. Ac ostendit
Christus quoque multum sanguinis etiam ante Diluvium esse fusum, cum
[Matth. 23, 35] dicit, Matth. 23. ‘Veniet super vos omnis sanguis
iustus, qui effusus est super terram a sanguine Habel iusti usque ad
sanguinem Zachariae’. Et quod infra dicit Moses: Repletam fuisse
terram ante Diluvium iniquitatibus, non tantum loquitur de iniquitatibus
et iniuriis furum, adulterorum etc., Tyrannidem notat Ecclesiae
Cainicae, quae gladio saeviit in sanctam posteriotatem Adae. Atque hanc
ob causam posteros Cain Gygantes vocat.

Haec faciunt, ut existimem Lamech imitatum esse morem Patris sui Cain et
occidisse aliquem insignem ex sanctis Patribus virum una cum Filio.

[Seite 237]

Vere autem tyrannicum est, quod reprehensus ab Uxoribus non dolet ob
factum, sed etsi poena sibi metuenda sit, eam contemnit. Occidi, inquit,
virum, quid hoc ad vos? Est id in meum vulnus, ego vulnerabor, non vos.
Occidi adolescentem, est id in meum livorem, hoc est, ego plectar, non
vos. Quid potuit dici contemptius in manifesto peccato? Haec mea
cogitatio est. Ostendit enim textus fuisse Cainitas tyrannos fortunatos
et voluptuarios. Et ipsa verba Lamech ostendunt hominem superbum non
dolentem de caede facta sed etiam gloriantem tanquam in iusta causa. Nam
Cainica Ecclesia [Joh. 16, 2] semper excusat tyrannidem, qua in pios
utitur. Sicut Christus dicit: ‘Quicunque occiderit vos, putabit se
obsequium praestitisse Deo’. Itaque Lamech addit:

[4, 24] Si septuplum vindicabitur Cain, certe Lamech septuagies septies.

�

Nam Lamech est exemplum mundi, in quo Moses voluit ostendere, quale
mundus cor, voluntatem et sapientiam habeat. Quasi dicat: Sic facit
semen Serpentis, sic faciunt filii huius seculi: Colligunt opes,
sectantur voluptates, querunt potentiam et ea per tyrannidem abutuntur
contra veram Ecclesiam, quam persequuntur et occidunt. In tantis
peccatis autem non [Ps. 11, 3] pavent, sed superbi et securi sunt ac
gloriantur ‘Quid faciat iustus?’ [Ps. 13, 5; Ps. 10, 11] ‘Labia
nostra nobiscum sunt. Quis noster Dominus est?’ Item: ‘Dici impius
in corde suo: Oblitus est Deus, abscondit faciem suam, non respiciet in
perpetuum’ etc.

Hanc huius loci sententiam etsi verba et textus non plane ostendit,
tamen ipsa res arguit: Ecclesia vera enim semper habet hostem Satanam.
Ille impellit sub specie sanctitatis Cainitas contra Fratrem. Sicut
Christus [Joh. 8, 44] dicit Ioh. 8. Diabolum esse homicidam ab initio.
Et in Scriptura passim de Ecclesia praedicatur, quod sanguinem eius
fundant impii. Notae sunt [Ps. 72, 14; Ps. 116, 15] sententiae
Psalmorum: ‘Sanguis eorum honorabilis coram illo’. ‘Praeciosa [Ps.
44, 23] mors Sanctorum in conspectu eius’. ‘Propter nomen tuum
occidimur tota die’. Huc adhibe Historias.

Ergo cum Ecclesia omnibus temporibus dederit sanguinem suum hauriendum
impiis et falsis Fratribus, etiam illo primo tempore hostes suos passa
est, quos scriptura Gygantes vocat, et dicit replevisse eos terram
iniuriis. 

[Seite 238]

Inter hos etiam Lamech ille fuit similis forte Iulio secundo aut
Clementi septimo, qui, etsi summam crudelitatem exercuerunt, tamen
voluerunt videri et dici sanctissimi. Sicut Lamech vult videri iustam
causam caedis habuisse. Ideo longe maiorem poenam minatur vindicaturo
caedem illam, quam illa divinitus in interfectorem Cain constituta
fuerit.

Ad hunc modum Ecclesia cruce et persecutionibus ab initio mundi vexata
est, donec Deus improbitate hominum cogeretur universum mundum Diluvio
perdere. Sic cum Pharaonis malicia impleta esset, demersus est in mare.
Cum gentium malicia impleta esset, per Mosen et Iosua vastatae et
eradicatae sunt. Eadem ratione postea Iudaei, cum Euangelium
persequerentur, sic vastati sunt, ut ne lapis super lapidem Hierosolymis
relinqueretur. Similia exempla sunt Babyloniorum, Medorum, Persarum,
Graecorum, Romanorum.

Non igitur dicit scriptura, quem occiderit Lamech, tantum dicit caedem
esse ab eo factam et Lamech impoenitentem exemplo patris Cain se
voluisse defendere promulgata lege, quae argueret habuisse eum iustam
caedis causam. Quodsi haec sententia non vera est, tamen hoc verum est,
quod Cainitarum generatio sanguinaria fuerit et veram Ecclesiam odio
habuerit ac persecuta sit.

Deinde etiam hoc verum est, quod Lamech non habuerit verbum. Itaque vox
eius non intelligenda est sicut illa ad Cain, quae veritatis vox fuit.
Sed Lamech vox est vox superbiae, quae pingit regnum Satanae et
hypocriticam Ecclesiam securam in peccatis et gloriantem tanquam re bene
gesta.

Generatio iustorum.

[4, 25] Cognovit quoque adhuc Adam Uxorem suam, et peperit Filium,
vocavitque nomen eius Seth, dicens: Posuit mihi Deus Semen aliud pro
Habel, quem occidit Cain.

Hactenus de impiorum generatione Mosses concionatus, quam totam hac
brevi enumeratione tanquam sepelit. Nunc convertit se ad descriptionem
Piorum et verae Ecclesiae. Ac primum observanda hic phrasis est, quod de
Seth dicitur: ‘Et vocavit nomen eius Seth’. Hoc non de Cain nato,
non de iusto Habele dixit. Non item postea de Henoch, non de reliquis
dicit. Ut scilicet significet hunc esse primum, in quem promissio
Parentibus in Paradiso facta derivata sit. Atque id etiam Heua
significat, cum rationem huius vocationis seu nominis exponit. Non
obscure autem ostendit Heua hoc in loco fidem et pietatem suam, quod
hunc tali nomine nominat.

Quod autem recolit fratricidii facti ab impio Cain, arguit id quoque
fuisse acres inimicitias inter istas duas Ecclesias et Heuam multa
indigna et vidisse et passam esse a Cainitis. Ideo memoriam caedis tam
indignae 

[Seite 239]

revocat, quod Cain voluit delere Semen iustum, ut ipse solus
dominaretur. Sed Deo gratia, inquit, qui mihi aliud Semen posuit pro
iusto Habele.

Moses suo more brevibus verbis maximas res complectitur, ut excitet
Lectorem ad diligentem considerationem operum Dei. De luctu et iusto
moerore Parentum supra diximus. Ac non video ego causam, cur non credam
post istam caedem factam nullum Filium usque ad Seth Adae natum esse.
Admonuit pios Parentes periculum, quod experti erant, ut a generatione
abstinerent. Itaque credo, singulari promissione per Angelum data iterum
confirmatos et animatos esse: futurum, ut eiusmodi Filius eis nascatur,
qui solidam promissionem habeat, ut, etsi generatio Cain propter
peccatum tota pereat, tamen huius Filii generatio servetur, donec
promissum illud Semen benedictum in mundum veniat.

Huius singularis promissionis testimonium esse videtur, quod Heua
attexit ad nomen Conciunculam quandam, et Moses phrasi utitur, qua de
nullo alio est usus, cum dicit: ‘Et vocavit nomen eius Seth’. Porro
Seth est a verbo Sath, quod significat ‘posuit’, ‘firmavit’, ut
ostendat hunc ceu fundamentum fore, in quo nitatur promissio de Christo,
etiamsi plures Filii nascantur Parentibus. Non vocat enim superbo
nomine, sicut Cain, et tamen significat non opprimendam esse
posteritatem Seth.

Cainitae igitur eiecti a conspectu Parentum relinquuntur sub
maledictione sine omni promissione nec habent aliquid reliquum de
misericordia, nisi quantum a piorum generatione tanquam mendici
acceperunt, non tanquam haeredes eius, quam supra diximus fortuitam
misericordiam. Ideo autem non meminit Moses, qui nam ex posteritate
Cainica eam sint consecuti, ut discernat duas Ecclesias: Alteram iustam,
quae habet promissiones futurae vitae, sed in hac vita afflictam et
pauperem, Alteram impiam, sed in hac vita florentem et divitem.

Ac merito laudatur Heua, mater omnium nostrum, tanquam sanctissima
mulier, plena fidei et charitatis, quod veram Ecclesiam in Seth tam
magnifice commendat nulla ratione habita Cainitarum. Non dicit: Habeo
alium Filium loco Cain. Occisum Habel praefert Cain, cum tamen Cain
esset Primogenitus. Non solum igitur fidei sed etiam obedientiae
singularis laus est, quod non offenditur iudicio Dei sed ipsa suum
iudicium mutat. Habel cum natus esset, contempserat, Cain tanquam
possessorem promissionis magni fecerat. Hic contrarium facit, Quasi
dicat: In Habele mihi omnia fuere posita. Hic enim iustus fuit, sed eum
occidit impius Cain: Nunc igitur aliud Semen mihi pro Habele est
positum.

Non indulget materno affectui. Non excusat aut extenuat peccatum Filii.
Sed excommunicatum Cain excommunicat ipsa quoque et relegat cum omni
posteritate in colluviem gentium, quae sine certa misericordia vivunt,
nisi in quantum apprehenderunt fortuitam misericordiam tanquam mendici,
non tanquam haeredes eius.

[Seite 240]

Mirum autem est, cum tantam Sanctorum turbam Papae Ecclesia confinxerit,
quod in eorum Catalogo non etiam posuit Heuam plenam fide caritate et
crucibus infinitis. Sed arguit fortasse id, quod maluit Cainitarum
Ecclesiam quam sanctam Ecclesiam sequi.

Stultam fabellam et ineptam Iudaeorum hic omitto: Quod Lamech
inobedientes uxores adduxerit ad Adamum tanquam Iudicem, qui cum
mandaret eis, ne marito negarent debitam benevolentiam, Obiecerunt ei
mulieres: Cur itidem non cum Heua faceret? Adamum itaque, qui ab occiso
Habele abstinuerat ab uxore, iterum cum ea consuevisse, ne exemplo suo
aliis autor esset perpetuae continentiae et mundus non multiplicaretur.
Hae fabulae ostendunt Iudaeorum impuras cogitationes. Sicut etiam est,
quod disputant, quomodo, cum Seth esset natus, intra spacium centum
annorum Cain ad septimam usque generationem creverit. Impii homines ad
calumniandam scripturam talia confingunt.

Simile est, quod sentiunt Cain in Paradiso generatum, cum adhuc
existeret in Parentibus eius originalis iusticia. Hoc quorsum pertinet,
quam ut Christum penitus aboleamus? Nam sublato peccato originali, quid
Christo opus est? Indigna igitur sunt haec, quae recitentur, sed digna
hostibus Christi et persecutoribus gratiae.

Habemus igitur in Seth novam generationem, quae nascitur et contingit ex
illa promissione: Quod Semen mulieris conteret caput Serpentis. Ideo hoc
nomen convenit ei, ut gratuletur sibi Heua hoc Semen staturum esse, [Ps.
11, 3] non posse opprimi etc. Est usus Psalmus eodem verbo, Psal. 10.
‘Quae posuisti, destruxerunt’. Et convenit Ebraica vox cum germanica
fere: Seth, Es steht.

[4, 26] Deinceps ipsi Seth quoque natus est filius, et vocavit nomen
eius Enos.

Verbum Jikra, ‘vocavit’ masculinum est, ut intelligas Patrem hoc
nomen dixisse Filio. Supra femininum fuit, quod Heua hoc nomen dederit
Filio. Ideo diversa phrasis est, quam Latina lingua non potest
ostendere.

Porro Enos significat hominem afflictum et calamitosum. Sicut Psalmo 8.
[Ps. 8, 5] ‘Quid est homo, ut recorderis eius?’ Seth igitur
significat hoc tempore fuisse aliquam singularem persecutionem seu
afflictionem Ecclesiae. Non enim dormitabat nec ociosus erat ille vetus
Serpens, qui eiecerat hominem de Paradiso, qui occiderat hominem Deo
dilectum Habel. Ideo post acceptam consolationem per Seth natum sequitur
alia tentatio seu tribulatio, quam impositione huius nominis ostendunt
pii Parentes. Non enim fortuita haec nomina aestimanda sunt, sed aut
prophetica sunt aut ab eventu sunt sumpta.

[Seite 241]

Tum ceptum est invocari nomen Domini.

Rabini hoc accipiunt de idolatria, quod sub id tempus ceperit nomen
Domini tribui creaturis, Soli, Lunae etc. Sed Moses hic non loquitur de
generatione Cainitarum, sed quid pia Adae generatio fecerit, nempe quod
post natum Enos ceperit verus cultus, invocatio nominis Domini.

Atque hic pulcherrime definitur, quid sit colere Deum: Nempe invocare
nomen Domini, quod est opus seu cultus primae tabulae, quae de veris Dei
cultibus praecipit. Complectitur autem invocatio nominis Domini
praedicationem verbi, fidem seu fiduciam in Deum, confessionem etc.
Sicut coniungit [Röm. 10, 13 f.] haec erudite Paulus Rom. 10. Pertinent
quoque ad cultum Dei opera secundae tabulae, sed ea non immediate ad
Deum referuntur.

Postquam igitur per Cain confusio facta est in domo Adae, paulatim
multiplicatur etiam piorum generatio et paratur Ecclesiola, in qua Adam
tanquam Pontifex gubernat omnia per verbum et sanam doctrinam. Hoc dicit
Moses cepisse sub nativitatem Enos. Cuius nomen etsi significat insigni
clade oppressam tum fuisse Ecclesiam, tamen Deus eam gratia et
misericordia sua iterum erexit et addidit hanc benedictionem
spiritualem, ut in certo loco convenirent, docerent, orarent,
sacrificarent, quod fortasse per Cainitas aut prohibitum aut impeditum
hactenus erat. Atque hic iterum videmus Semen promissum cum Serpente
belligerari et caput eius conterere.

Porro quod Moses non dicit ‘invocari ceptus est Dominus’ sed
‘nomen Domini’, recte id refertur ad Christum, sicut etiam in aliis
locis vocatur Schem Iehova. Et illustris inde nascitur sententia: Quod
nomen Domini tum ceptum sit invocari, hoc est, quod Adam, Seth, Enos
hortati sint posteritatem suam, ut expectarent redemptionem, ut
crederent promissioni de Semine mulieris et spe illa vincerent
Cainitarum insidias, cruces, persecutiones, odia, iniurias etc., nec
desperarent de salute, Sed potius gratias agerent Deo liberaturo eos
aliquando per Semen mulieris.

Quid enim aliud potuit Adam et Seth melius aut utilius docere, quam
Liberatorem Christum suae posteritati promissum? Et conveniunt haec cum
vera ratione, quae in docenda religione sequenda est. Nam primae tabulae
prima debet esse cura, hac cognita postea facile est secundam
intelligere. Imo facile est secundam implere. Quomodo enim, ubi doctrina
pura est, ubi recte creditur, recte invocatur, recte aguntur gratiae
Deo, possunt abesse alii inferiores fructus?

Ad hunc modum voluit Deus illo tempore consolari afflictam piorum
Ecclesiam, ne in futurum desperaret. Sic videmus per omnes Historias
vicissitudinem consolationum et afflictionum perpetuam. Sic fame
oppressos Parentes et fratres Ioseph in Aegypto sublevat. Post iterum
oppressi ab impiis regibus per Mosen liberantur ex servitute. In
Babylone captivos liberat Cyrus etc. Semper enim Deus, cum sinit suos vi
et dolis Diaboli 

[Seite 242]

et mundi premi, iterum eos erigit, donat Prophetas et Doctores pios, qui
labascentem Ecclesiam restaurent et furorem Satanae frangant aliquandiu.

Porro, sicut supra quoque ostendi, Dialectica definitio hic constituenda
est, quod non vocat cultum Dei ceremonias per homines inventas et
traditas, non statuas erectas, non alia ludibria rationis humanae, sed
invocationem nominis ‘Domini’. Hic igitur est summus cultus Deo
placens et in prima tabula postea mandatus, qui complectitur timorem
Dei, fiduciam in Deum, confessionem, invocationem, praedicationem.

Primum enim praeceptum postulat fidem, ut credas, Deum esse adiutorem
[Ps. 9, 10] in oportunitate, sicut Psal. 9. dicitur. Secundum postulat
confessionem et invocationem, ut nomen Dei invocemus in periculis, ut
gratias agamus Deo. Tertium, ut vera doceamus, ut sanam doctrinam
tueamur et custodiamus etc. Hi sunt veri et proprii Dei cultus, quos
requirit Deus: non requirit sacrificia, non pecuniam, non alia. Primam
tabulam requirit, ut audias, mediteris, doceas verbum, ut ores, ut Deum
timeas. Hoc cum fit, sequentur quasi sua sponte etiam secundae tabulae
cultus seu opera. Est enim impossibile, ut, qui primae tabulae cultus
praestat, non etiam praestet secundam tabulam.

[Ps. 1, 2. 3] Sicut quoque dicit Psalmus primus: ‘Qui meditatur in
verbo Dei die ac nocte, hic est sicut arbor plantata ad rivos aquarum,
qui dat fructum suum tempore suo et cuius folium non defluit’. Haec
evidens et infallibilis est consequentia. Qui enim credit Deo et timet
Deum, qui invocat Deum in tribulatione, qui laudat et gratias agit pro
beneficiis, qui libenter audit verbum, qui assidue meditatur opera Dei,
qui docet alios, ut faciant eadem, hic num noceret proximo? an non
obediret Parentibus? num occideret? num moecharetur? etc.

Prima igitur tabula primo proponenda et de veris Dei cultibus primo
docendi sunt homines. Hoc enim est facere arborem bonam, ex qua postea
enascentur boni fructus. Adversarii nostri contraria ratione utuntur,
volunt esse fructus, antequam arbor est.

Credo autem, quod isto tempore addita sit aliqua visibilis Ceremonia
cultui Dei. Ita enim Deus semper solet, ut cum verbo coniungat aliquod
visibile signum. Cum Habel et Cain sacrificarent, ostendit Deus visibili
signo, quod respiceret ad Habel et non ad Cain. Ita fortasse hic quoque
accidit, cum refloresceret Ecclesia et verbum Dei palam magno successu
doceretur, addidit Deus aliquod visibile signum, ut Ecclesia certo
statueret, placere se Deo.

Hoc autem signum, sive ignis de coelo sive aliud fuit, Deus ideo
distulit usque in tertiam generationem, ut discerent homines verbo esse
contenti. Postquam autem solo verbo in omnibus calamitatibus se contra
Cainitas consolati sunt, addit Deus ex sua misericordia etiam aliquod
visibile signum: Constituit locum, Personas et Ceremonias quoque
aliquas, ad quas 

[Seite 243]

Ecclesia congregaretur, exerceret fidem, doceret, oraret etc. His enim
habitis, nempe verbo seu prima tabula, Deinde visibili signo divinitus
constituto, conficitur Ecclesia, in qua exercentur Homines docendo,
audiendo, participando Sacramentis etc. Sequuntur deinde etiam opera
secundae tabulae, quae in his tantum sunt cultus et placent, qui habent
et exercent primam tabulam.

Hoc donum commendat hoc in loco verbis brevibus, cum dicit: ‘Et ceptum
tum est invocari in nomine Domini’. Non enim a Cainitis, ut Iudaei
exponunt, sed ab Adae pia posteritate, quae sola tum fuit vera Ecclesia.
Quare, si qui ex posteritate Cain sunt salvati, hos cum hac Ecclesia
coniungi necesse fuit.

Est autem haec quatuor priorum Capitum summa, ut credamus post hanc
vitam resurrectionem mortuorum et vitam aeternam per Semen mulieris.
Haec est piorum et credentium portio, qui in hac praesenti vita
calamitosi et omnium iniuriis obnoxii sunt. Contra impiis datae sunt
Mundi opes et potentia, quibus utuntur contra veram Ecclesiam.

In primo enim Capite ostenditur: Hominem esse conditum ad
immortalitatem, siquidem ad imaginem Dei est conditus.

[1. Mose 2, 17] Idem ostendit praeceptum secundi Capitis: ‘Quocunque
die ex hoc ligno comederis, morte morieris’. Sequitur enim, non
morituros fuisse primos Homines, si non comedissent. Per peccatum igitur
ex immortalitate in mortalitatem lapsi sunt et generant ex se similes
sibi posteros.

Sed in tertio Capite iterum renovatur immortalitas per promissionem de
Semine.

In quarto autem Capite manifestum exemplum est immortalitatis, siquidem
Habel, postquam a Fratre occisus est, vivit, susceptus in gremium Dei,
qui testatur, sanguinem eius clamare.

Porro quintum sequens Caput praecipue propter Henoch a Domino raptum
scribitur. Etsi enim necessarium est propter numerum annorum
generationis Piorum, tamen hoc maxime insigne est, quod commemorat
Henoch non mortuum sicut Adamum, non interfectum sicut Habelem, non
raptum aut laceratum a leonibus aut ursis, Sed ab ipso Domino, et ad
immortalitatem raptum, ut scilicet credamus in Semen mulieris, Christum,
Redemptorem nostrum et Victorem Diaboli, perque eum expectemus ipsi
quoque immortalem vitam post hanc calamitosam et mortalem vitam.

Hanc consonantiam horum quinque Capitum Iudaei non vident. Carent enim
sole, qui haec illustrat et patefacit: Christo, per quem nos habemus
remissionem peccatorum et immortalem vitam.

[Seite 244]

Quintum Caput Genesis.

Hic est liber generationum Adam.

Hunc catalogum Moses instituit propter duas causas. Primum propter
promissionem Seminis factam ad Adam. Secundo propter Henoch. Ac infra in
decimo capite post Diluvium etiam genealogiam scribit Moses, sed longe
alia ratione quam hic. Nam et annos hoc in loco numerat et singulari
consilio addit de singulis, quod mortui sint.

Ac videtur haec clausula superflua esse. Quid enim necesse est (postquam
dixit: ‘Fuerunt cuncti dies Adam, quoad vixit, nongenti anni et
triginta’) addere: ‘Et mortuus est?’ Nam cum annorum numerus
ponitur, etiam mortis tempus positum est. Si enim longius vixisset,
numerati essent quoque illi anni.

Sed facit hoc Moses certo consilio, ut notet inestimabilem iram et
inevitabilem poenam propter peccatum toti humano generi inflictam. Sicut
[Röm. 5, 12] Paulus ex hoc loco disputat Rom. 5: ‘Per unum hominem
peccatum in hunc mundum intravit, et per peccatum mors, et sic in omnes
homines mors pertransiit, eo quod omnes peccaverunt’. Est enim
perpetua consequentia: Adam mortuus est, Ergo fuit peccator. Seth
mortuus est, Ergo fuit peccator. Infantes moriuntur, Ergo infantes
habent peccatum et sunt peccatores. Hoc vult Moses ostendere, cum de
toto ordine Patriarcharum, etsi sanctificati et renovati essent per
fidem, dicit, quod sint mortui.

Sed in hoc ordine elucet tanquam stella amabilissimum Lumen
immortalitatis, quod de Henoch commemorat Moses: Eum non extitisse
amplius inter homines et tamen non mortuum sed a Domino sublatum esse.
Significat enim genus humanum damnatum quidem ad mortem propter peccatum
et tamen relictam esse spem vitae et immortalitatis, ne in morte
maneamus.

Hanc ob causam oportuit originali Mundo non solum dari promissionem
vitae, sed etiam Exemplo ostendi immortalitatem. Hanc ob causam de
singulis Patriarchis dicitur: Tot annos implevit et mortuus est, hoc
est, tulit poenam peccati vel peccator fuit. De Henoch autem id non
dicit, non quod non fuerit peccator, sed quod etiam peccatoribus relicta
est spes vitae aeternae per Semen benedictum. Itaque etiam Patriarchae,
qui in fide huius Seminis mortui sunt, spem vitae aeternae retinuerunt.

Est igitur hoc alterum Exemplum, quod ostendit Deum velle nobis post
hanc vitam donare aeternam vitam. Nam et Habel a Fratre occisum vivere
et clamare dicit Dominus, et Henoch ab ipso Domino sublatus est.

Non igitur desperabimus, quod videmus, mortem ab ipso Adam derivatam in
totum genus humanum. Nam mortem hanc ideo patimur, quia 

[Seite 245]

peccatores sumus. Sed in morte non manebimus. Habemus enim spem de
divina cogitatione et providentia, quod Deus cogitat mortem hanc
abolere, sicut cepit per promissionem benedicti Seminis, et ostendunt
idem exempla Habelis et Henoch. Habemus igitur primitias immortalitatis
per spem, Sicut [Röm. 8, 23] Paulus dicit: ‘Spe salvi sumus’, Donec
plenitudo in novissimo die adveniat, ubi vitam creditam et speratam
sentiemus et videbimus.

Caro haec non intelligit. Iudicat hominem mori sicut bestiam. Ideo, qui
inter Philosophos fuerunt optimi, senserunt per mortem solvi et liberari
animam a corpore: Solutam autem ab illo corporis domicilio misceri
coetui Deorum ac liberam esse ab omnibus corporalibus molestiis. Talem
immortalitatem somniarunt Philosophi, quanquam eam non satis firmiter
tenere nec tueri potuerunt. Sed sacrae literae docent de resurrectione
et vita aeterna aliter, eamque spem sic ponunt ob oculos, ut de ea non
possimus ambigere.

Deinde proponit nobis hoc caput quasi imaginem et formam aliquam totius
Mundi originalis. Numerantur enim decem Patriarchae usque ad Diluvium
cum suis posteris, qui pertinent ad Christi lineam. Non autem inutile
studium est, si quis, ut haec a Mose indicata sunt, in charta sibi ob
oculos ponat, ut videat, qui Patriarchae, cum quibus et quamdiu
vixerint, id quod ego per otium feci.1� Habet Cain quoque suam Lineam,
sicut in superiore capite ostendit Moses, nec mihi dubium est, quin
longe numerosiorem posteritatem habuerit, quam Seth iustus.

Ex his duabus familiis ceu stirpibus impletus est orbis terrarum usque
ad Diluvium, in quo isti rami utrinque descendentes, hoc est, tam
bonorum quam malorum posteri, evulsi sunt: Relictis tantum octo
animabus, inter quas tamen una prava fuit. Itaque sicut hoc in capite
egregia species originalis mundi proponitur, Ita inestimabilis ira Dei
et horribilissimus casus est videre istorum decem Patriarcharum
universam propaginem redigi ad octo animas.

Sed reservemus hanc tristem memoriam usque ad suum locum. Nunc hoc
agamus, quod Moses in hoc capite agit, qui vult nos istius seculi
glorias et summam maiestatem considerare. Adam supervixit nepotem
Henoch, nec multo ante Noah natum extinctus est. Nam centum viginti sex
anni intercesserunt. Porro Seth tantum quatuor et decem annis ante Noah
natum mortuus est. Enos autem cum Noah vixit et reliqui Patriarchae
excepto Henoch. Ad hunc modum qui conferunt numeros, videbunt tot canos
Patriarchas, quorum alius septingentos, alius noningentos annos
implevit, simul vixisse, docuisse, gubernasse piorum Ecclesiam.

Haec summa gloria est primi Mundi, quod simul tot bonos, sapientes,
sanctos Viros habuit. Non enim putabimus haec vulgaria simplicium
hominum 

[Seite 246]

esse nomina: Summi heroes fuerunt, quos tulit hic Mundus post Christum
et Iohannem Baptistam. Et nos in novissimo die maiestatem eorum
videbimus et admirabimur. Sicut etiam videbimus res gestas ab ipsis: tum
enim patefiet, quid Adam, quid Seth, quid Methusalah et alii fecerint:

Quid a Serpente antiquo passi sint, Quomodo se spe Seminis contra Mundi
seu Cainitarum iniurias solati et tutati sint, Quam varias insidias sint
experti, Quantam invidiam, odium, contemptum ob gloriam Seminis
benedicti nascituri ex ipsorum stirpe tulerint? Non enim existimandum
est vixisse eos sine summis calamitatibus et crucibus infinitis. Haec in
novissimo die patefient.

Nunc utile et plenum voluptatis est intueri animo quasi oculis in illud
felicissimum seculum, quo tot Patriarchae simul vixerunt, qui fere omnes
primum parentem Adam viderunt excepto Noah.

Cainitarum gloria.

Habuerunt autem et Cainitae suam gloriam: sapientissimos homines in omni
genere civilium negociorum et pulcherrimos Hypocritas, qui plurimum
negotii fecerunt verae Ecclesiae et sanctissimos Patriarchas varie
divexarunt: Ut merito eos numeremus inter sanctissimos Martyres et
Confessores. Nam Cainitae, sicut Moses supra indicavit, statim numero et
industria ceperunt vincere. Etsi autem Patrem Adam coacti sunt revereri,
tamen varia tentarunt ad opprimendam piorum Ecclesiam, praesertim
postquam primus Patriarcha Adam mortuus est. Ideo quoque Cainitae sua
impietate maturarunt Diluvii poenam.

Fuit autem ista Cainitarum potentia et malicia occasio, ut sancti
Patriarchae tanto studiosius et diligentius docerent Ecclesiam suam.
Quot et quam graves isto toto annorum cursu Conciones putamus ab eis
habitas? cum et Adam ac Heua narrarent de prima conditione et gloria
Paradisi, et monuerunt de cavendo Serpente, qui per peccatum tantorum
malorum causa extitit? Quam putabimus eos fuisse diligentes in
explicanda Promissione de Semine? quam cordatos in excitandis suorum
animis, ne aut splendore Cainitarum, aut suis calamitatibus
frangerentur.

Haec omnia omittit Moses, quod et scribi non possint ob prolixitatem, et
servatur eorum revelatio ad illam gloriae et liberationis diem.

Sic Diluvium etsi horribilissimum fuerit, tamen brevissima est eius
descriptio in Mose, voluit enim tantas res relinquere cogitandas
hominibus.

Sic hoc in loco voluit breviter imaginem aliquam primi et originalis
Mundi proponere, qui fuit optimus et tamen habuit magnam copiam
pessimorum hominum, Adeo ut non nisi octo animae in Diluvio sint
servatae. Quid futurum putamus ante diem extremum, siquidem nunc
revelato Euangelio tanta contemptorum est copia, ut verendum sit, ne
brevi praevaleant et repleant Mundum erroribus et Verbum omnino
extinguatur?

[Seite 247]

[Luk. 18, 8] Profecto Christi horribilis vox est, dicentis: ‘Putas ne,
quod Filius [Matth. 24, 37] hominis, cum venerit, inveniet fidem?’
Lucae 18. Et Matth. 24. comparat postrema tempora temporibus Noah. Sunt
horribiles hae voces, sed Mundus securus, ingratus, omnium promissionum
et comminationum Dei contemptor abundat omnibus iniquitatibus et
quotidie magis ac magis depravatur. Postquam enim pontificum Regnum
desiit apud nos, qui tantum formidine poenae rexerunt Mundum, contempta
sana doctrina degenerant homines tantum non in bruta et bestias. Numerus
sanctorum et piorum Praedicatorum minuitur. Omnes indulgent
cupiditatibus suis. Fiet autem, ut novissimus dies sicut Fur obruat
Mundum et deprehendat homines in securitate indulgentes ambitioni,
tyrannidi, libidinibus, avaritiae et omnibus viciis.

Porro ipse Christus haex ita praedixit: non itaque est, ut eum mentitum
esse putemus. Quodsi primus Mundus, qui tantam copiam summorum
Patriarcharum habuit, sic misere corruptus est, Quid nobis non est
metuendum in tanta imbecillitate naturae? Det igitur Dominus, ut in fide
et confessione Filii sui Ihesu Christi quam citissime colligamur ad
Patres illos et intra viginti annos moriamur, ne horribiles illas
postremi temporis miserias et calamitates tum spirituales tum corporales
videamus. Amen.

Hic est liber generationum Adam.

Adam, sicut postea subiungitur, est nomen commune totius generis humani,
Sed tribuitur uni Adae dignitatis gratia, quia est ceu fons generis
humani. Vocabulum Sepher ‘liber’ est, a Saphar, quod significat
enarrare, enumerare. Liber generationum Adam vocatur ipsa enarratio,
enumeratio posteritatis Adam.

[5, 1] In die, quo creavit Deus hominem, ad similitudinem Dei fecit eum.

Haec particula movit excaecatos Iudaeos, ut fabularentur Adamum eo die,
quo creatus est, in Paradiso concubuisse cum sua Heua et eam impregnatam
esse. Huiusmodi fabulas multas habent. Nihil enim sani nec puri ab eis
expectandum est, quod ad Scripturae sensum attinet.

Moses autem hoc vult dicere, quod velit aetatem Adae integram recitare,
et numerare dies vitae eius a die, quo creatus est, ut ostendat simul
ante Adamum nullam fuisse generationem. Distinguenda enim est generatio
a creatione. Generatio ante Adamum non fuit, sed tantum creatio. Adam
igitur et Heua non nati sed creati sunt, idque immediate a Deo ipso.

Addit autem: ‘Ad similitudinem Dei fecit eum’, Ut intelligas, cum
postea dicit genuisse eum Seth, quod numeret annos eius a primo die
creationis eius.

Porro supra diximus, quid similitudo Dei fuerit. Etsi autem fere omnes
pro eodem accipiant similitudinem et imaginem Dei, tamen, quantum 

[Seite 248]

ego diligenti observatione potui deprehendere, est aliqua inter haec duo
vocabula differentia; Nam Zelem proprie vocarunt imaginem seu figuram,
Ut [4. Mose 33, 52] cum dicit Scriptura: ‘Destruite aras imaginum
vestrarum’. Ibi vocabulum nihil significat aliud, quam figuras seu
statuas, quae eriguntur. Demuth vero, quod similitudinem significat, est
perfectio imaginis. Exempli causa, cum loquimur de imagine mortua,
quales sunt in nomismatibus, dicimus: Haec est imago Bruti, Caesaris
etc. Sed ea imago non statim refert similitudinem, non ostendit
lineamenta omnia.

Quod igitur Moses dicit Hominem etiam ad similitudinem Dei factum esse,
ostendit, quod homo non solum referat Deum in eo, quod rationem seu
intellectum et voluntatem habet, sed etiam, quod habet similitudinem
Dei, hoc est, voluntatem et intellectum talem, quo Deum intelligit, quo
vult, quae Deus vult etc.

Ad hanc tum imaginem tum similitudinem Dei perfectam conditus homo, si
non lapsus esset, vixisset inaeternum laetus et gaudio plenus; habuisset
voluntatem hilarem et expeditam ad obediendum Deo: Sed per peccatum tum
similitudo tum imago amissa est. Reparantur tamen aliquomodo [Eph. 4,
23] per fidem, sicut Paulus dicit. Incipimus enim agnoscere Deum et
adiuvat nos Spiritus Christi, ut cupiamus obedire mandatis Dei.

Sed horum donorum tantum primitias habemus: Haec nova Creatura in nobis
tantum incipit, non absolvitur, dum sumus in hac carne. Erigitur
voluntas aliquomodo ad laudandum Deum, ad agendas gratias, ad
confessionem, pacientiam etc.: Sed tantum secundum primitias. Nam caro
suo more sequitur, quae sua sunt, et iis, quae Dei sunt, repugnat. Ita
tantum incipiunt haec dona in nobis reparari, Decimae autem seu
plenitudo huius similitudinis1� contingent in futura vita, postquam
caro peccati per mortem abolita fuerit.

[5, 2] Masculum et foeminam creavit eos, Et benedixit illis, vocavitque
nomen eorum Adam in die creationis illorum.

Supra dixi, nomen generale Adam attributum esse propter excellentiam
Adae soli. Omitto autem hic Rabinorum nugas, qui dicunt nullum virum
esse Adam seu hominem, nisi habeat uxorem: Item nullam foeminam esse
Adam seu hominem, nisi habeat virum. Possunt quidem haec ex Patrum
sermonibus esse orta, Sed Iudaei ea depravant ineptis opinionibus.

Benedictionis autem ideo meminit Moses, ut ostendat eam propter peccatum
non esse ademptam homini. Sicut et Cain hoc donum multiplicationis et
dominii mansit, etsi Fratrem occidisset.

[Seite 249]

[5, 3] Et vixit Adam triginta et centum annis, genuitque in similitudine
sua iuxta imaginem suam et vocavit nomen illius Seth.

Habelis non meminit; decessit enim is sine haerede, et est sepositus, ut
esset nobis Exemplum resurrectionis mortuorum. Cain quoque non meminit,
quod excisus est per peccatum ex Linea Christi et ex vera Ecclesia
eiectus.

Porro quid Adam cum sua Heua his centum annis fecerit, scriptura non
ostendit. Aliqui autem ex nostris Scriptoribus addunt centum annos,
quibus aiunt vixisse Adam cum Heua, antequam Cain interfecerit Habel,
atque ita tribuunt Adae ducentos et triginta annos ante generationem
Seth. Mihi, ut supra quoque commemoravi, verisimile videtur, quod istis
centum annis pii Parentes luxerunt domesticam calamitatem. Nam Adam
primum generavit ex se similes liberos filios et filias post eiectionem
ex Paradiso. Ac fortasse incidit caedes illa in trigesimum annum
Habelis. Non autem videntur liberi multo Parentibus minores natu fuisse.
Nam Parentes non generati sed creati fuere.

Indulsisse igitur dolori pios Parentes credimus et abstinuisse a
consuetudine coniugali, Non eo animo, quo Iudaei fingunt, qui nugantur
Adamum tanquam Monachum perpetuam castitatem vovisse et servaturum
fuisse, nisi ab Angelo iterum cum uxore consuescere esset iussus. Sed
digna ea est fabula, quae narretur Romano Pontifici in quadragesima1�,
non enim dignus est melioribus. Non sic fuit Adam impius; hoc enim esset
ulcisci dolorem, et abiicere donum benedictionis, quod Deus etiam lapsae
naturae reliquit.

Deinde non fuit hoc in manu Adae. Nam, sicut Moses ostendit, masculum
eum creaverat Dominus, cui opus esset Uxore, et qui haberet instinctum
procreandi a Deo in naturam insitum. Si igitur abstinuit, sic abstinuit,
ut dolori ad tempus cederet, quem ex calamitate ista acceperat, et tamen
suo tempore rediret ad Heuam suam.

Quod autem Moses diserte addit de Adam: ‘Genuitque in similitudine
sua, iuxta imaginem suam’, De eo varie disputant Theologi. Sed simplex
sententia haec est: Quod Adam fuit creatus ad imaginem et similitudinem
Dei, vel creata imago a Deo non generata; non enim habuit Parentes. Sed
in hac imagine non mansit: excidit ab ea per peccatum. Itaque Seth, qui
postea nascitur, non nascitur ad imaginem Dei, sed Patris sui Adae, hoc
est, est similis Adae, refert patrem Adam, non solum oris figura, sed
etiam similitudine, ut non tantum haberet digitos, nasum, oculos,
gestus, vocem, loquelam sicut Pater, sed etiam similis esset reliquis
conditionibus tum animi tum corporis, moribus, ingenio, voluntate etc.
In his non refert Seth similitudinem Dei, quam Adam habuit et iterum
amisit, sed similitudinem sui 

[Seite 250]

patris Adam. Haec autem est similitudo et imago non creata a Deo, sed
genita ex Adam.

Includit autem haec imago peccatum Originis et poenam mortis aeternae
propter peccatum Adae inflictam. Sicut autem Adam per fidem in futurum
Semen recuperavit imaginem amissam, Ita Seth quoque postquam adolevit,
Deus per verbum ei impressit similitudinem suam. Sicut Paulus quoque
[Gal. 4, 10] loquitur ad Gal. 4. ‘Iterum vos parturio, donec formetur
in vobis Christus’.

De nomine Seth supra dixi. Imperative significat, ut sit vox imprecantis
et bene ominantis, Quasi dicat: Cain non solum cecidit, sed etiam cadere
fecit Fratrem. Det igitur Deus, ut hic filius ‘Seth’ ‘stet’, et
sit positus tanquam fundamentum firmum, quod Satan non subvertat. Talem
sive benedictionem seu Orationem hoc nomen includit.

[5, 5] Et fuerunt cuncti dies Adam, quoad vixit, nongenti anni et
triginta anni, Et mortuus est.

Haec quoque pars est felicitatis illius temporis, quod homines ad tam
longam aetatem vixerunt, quae hodie, si ad nos compares, incredibilis
est. Queritur autem, quae huius longevitatis ratio et causa fuerit? Nec
mihi displicet, quod quidam dicunt: Et meliores tum fuisse complexiones
et salubriora omnia, quibus ad victum utebantur. Ad haec accessit quoque
summa moderatio in victu, quae sola quantum ad sanitatem conferat, quid
opus est dictu?

Etsi autem saniora corpora fuerunt, quam nunc sunt, tamen neque vigor
membrorum omnium idem nec robur mansit, quod ante Peccatum in Paradiso
habuerant. Adiuvit autem istam corporum benedictionem hoc quoque, quod
post peccatum renovati et regenerati iterum sunt per fidem in promissum
Semen. Itaque etiam peccatum per fidem Seminis infirmatum est. Nos
igitur quantum ab ista iusticia degeneravimus, tantum etiam de robore et
viribus corporum amisimus.

Quod autem ad victum attinet, quis non credat isto tempore unum pomum
praestantius fuisse et etiam plus salubris alimenti praebuisse quam nunc
mille? Radices quoque, quibus usi sunt, maioris odoris, virtutis,
saporis fuerunt quam nunc. Haec omnia, nimirum sanctitas et iusticia,
moderatio, bonitas frugum, aëris quoque salubritas adiuverunt
longaevitatem, Donec tandem accessit nova ordinatio Dei, qua de vita
hominum plurimum diminutum est.

Si vero nostram hodiernam rationem vitae diligenter consideres, magis
corrumpimur cibo et potu, quam alimur. Nam praeterquam quod
immoderatissime vivimus, quantum etiam de bonitate frugum decessit?
Primi parentes autem et moderate vixerunt et tantum ea delegerunt, quae
ad alenda et reficienda corpora idonea erant. Non autem dubium est, quin
post Diluvium omnes fructus degeneraverint, Sicut nostro seculo sentimus
degenerare 

[Seite 251]

omnia. Nec tam differunt hodie Italica vina et fructus a nostris quam
fructus ante Diluvium ab iis, qui post Diluvium ex illa salsugine maris
et putredine nati sunt.

Haec igitur et alia commemorant quidam tanquam causas tantae
longaevitatis, quae non improbo. Sed mihi hoc unum satis est, quod Deus
eos in optima portione mundi voluit tam diu vivere. Et tamen videmus,
sicut [2. Petri 2, 4] Petrus dicit, quod Deus ne quidem originali Mundo
voluit parcere, sicut nec Angelis in coelo. Tam horribilis res est
peccatum. Sodoma et Gomorra fuerunt optima portio terrae et tamen
propter peccatum perierunt. Sic ubique ostendunt sacrae literae
magnitudinem peccati et hortantur ad timorem Dei.

Nunc igitur habemus basin seu potius fontem generis humani, Adamum cum
sua Heua. Ex his nascitur Seth, primus ramus huius arboris. Quia autem
post natum Seth octingentis annis supervixit, eo toto tempore magnam
posteritatem vidit et habuit Adam. Hoc fuit quoque tempus iusticiae
renovatae per promissionem Seminis futuri. Sed postea, cum
multiplicarentur homines, et miscerentur filii Dei cum filiabus hominum,
ibi mundus cepit corrumpi et istorum sanctorum Patriarcharum maiestas
contemni.

Iucundissimum autem spectaculum est, si adhibeas laborem supputandi,
videre, quomodo isto seculo originalis Mundi tot cani Patriarchae simul
vixerint. Nam si annos primi parentis Adae diligenter numeres, videbis,
quod amplius quinquaginta annis cum Lamech vixerit, patre Noah. Vidit
itaque Adam omnes posteros suos usque in nonam generationem, habentes
infinitam pene multitudinem filiorum et filiarum, quam Moses non
numerat, contentus, quod stipitem et proximos ramos usque ad Noah
numerarit.

Fuerunt autem sine dubio in isto quoque numero multi praestantes Sancti,
quorum si historiam haberemus, omnes mundi historias superaret. Nihil
enim ad eam exitus filiorum Israel de Aegypto, nihil transitus per mare
rubrum, per Iordanem, Nihil captivitates et reductiones etc. Sed sicut
originalis Mundus periit, ita quoque periit historia eius. Primum itaque
locum in Historiis habet historia Diluvii, ad eam si alias conferas, vix
scintillae quaedam sunt. De priore autem mundo nihil quam nomina
habemus, quae tamen ipsa ceu notae maximarum historiarum sunt.

Fortasse vixit Heua quoque ad octingentesimum annum et vidit tam magnam
posteritatem. Quae autem eius cura, qui labores, quae studia in
visitandis, ornandis, docendis nepotibus? Quae cruces quoque et qui
gemitus, quod Cainitarum generatio tanto conatu se opposuit verae
Ecclesiae? Sunt tamen aliqui ex iis etiam conversi fortuita
misericordia.

Vere igitur aureum illud seculum fuit, ad quod nostra aetas vix lutea
dici meretur, siquidem novem Patriarchae cum sua posteritate simul
vixerunt consentientes in promissionem Seminis benedicti. Haec omnia
Moses indicat, non explicat, alioqui esset haec historia historiarum.

[Seite 252]

Unam tamen noluit transire de Henoch, qui septimus ab Adam fuit, tanquam
maxime insignem. Quanquam hic quoque incredibili brevitate utitur.
Reliquorum enim tantum nomina et annorum numerum ponit. Henoch autem sic
pingit, ut caeteros Patriarchas negligere et quasi deformare videatur,
tanquam impios aut saltem neglectos a Deo. Num enim Adam, Seth, Cainam
cum suis posteris non ambularunt coram Deo? Cur igitur de solo Henoch
hoc praedicat? Num autem Henoch sic a Domino translatus est, ut reliqui
Patriarchae non sint apud Deum et non vivant? Imo vivunt et nos
videbimus eos in novissimo die in maxima gloria fulgentes.

Quare igitur Moses Henoch sic praefert? Cur non eadem de aliis quoque
praedicat? Qui etsi non rapti a Domino sed mortui sunt, tamen cum Deo
ambularunt. De Enos quoque supra audivimus magnas res eius temporibus
gestas, siquidem tum nomen Domini invocari ceptum est, hoc est, cepit
reflorescere verbum et cultus Dei, ambulatum itaque tum quoque est cum
Deo. Sed cur id Moses de Enos non dicit et de solo Henoch dicit? Haec
enim verba sunt:

[5, 21 –24] Porro Henoch vixit sexaginta quinque annis, et genuit
Methusalah. Ambulavit autem Henoch cum Deo, postquam genuit Methusalah,
trecentis annis, et genuit filios et filias. Et facti sunt omnes dies
Henoch trecenti sexaginta quinque anni, Ambulavitque cum Deo, et non
apparuit, quia tulit eum Deus.

Quod dicit: Ambulasse eum cum Deo, neutiquam monachorum more intelligi
debet, quod in privato angulo se continuerit, et ibi monasticam [Matth.
5, 14] vitam vixerit. Quin super candelabrum seu, ut Christus loquitur,
in montem poni oportet tantum Patriarcham, ut fulgeat in publico
ministerio.

[Judä 14] Sicut eum quoque celebrat Apostolus Iudas in sua Epistola:
‘Prophetavit, inquit, de his septimus ab Adam Henoch dicens: Ecce
veniet Dominus in Sanctis millibus suis, facere iudicium contra omnes et
arguere omnes impios de omnibus operibus impietatis eorum, quibus impie
egerunt, et de omnibus duris, quae locuti sunt contra Deum peccatores
impii’.

�, sed verisimile est mansisse in hominum memoria, ceu per
traditionem, Patriarcharum sancte tum dicta tum facta, fortasse
scripserunt quoque. Hoc igitur ministerium in publico Moses celebrat et
pium Henoch extollit tanquam Solem aliquem prae omnibus Mundi originalis
Doctoribus seu Patriarchis.

Unde colligimus fuisse in Henoch singularem plerophoriam Spiritus sancti
et animi magnitudinem praestantem, quod summa fiducia prae aliis
Patriarchis Satanae et Cainitarum Ecclesiae se opposuit. Non enim, ut 

[Seite 253]

supra diximus, Ambulare cum Deo est in desertum fugere aut latere in
angulo, Sed prodire secundum vocationem et se opponere iniquitati et
maliciae Satanae et Mundi, ac confiteri Semen mulieris, damnare Mundi
religionem et studia, praedicare per Christum aliam vitam post hanc
vitam etc.

In hoc genere vitae vixit pius Henoch annis trecentis, tanquam summus
Propheta et Pontifex, qui sex Patriarchas Doctores habuit. Merito igitur
celebrat eum Moses, tanquam optimum Discipulum a pluribus iisque optimis
et excellentissimis Magistris institutum et eruditum ac a Spiritu sancto
sic ornatum, ut sit Propheta Prophetarum et Sanctus Sanctorum in isto
originali Mundo. Sic primum ratione officii et ministerii magnus est
Henoch.

Secundo etiam ideo praedicatur prae aliis, Quia voluit Deus eum esse
Exemplum toti Mundo in consolationem et confirmationem fidei de futura
vita. Ideo aureis literis hic textus scribendus et in ima cordium
infigendus erat.

Atque hic iterum ostenditur, quid sit cum Deo ambulare: Nempe praedicare
aliam vitam, quam haec est, docere de futuro Semine, de conterendo
capite Serpentis et destruendo regno Satanae. Haec fuit praedicatio
Henoch, qui tamen fuit Maritus et Paterfamilias, qui habuit Uxorem et
Liberos ac gubernavit Familiam, qui victum paravit labore suo. Ne iterum
cogites de monastica vita, quae speciem habet, quasi sit ambulare cum
Deo. Cum igitur vixisset pius vir post natum Methusalah annis trecentis
in summa religione, fide, pacientia et mille crucibus, quas tamen fide
in futurum Semen vicit, non apparuit amplius.

Hic vide verba plena gravissimis affectibus. Non dicit, quod de aliis
Patriarchis dixit ‘Mortuus est’, sed ‘disparuit’. Id quod omnes
Doctores studiose observarunt tanquam certum Argumentum resurrectionis
mortuorum. In Ebraeo breviter, sed significantissime sententia exposita
est, sic enim habet: Et ambulavit Henoch cum Deo, Ve enenu: ‘Et non
ipse’. Significat praeter spem et opinionem omnium reliquorum
Patriarcharum amissum esse seu disparuisse Henoch et desiisse inter
homines esse.

Sine dubio igitur Pater et Avus eius gravissima iactura tanti viri
consternati sunt. Norant enim, quanto studio docuisset religionem, quam
multa passus esset. Hunc igitur virum, qui testimonium pietatis habebat
coram Deo et hominibus, cum subito amittunt, quid putas eis fuisse
animi?

Hic igitur da mihi aut Poëtam aut Rhetorem copiosum, qui hunc locum pro
dignitate et cum affectu tractet. Enos, Seth et omnes alii Patriarchae
nesciunt, quo raptus sit Henoch. Querunt igitur eum, querit filius
Methusalah, querunt alii liberi et nepotes. Suspecta eis erat Cainitarum
malicia. Itaque fortasse cogitarunt eum sicut Habelem occisum et clam
sepultum esse.

[Seite 254]

Donec tandem Deo revelante per Angelum didicerunt ab ipso Deo raptum et
in Paradisum esse collocatum. Id autem non primo nec altero die
cognorunt, sed fortasse multis intercedentibus aut mensibus aut annis.
Interim sancti Viri miserabilem conditionem planxerunt tanquam occisi ab
hypocritis Cainitis. Hoc enim regulare est, quod semper consolationem
praecedit crux et afflictio. Non enim Deus consolatur nisi tristes,
sicut etiam non vivificat nisi mortuos, non iustificat nisi peccatores.
Ex nihilo enim creat omnia.

Insignis illa igitur Crux et afflictio sanctorum Patriarcharum fuit,
quod viderunt illum sublatum et nusquam apparere, qui totum Mundum
gubernarat sana doctrina et multa praeclare in omni vita fecerat. Dum
igitur lugent et sancti Viri casum dolent, Ecce adest consolatio et
revelatur eis, quod Dominus Henoch tulerit. Talem textum non habemus de
ullo alio homine nisi de Elia: Voluit igitur Deus statim in originali
mundo per manifestum Exemplum testari, quod post hanc vitam praeparavit
aliam vitam suis Sanctis, in qua cum Deo vivant.

Porro Ebraeum verbum Lakah non significat ‘transtulit’, sicut nostra
translatio fere sonat, Sed ‘ad se recepit’. Sunt igitur haec verba
verba vitae, quae Deus per aliquem Angelum patri Henoch et toti isti
generationi Sanctorum revelavit: Ut haberent consolationem et
promissionem vitae aeternae, non solum in verbo, sed etiam in ipso
facto, sicut antea in Habele quoque. Quam enim putas eis iucundam hanc
fuisse concionem, cum audierunt, Henoch non mortuum, non ab impiis
occisum, non fraude et insidiis Satanae sublatam, sed ab ipso Deo
vivente et omnipotente receptum esse?

Hoc est insigne illud ornamentum, quod in hoc capite potissimum voluit
conspici Moses: Quod scilicet Deus omnipotens non anseres, non vaccas,
non ligna, non lapides, non mortuos ad se recipit, sed ipsum Henoch, ut
ostendat hominibus esse paratam et reservatam aliam ac meliorem vitam,
quam est haec vita tot calamitatibus et malis referta. Licet enim Henoch
quoque sit peccator, tamen ita excedit ex hac vita, ut Deus ei conferat
et afferat aliam et aeternam vitam. Siquidem cum Deo vivit, et Deus eum
ad se recipit.

Ambulavit itaque Henoch coram Deo, hoc est, fuit in hac vita fidelis
testis, quod post hanc vitam aeternam vitam homines victuri sint
beneficio Seminis promissi. Haec enim est vita coram Deo, non illa
animalis et corruptioni obnoxia. Sicut igitur hoc constanter
praedicavit, ita in ipso implet et verificat Deus hanc praedicationem,
ut credamus et certo statuamus Henoch, hominem scilicet similem nobis,
ex carne et sanguine natum, sicut nos, ex carnali Adam, ad Deum raptum
esse et vivere Dei vitam, hoc est, aeternam vitam.

Priusquam illa sanctorum Patrum generatio haec sciret, horribile fuit
audire, quod Henoch, vir tam sanctus, sic disparuisset, ut, ubi esset
aut 

[Seite 255]

quomodo periiset, nemo sciret. Itaque in magno luctu pii Parentes et
Maiores fuerunt. Sed postea incredibilis leticia et consolatio eis
obiecta est, cum audirent, Filium suum cum ipso Deo vivere, et a Deo
translatum ad angelicam vitam.

Hanc consolationem ostendit Deus Seth (qui tum summus Propheta et
Pontifex erat, postquam Pater eius Adam in fide Seminis benedicti annos
quinquaginta septem ante obdormierat), agenti tum annum ferme
octingentesimum et sexagesimum. Is, ut senex et iam plenus dierum, atque
ideo sine dubio (confirmatus fide futuri benedicti Seminis) anxie
exspectans liberationem corporis sui ac ad populum suum congregari
desiderans, maiore alacritate brevi post, nempe quinquaginta duos annos,
mortem subiit, qui illi admodum breve fuerunt tempus, quo sanctus senex
Testamentum suum condidit, filios ac nepotes visitavit, ac illis
praedicavit admonens, ut perseverarent in fide promissi Seminis et
sperarent vitam aeternam, ad quam Henoch, filius suus, ipsorum autem
Pater, translatus, vivat cum Deo. Ad hunc modum sanctus Senex inter suos
agens, et singulis valedicens et benedicens in gaudio et saturitate
dierum se et illos consolatus est et docuit.

Si mihi intra sex menses moriendum esset, vix haberem satis temporis ad
condendum Testamentum. Admonerem enim homines de summa praedicationis
meae, hortarer et urgerem, ut in ea perdurarent, Quantum animo
praevidere possem, monerem, ut caverent scandala doctrinae. Haec non uno
die, nec mense uno possunt absolvi. Igitur quinquaginta anni, quos Seth
post raptum Henoch vixit, brevissimum (Nam spirituales homines longe
aliam rationem supputandi temporis haben quam filii huius seculi) tempus
fuerunt, quo suos docuit de magnifica ista consolatione, quod post hanc
vitam speranda sit alia vita, quam Deus in eo revelavit, quod Henoch,
carnem et sanguinem nostrum, ad se recepit.

Nolite igitur, inquit, sequi vestras concupiscentias, sed hanc vitam
contemnite et sperate meliorem. Quid enim mali haec praesens vita non
habet? Quod morbis, quantis periculis, quam horribilibus casibus est
obnoxia? Ut interim, quae summa sunt, taceamus, illa scilicet
spiritualia mala, quae conscientiam exercent et cruciant: Lex, Peccatum,
Mors ipsa.

Quid igitur est, ut hanc vitam tantopere expetatis, noc ea videamini
exaturari posse? Ultro abrumpenda erat: Nisi Deus ideo nos vellet
vivere, ut praedicaremus eum, ei ageremus gratias et serviremus
Fratribus nostris. Hoc obsequium igitur studiose praestemus Deo et
festinemus suspiriis nostris ad veram vitam, ad quam Filius meus et
Frater vester, Henoch, translatus est per ipsum Deum. Haec et similia
sanctus Senex post consolationem hanc cognitam docuit.

Sine dubio autem, postquam intellexerunt Henoch vivum a Domino
translatum ad immortalitatem, optaverunt se quoque eodem modo, aut
saltem per mortem, liberari ex hac calamitosa vita.

[Seite 256]

Si autem sancti Patriarchae tam anxie desideraverunt futuram vitam ob
Habel et Henoch, quos norant cum Deo vivere, Quanto magis nos id [Apg.
3, 15] decet Ducem Christum ἀρχηγὸν τῆς ζωῆς habentes?
sicut Petrus Act. 3. vocat. Hunc illi crediderunt futurum. Nos scimus
eum exhibitum et abiisse ad Patrem, ut pararet nobis mansiones ac sedere
ad dextram Patris et interpellare pro nobis.

An non igitur suspirare ad futura, et haec praesentia odisse debebamus?
Non enim nobis, ut illis Henoch aut Habel, spem vitae melioris ostendit,
sed ipse Christus, dux et auctor vitae. Debebamus igitur magno animo
contemnere vitam et mundum et pleno pectore anhelare ad futuram gloriam
aeternae vitae.

Sed hic sentimus, quanta infirmitas sit carnis furentis studio et amore
praesentium, non gaudentis autem de certissima futura vita. Quomodo enim
non est certissima, cuius tot testes habemus, Habel, Henoch, Eliam, imo
ipsum caput et primitias resurgentium, Christum? Dignissimi igitur odio
Dei et hominum sunt impii Epicurei. Digna quoque odio nostro est caro
nostra, quae nos quoque ad Epicureismum saepe sollicitat, dum et toti
demergimur in curas temporales et aeterna bona tam secure negligimus.

Notanda igitur ista verba sunt et diligenter infigenda animis, quod
Henoch raptus et acceptus est, non a Patriarcha aliquo, non ab Angelo,
sed a ipso Deo. Haec enim est illa consolatio, quae sanctis Patriarchis
tolerabilem mortem fecit, ut etiam cum gaudio ex hac vita emigrarent.
Viderunt enim Semen sibi promissum iam tunc, antequam esset exhibitum,
belligerari cum Satana, et contrivisse eius Caput in Henoch. Idem de se
et de omni credentium posteritate speraverunt, ac Mortem securissime
contempserunt, tanquam quae non esset mors, sed somnus quidam, ex quo
evigilaturi essent ad aeternam vitam. Credentibus enim mors non est
mors, sed somnus quidam. Nam cum terror, stimulus et vis illa mortis
abest, non potest dici mors. Quanto igitur maior fides est, tanto mors
est imbecillior; Quanto autem fides minor est, tanto mors est acerbior.

Admonemur autem hic quoque peccati nostri. Si enim Adam non peccasset,
non essemus nos homines mortui, sed sicut Henoch sine timore et dolore
rapti ex hac animali vita ad aliam meliorem et spiritualem vitam. Nunc,
cum vitam amiserimus, ostendit nobis haec Historia restitutionem
Paradisi et vitae non desperandam esse. Caro quidem dolore carere non
potest, Sed cum conscientia pacata est, mors habet similitudinem
Syncopis, per quam transimus in requiem. Ille carnis dolor abfuisset in
innocenti natura, essemus enim rapti, quasi per somnum, ac mox
evigilantes fuissemus in coelo et vixissemus angelicam vitam. Nunc
autem, cum caro peccato corrupta sit, oportet eam prius morte aboleri.
Sic Henoch fortasse recubans in graminoso loco et orans obdormivit et
dormiens raptus est a Deo sine dolore, sine morte.

[Seite 257]

Observemus igitur hunc locum, quem Moses voluit extare, tanquam
historiam primi Mundi maxime memorabilem. Quid enim potuit insignius
fieri, quam quod Homo corruptibilis, peccator, natus de carne et
sanguine peccato imbuto et corrupta, ita mortem vincit, ut tamen non
moriatur? Christus homo est et iustus, sed peccata nostra faciunt, ut
acerbissimae morti subiiciatur, ex qua tertio die liberatur, et ipse se
excitat ad aeternam vitam. In Henoch igitur hoc singulare est, quod non
moritur, sed rapitur morte non interveniente ad spiritualem vitam.

Rabini dignissimi odio sunt: quicquid enim Scriptura habet maxime
insigne, hoc foedissime depravant. Sic de Henoch hoc in loco garriunt,
fuisse quidem eum bonum et iustum, sed valde inclinatum ad cupiditates
carnales, Deum igitur eius misertum, et antevertisse eum morte, ne
peccaret et damnaretur.

Quaeso te: An non hoc est egregie hunc textum depravare? Quid enim opus
de solo Henoch dicere, quod habuerit malas inclinationes, quasi vero eas
non habuerunt, et senserunt quoque reliqui Patriarchae?

Deinde cur non observant, quod Moses bis dicit: Ambulasse eum cum Deo?
Hoc profecto testimonium est, quod non indulserit tentationibus, sed eas
fide fortiter vicerit. Iudaei autem cum de malis inclinationibus
loquuntur, intelligunt libidinem, avaritiam et similes motus. Sed Henoch
sine dubio vixit in gravioribus tentationibus et cum Paulo sensit palum
illum. Indies cum antiquo Serpente luctatus est, tandem bene vexatus et
attritus omni genere tentationum, iussus est a Domino ex hac vita
decedere et transire in aliam.

Qualis autem ea vita sit, quam vivit, nos, qui adhuc caro et sanguis
sumus, non possumus scire. Satis autem nobis est, quod scimus eum etiam
corpore raptum esse. Id quod Patriarchae sine dubio intellexerunt ex
revelatione, quibus morituris hac consolatione opus fuit. Tantum nos
quoque scimus. Quid autem faciat, ubi sit et quomodo vivat Henoch,
nescimus: vivere eum scimus, sed certe non hac animali vita, est enim
apud Deum, sicut textus clare dicit.

Memorabilis itaque haec est Historia, per quam Deus voluit primo et
originali mundo commendare spem melioris vitae post hanc vitam.

Postea in secundo Mundo, qui habuit legem, dedit Deus exemplum Eliae,
qui etiam inspectante servo Heliseo a Domino raptus est.

Nos in novo Testamento sumus tanquam in tertio Mundo, habemus autem
illustrius Exemplum, ipsum Christum, Liberatorem nostrum, ascendentem ad
coelos, cum aliis multis Sanctis. Voluit enim Deus omnibus seculis
extare testimonia resurrectionis mortuorum, ut ab hac vita foetida ac
multis calamitosa abduceret animos nostros, In qua tamen Deo, quamdiu
ipsi visum est, servimus obeundis politicis et civilibus officiis, ac
imprimis instituendis aliis ad pietatem et noticiam Dei. Sed hic
manentem 

[Seite 258]

[Hebr. 13, 14] locum nos habemus, Ebrae. 13. Abiit enim Christus ad
Patrem, ut nobis [Joh. 14, 3] pararet mansiones aeternas, Ioh. 14.

Sicut autem apud nos invenias, quibus haec ridicula et non satis digna
fide iudicentur, Ita non dubium est tum quoque a maiori parte pro
ridiculo hanc Historiam esse habitam. Mundus enim semper sui similis
est. Sunt itaque haec divina autoritate commendata literis, et scripta
Sanctis ac fidelibus, ut ea legerent, intelligerent, crederent et
sequerentur. Ostendunt enim manifestam victoriam mortis et peccati,
ostendunt certam consolationem victae legis, irae et iudicii divini de
Henoch. Quare piis his Historiis nihil potuit esse iucundius aut
gratius.

Sed in novo Testamento vere exundat mesericordia Dei; etsi enim
huiusmodi Historias non abiicimus, Tamen habemus longe maiores, nempe
ipsum Filium Dei ascendentem ad coelos et sedentem ad dexteram Dei. In
eo videmus caput Serpentis plane contritum esse et vitam iterum
restitutam, quam in Paradiso amisimus. Hoc longe plus est, quam quod
Henoch et Elias translati sunt. Et tamen voluit Deus hoc modo originalem
Mundum et sequentem, qui Legem habuit, consolari.

Haec igitur principalis doctrina est in his quinque Capitibus proposita,
quod homines sunt mortui, et revixerunt. Per Adam enim omnes sunt
mortui. Qui autem crediderunt, hi per Semen promissum revixerunt, Sicut
testatur historia Habelis et Henoch. In Adam, Seth et aliis mors est
designata, sic enim scribitur: ‘Et mortuus est’. Sed in Habele et
Henoch ostensa est resurrectio mortuorum et vita immortalis.

Omnia autem eo pertinent, ne desperemus in morte, sed ut certo
statuamus, quod qui credunt in Semen promissum, vivent et rapienter ad
Deum, sive ex aqua sive igni sive ex patibulo sive ex sepulchro. Volumus
igitur et debemus vivere, ac quidem aeternam vitam, quae post hanc vitam
restat per Semen promissum.

[5, 28. 29] Vixit autem Lamech centum octoginta duobus annis, et genuit
filium, vocavitque nomen eius Noah, dicens: Iste consolabitur nos ab
operibus et laboribus manuum nostrarum in terra, cui maledixit Dominus.

Obiter incidit Moses in hanc Historiam de nomine Noah, quae tamen
meretur, ut eam introspiciamus diligentius. Lamech vixit, cum auferretur
Henoch ex hac vita ad aliam immortalem vitam. Postquam igitur Deus
ostendit tantam gloriam et tam insigne miraculum, ut Henoch, hominem
similem nobis, ex isto humili genere vitae (Nam Maritus et Paterfamilias
fuit, qui habuit filios, filias, familiam, agros, pecudes) transferret
ad aeternam vitam, Ibi animati et incensi gaudio sancti Patres in eam
opinionem venerunt, ut existimarent nunc in propinquo esse illum laetum
diem promissionis 

[Seite 259]

implendae. Singularis enim significatio divinae misericordiae fuit, quod
Henoch vivus ad Dominum est raptus.

Sicut itaque Adam et Heua post promissionem factam in eam spem venerant,
ut Cain putarent esse illud Semen, prae nimia laeticia, quod videbant
hominem sibi similem, Ita quoque pio errore iudico Lamech hoc nomen
indidisse nato Noah et dixisse: ‘Ille consolabitur nos, et liberabit
ab aerumnis huius vitae’. Cessabit iam peccatum originale et poena
peccati originalis. Restituemur in integrum, desinet maledictio, quam
terra propter peccatum Adae tulit, desinent aliae miseriae propter
peccatum inflictae generi humano.

Ad hunc modum, postquam Lamech avum suum sine dolore, sine morbo, sine
morte raptum in Paradisum vidit, putat futurum, ut statim sequatur tota
Paradisus. Iudicat Noah esse promissum Semen ac reparaturum esse Orbem
terrarum. Diserte enim urget, maledictionem tollendam esse. Atqui
maledictio seu poena peccati non potest tolli, nisi prius tollatur ipsum
peccatum originis.

Rabini igitur, pestilentes depravatores Scripturae, digni odio sunt. Hi
enim hunc locum sic depravant: Quiescere nos faciet ab operibus et
laboribus manuum nostrarum, hoc est, ostendet faciliorem rationem
colendae terrae, ut scilicet iunctis tauris vomere proscindatur terra,
non fodiatur hominum manibus sicut hactenus solitum fuit.

Miror autem, Lyrae quoque placere hanc sententiam et sequi. Nosse enim
debebat illum usitatum depravandae Scripturae morem, quo Iudaei ubique
utuntur, dum ea, quae spiritualia sunt, transferunt tantum ad
corporalia, ut habeant gloriam apud homines. Quid enim indignius potest
sancto Patriarcha dici, quam quod huius compendii causa, quod ventris
proprie fuit, tam exultaret nato filio Noah?

Maior cura anxit animum eius, nempe ira Dei et mors cum omnibus aliis
calamitatibus huius vitae. His sperabat Noah impositurum finem. Ideo
exultabat gaudio, bene ominabatur et in hanc spem etiam alios vocabat.
Non de aratro, non de iumentis, non de aliis levioribus rebus ad hanc
vitam pertinentibus erat sollicitus, sicut coeci Iudaei delirant.
Sperabat Filium suum Noah Semen illud futurum, quod restitueret priorem
illum statum Paradisi, ubi maledictio nulla fuit. Nunc autem, inquit,
sentimus maledictionem in ipsis laboribus manuum nostrarum, quod etiam
summo studio culta terra tamen sentes et tribulos producit. Sed nunc
surget novum et beatum seculum, cessabit maledictio terrae nobis propter
peccatum inflicta, quia peccatum cessabit. Haec vera huius loci
sententia est.

Sed pius Pater decipitur. Nam illa gloria reparationis non debebatur
filio hominis, sed Dei Filio. Inepti itaque Rabini sunt: Etsi enim
manibus non fodiatur terra, sed iumenta adhibeantur, tamen nondum
cessavit labor 

[Seite 260]

manuum. Et raptus Henoch non ostendebat aliquam corporalem consolationem
ventri gratam, sed liberationem a peccato et morte. Ideo Lamech quoque
sperat per Noah restitutionem prioris status. Videbat enim initium esse
factum huius mutationis in avo Henoch, ac certus erat iam in foribus
esse liberationem seu restitutionem omnium.

Sicut Heua cum peperisset Primogenitum, dicebat: ‘Possedi virum a
Domino’, qui scilicet inflictas peccati poenas tollat et nos
restituat. Sicut autem Heua fallitur, Ita quoque nimio desiderio
restitutionis mundi fallitur etiam bonus Lamech.

Ostendunt autem haec, quam ardenter sancti Patriarchae illam
restitutionem optarint, sperarint et suspiraverint. Etsi enim
erraverunt, sicut Heua errat et fallitur in Cain: Tamen hoc ipsum
desiderium liberationis est ex Spiritu sancto et arguit veram ac
constantem fidem in Semen promissum. Et quod Heua filium suum Cain,
Lamech filium suum Noah appellat, hae [Röm. 8, 22] sunt voces, sicut
Paulus ad Rom. 8. appellat, parturientis creaturae et suspirantis ac
putantis instare resurrectionem mortuorum, liberationem a peccato, et
restitutionem omnium.

Simplicissima igitur et vera sententia est, quod, postquam Lamech nepos
videt avum Henoch sublatum ex istis miseriis, afflictionibus et
laboribus peccati originalis cum certa significatione futurae vitae
eique nascitur Filius, appellat eum Noah, hoc est, quietem, quia sperat
futurum, ut per eum liberatio a maledictionibus peccati et ipso peccato
contingat. Haec interpretatio est analoga fidei et confirmat spem
resurrectionis et vitae aeternae.

Apparet itaque hic illa horribilis ingratitudo nostri seculi, quod isti
sanctissimi Viri, quorum calceos ut purgemus, indigni sumus, tantum
desiderium futurae vitae ubique ostendunt. Quantum autem differt habere
rem et desiderare? Fuerunt illi Patriarchae homines sanctissimi et
summis donis ornati, tanquam Heroes totius mundi. In his videmus summum
desiderium futuri Seminis. Id apud eos in summo praetio est, ita
sitiunt, esuriunt, ardent, ita inhiant in Christum venturum. Nos autem,
qui habemus Christum praesentem, exhibitum, donatum, glorificatum,
sedentem ad dextram Dei et interpellantem pro nobis, contemnimus eum et
multo habemus vilius quam ullam aliam creaturam. O miseriam, O peccatum!

Videmus igitur, quae sit seculorum differentia. Mundus originalis est
optimus et sanctissimus. Sunt in eo nobilissimae gemmae totius generis
humani. Post Diluvium etiam aliquot insignes et magni viri sunt
Patriarchae, Reges, Prophetae, qui etsi Patriarchis ante Diluvium non
sunt similes, tamen in eis quoque elucet insigne desiderium Christi.
Sicut ipse [Luk. 10, 24] Christus dicit Lucae 10: ‘Multi Reges et
Prophetae voluerunt videre, quae vos videtis, et non viderunt’.
Nostrum seculum, quod est novi Testamenti, cui exhibitus est Christus,
est velut putamen et fex mundi: Nihil enim habet vilius Christo, quo
prior Mundus nihil habuit preciosius.

[Seite 261]

Huius gravissimi mali quae est causa? Nimirum sancta nostra Caro, Mundus
et Diabolus. Fastidimus praesentia ultra modum. Nam verum est, quod
dicitur: Omne rarum carum, vilescit quotidianum.1� Item illud Poëtae:
Minuit praesentia famam. Sumus ditiores Patriarchis, quod ad ipsam
revelationem attinet. Sed ipsi maiore in pretio etiam minorem
revelationem [5. Mose 32, 15] habuerunt et fuerunt tanquam amatores
sponsi. Nos autem sumus ille impinguatus, incrassatus et dilatatus
servus, quia abundamus verbo eoque nimis opulenter obruimur.

Igitur sicut Mundus primus optimus et sanctissimus fuit, Ita finalis
mundus est pessimus et sceleratissimus. Quia autem Deus primo et
originali mundo non pepercit, quia etiam secundum Mundum subvertit, una
Monarchia post aliam, uno Regno post aliud exciso: Quid putamus futurum
de hoc finali Mundo, securissime contemnente Christum illum
Desiderabilem, sicut [Hagg. 2, 8] Hag. 2. appellatur, ingerentem se
nobis usque ad fastidium per Verbum et per Sacramenta?

[5, 32] Noah vero cum quingentorum esset annorum, genuit Sem, Ham et
Iapheth.

Est hic quoque magna brevitas. Sed Moses suo more res maximas
paucissimis verbis complectitur, quas Lector ignavus non observat. Quid
igitur, inquies, est, quod Noah quingentesimo anno primum generat? Aut
singularis et gravissima tentatio fuit, si tamdiu habuit sterile
coniugium, aut summa castitas, si tamdiu a coniugio abstinuit: Id quod
mihi verisimilius videtur. Nihil hic dico de Papistarum foeda castitate,
nihil de nostra. Prophetas et Apostolos, reliquos etiam Patriarchas
inspice, qui sine dubio casti et sancti fuerunt. Sed quid ad hunc Noah,
qui masculus est et tamen sine coniugio quingentis annis caste vixit?

Inter mille nostro seculo vix unum reperias, qui in trigesimum annum a
mulierum consuetudine abstineat. Noah autem cum per tot annos vixisset
coelebs, tandem uxorem ducit et generat. Id autem certum Argumentum est
fuisse eum aptum coniugio ante id tempus, sed certa causa abstinuisse.

Primum itaque necesse est singulare castitatis donum in eo fuisse et
naturam pene angelicam. Non enim videtur in hominem posse cadere, ut
quingentos annos sine uxore vivat.

Deinde ostendit hoc ipsum singularem displicentiam, quam Noah habuit in
mundo. Cur enim putabimus eum abstinuisse a coniugio, nisi quod vidit
patrueles et fratueles omnes degenerare in gygantes seu Tyrannos et
replere mundum iniuriis? Cogitavit itaque se potius liberis carere
velle, quam tales habere. Existimo itaque nunquam fuisse ducturum
uxorem, nisi admonitus et iussus esset aut a Patriarchis, aut ab Angelo
aliquo. Nam qui in 

[Seite 262]

quingentesimum usque annum abstinet, is etiam, quod reliquum est vitae,
a coniugio abstinebit.

Sic brevibus quidem verbis maximas res Moses ostendit, et quod imperitus
Lector non animadvertet, cum de castitate nihil videtur loqui, celebrat
castitatem Noah supra omnium castitatem, qui fuerunt in primo et
originali Mundo, ut sit exemplum angelicae castitatis.

Iudaei suo more nugantur et fingunt Noah ideo abstinuisse a coniugio,
quod norat Deum Diluvio perditurum mundum. Si itaque reliquorum
Patriarcharum more mature uxorem duxisset, utpote anno centesimo aut
infra, solus fere intra quadringentos annos replevisset orbem terrarum
ac tum coactus esset Deus ipsum cum tota generatione delere. Affingunt
postea hoc Sem ideo vocari primogenitum, quia primus sit circumcisus.

In summa, Iudaei depravant omnia et inflectunt in suos carnales affectus
et glorias. Cur enim non (Si haec causa fuit, cur Noah a coniugio
abstineret) etiam reliqui Patriarchae a generatione et coniugio
abstinuerunt? Frivola itaque et nihili commenta sunt. Cur non hoc potius
urgent fuisse singulare donum in Noah, quod, cum esset masculus, tamen
tot annos abstinuit a coniugio? Nullum igitur tantae continentiae
exemplum extat in tota serie omnium temporum.

Papistas offendit, quod Genesis toties meminit de Patribus, quod
genuerint filios et filias. Dicunt itaque esse librum, in quo nihil sit,
quam quod Patriarchae nimis amantes fuerunt suarum Uxorum, ac putant
obscoenitatem esse, quod de talibus rebus Moses tam studiose meminit.

Sed impura corda etiam summam castitatem probris incessunt. Si enim
praestantissima castitatis exempla vis intueri, Mosen lege commemorantem
de Patriarchis, quod non nisi provecta aetate ad nuptias accesserint. Et
inter hos tanquam insignis stella lucet Noah, qui in quingentesimum
usque annum continet. Huius summae castitatis nulla exempla in Papatu
invenies. Etsi enim quidam corporibus non peccant, tamen quanta animorum
foeditas est et obscoenitas? Ac ista poena est coniugii neglecti, quod
Deus voluit esse remedium corruptae naturae.

Alia autem causa fuit, quod Noah abstinuit: Non damnavit coniugium, non
iudicavit profanum genus vitae esse. Vidit superiorum Patriarcharum
posteros degenerasse in impiam Cainitarum generationem. Tales Filios non
potuit ferre, Sed expectavit in timore Dei finem mundi. Quod autem
postea ad nuptias accessit et generavit, hoc haud dubie fecit singulari
mandato Dei admonitus et iussus.

Sed hic questio nascitur de ordine filiorum Noah. Operaepretium autem
est hoc querere, ut ratio annorum mundi certius constet. Communis autem
opinio est Sem fuisse primogenitum, quod eius prima fiat mentio. Sed
Scriptura cogit, quod Iapheth est primogenitus, Sem medius, et Ham
ultimus.

[Seite 263]

Probatur autem hoc sic: Biennio post Diluvium genuit Sem filium [1. Mose
11, 10] Arphachsad. Fuit autem tum Sem annorum centum, Gen. 10. Ergo in
Diluvio fuit Sem annorum 98. Noah autem nato Sem fuit annorum 498. [1.
Mose 11, 2] Iapheth autem fuit maior natu Sem, Gen. 11. Sequitur autem,
quod solus Ham, iunior frater, si natus anno 500. Noah.

Praeponitur autem Sem ipsi Iapheth, non quod primus circumcisus sit,
sicut Iudaei mentiuntur, qui venantur glorias carnales, sed quod per eum
venturus erat Christus, Semen promissum. Sic Abraham minimus natu infra
praeponitur eadem ratione fratribus Haran et Nahor.

Sed quomodo, inquies, convenit hoc cum textu, qui dicit Noah, cum
quingentorum annorum esset generasse Sem, Ham et Iapheth? Sic convenit,
si mutes praeteritum in plusquamperfectum et dicas: Noah, cum
quingentorum esset annorum, genuerat. Non enim Moses dicit, quo anno
singuli sint nati, sed simpliciter unum annum ponit, quo dicit illos
tres fuisse natos ipsi Noah. Hoc modo rectissime concordatur Scriptura.

Concludit igitur Moses hoc quintum caput pulcerrimo et maxime memorabili
Exemplo castitatis, quod Noah iam quingentarius incipit fieri Maritus,
hactenus sanctus et castus, qui ideo a coniugio abstinuit, quod offensus
est licentia iuventutis, degenerantis in Cainicam improbitatem. Paret
tamen Deo vocanti ad coniugium, quanquam posset sine uxore coelebs et
castus vivere.

Ad hunc modum Moses describit primum et originalem mundum his quinque
Capitibus breviter quidem, sed ut tamen facile appareat initio fuisse
sanctissimum et vere illud aureum seculum, de quo etiam Poëtae
meminerunt sine dubio ex traditione et sermonibus Patrum.

Invalescentibus autem peccatis non pepercit Deus primo Mundo sed Diluvio
eum perdidit. Sicut nec secundo Mundo, qui sub lege fuit, pepercit. Nam
propter Idolatriam et impium cultum non solum una Monarchia post aliam
eversa est, sed etiam ipse populus Dei variis incommodis et
captivitatibus agitatus, tandem a Romanis penitus vastatus est.

Noster tertius Mundus, qui tamen est Mundus gratiae, ita blasphemiis et
abominationibus abundat, ut non possibile sit eas aut oratione complecti
aut corde apprehendere. Ideo non poterit puniri corporalibus poenis, sed
aeterna morte et igni aeterno punietur, seu, ut ita dicam, Diluvio
ignis. Nam idem vaticinantur colores Iridis. Primus aqueus est, quod
primus Mundus diluvio propter iniurias et libidinem sit punitus. Medius
est flavus. Nam idolatriam et impietatem medii seculi Deus variis
calamitatibus ultus est. Tertius et supremus color est ignis, qui tandem
Mundum cum omnibus iniquitatibus et peccatis absumet.

Quare orandum est, ut Deus corda timore suo regat et nos fiducia
misericordiae suae impleat, ut cum gaudio liberationem nostram et impii
Mundi poenas possimus expectare, Amen, Amen.

[Seite 264]

Caput Sextum Genesis.

[6, 1] Descripsit Moses in quinque primis capitibus generationem
humanam, qualis fuit in originali Mundo, ac posuit nobis ob oculos illam
admirabilem sanctorum Patriarcharum magnificentiam, qui primum Mundum
rexerunt. Atque ita his 5. cap., velut primo Libro, concludit Historiam
istius felicissimae partis totius generis humani et mundi originalis
ante Diluvium. Hic nunc ordiemur 2. lib. Gen., qui continet historiam
Diluvii, quae ostendit posteritatem Cain totam deletam, Sed iustorum
generationem manere in secula seculorum. Nam cum Diluvio omnia
interirent, conservatur tamen generatio iustorum tanquam aeternus
mundus.

Est autem horribilissimum deleri totum genus humanum usque ad octo
animas, Cum tamen id vere aureum seculum fuerit. Nam sequentes
generationes neutiquam respondent dignitati, magnitudini et maiestati
illius originalis Mundi, et tamen Deus illud, quod optimum condiderat et
in humano genere praestantissimum, ita delevit, ut merito expavescamus.

Servavit tamen Deus etiam in hac poena suum morem. Nam quae
praestantissima sunt, ea Deus maxime deiicere et humiliare solet. Non
[2. Petri 2, 5] igitur frustra Petrus 2. Pet. 2. Deum primo Mundo non
pepercisse dicit. Vult enim ostendere, quod fuerit comparatione
sequentis tanquam Paradisus quaedam. Sic praestantissimae naturae, ipsis
Angelis, non pepercit, Non Regibus in suo populo, Non Primogenitis
omnium temporum: Sed quanto homines maioribus donis ornati fuerunt,
tanto in eos gravius animadvertit, cum donis ceperunt abuti.

[Ps. 2, 9] Sic in secundo Psalmo dicit Spiritus, De regibus: ‘Reges
eos in virga ferrea, et sicut vas figuli confringes eos’. An non autem
ipse Dominus est, qui Reges constituit, qui eos coli, eis parere vult
omnes? Sic sapientiam sapientum, iusticiam iustorum damnat et reprobat.
Proprium enim hoc et perpetuum Dei opus est, ut praestantissima damnet,
potentissima deiiciat, fortissima convellat, cum tamen sint eius
creaturae. Facit autem hoc ideo, ut multa et horribilia exempla irae
extent ad terrendos impios et nos excitandos, ut discamus de nobis ipsis
desperare et tantum fidere gratia.

Ergo aut vivendum est sub umbra alarum Dei et fiducia misericordiae eius
aut pereundum. Iam autem post lapsum sic hominum comparatae res sunt,
ut, quanto pluribus donis quisque ornatus est, tanto etiam magis
superbiat. Hoc Angelorum, qui lapsi sunt, peccatum fuit. Hoc primi et
originalis Mundi peccatum fuit, in quo excellentissima pars generis
humani vixit. Quia autem de sapientia sua et aliis donis praesumpserunt,
perierunt. Hoc peccatum fuit summorum Regum. Hoc peccatum fuit
Primogenitorum fere omnium. Quid multis? hoc est peccatum originale,
quod non novimus nec possumus recte uti magnis et excellentibus donis
Dei.

[Seite 265]

Quod igitur summi homines atrocissima Exempla fiunt, non accidit culpa
donorum aut rerum sed culpa possessorum. Deus autem talis Dialecticus
est, ut arguat a coniugatis et simul possessorem cum re seu dono
possesso destruat.

Utile autem est diligenter observare et notare Exempla talia ad
terrendos superbos et nos humiliandos, ut discamus nos, vitam et omnia
nostra pendere ex nutu Dei, qui humilibus vult dare gratiam; superbos
autem disperdere. Hoc quia Mundus non novit nec facit, ideo cadunt
Reges, potentes, iusti perpetuo casu, unus post alium, et fit, ut sint
omnia plena [Luk. 1, 51] Exemplis irae et iudicii Dei. Sicut beata Virgo
quoque canit: ‘Dispergit superbos mente cordis sui, Deponit potentes
de sede, Divites dimittit inanes’.

Omnia tempora, omnes aulae, omnes respublicae plenae sunt talium
Exemplorum, Et tamen nos de gratia sancti Diaboli, Principis mundi,
habemus tam dura corda, ut his omnibus nihil moveamur sed fortiter
contemnamus, etiamsi sentiamus et videamus nobis quoque pereundum esse.
Beati igitur, qui animadvertunt talia et Exemplis irae admoniti
humiliantur et vivunt in timore Dei.

Cogitemus igitur de Mundo isto originali, qui in diluvio periit, fuisse
praestantissimum, qui habuit in speciem optimos, sanctissimos,
nobilissimos Viros, ad quos nos collati sumus ceu fex mundi. Non enim
scriptura dicit fuisse iniustos et malos inter se, sed coram Deo. Deus,
inquit, vidit esse eos malos. Longe autem aliter vident et iudicant
oculi Dei quam [Jes. 55, 8] hominum. ‘Viae meae, inquit apud Esa. 55.,
non sunt, sicut viae vestrae. Sed sicut exaltatur coelum a terra, sic
exaltatae sunt viae meae a viis vestris, et cogitationes meae a
cogitationibus vestris’.

Sunt igitur Tyranni et Gygantes isti inter sese habiti et visi
sapientissimi et iustissimi homines. Sicut hodie nostri Reges,
Principes, Pontifices, Episcopi, Theologi, Medici, Iurisperiti, Nobiles
summo loco sunt et habentur in praetio, tanquam gemmae et lumina generis
humani. Tales non opinione sed virtute et donis longe excellentiores
fuerunt filii Dei in primo mundo. Quia autem cum his donis miscuerunt
superbiam et contemptum Dei, abiecit et perdidit eos Deus una cum donis
suis, ac si essent fex et stercus hominum.

Atque hoc commune naturae nostrae est vitium: non potest se continere,
quin infletur donis a Deo datis, Nisi per Spiritum sanctum cohibeatur.
Saepe igitur dixi: Hominem non habere perniciosiorem hostem, quam se
ipsum. Hoc enim disco mea experientia, quod non habeo tam magnam causam
timendi extra me quam intra me. Dona enim, quae habemus intra nos,
inflant nostram naturam.

Sicut autem Deus natura optimus non potest omittere, quin nos variis
donis ornet et cumulet, sicut sunt incolume et integrum corpus, opes,
sapientia, industria, cognitio scripturae etc., Ita nos non possumus
omittere, quin in his donis superbiamus et insolescamus. Miserrima
igitur vita nostra 

[Seite 266]

est, si carendum sit donis Dei: Sed duplo miserior est, cum habemus. Nos
enim duplo deteriores reddimur. Tanta est malicia peccati originalis,
quod tamen omnes homines exceptis fidelibus aut ignorant aut tanquam rem
leviculam negligunt.

Videmus autem hanc maliciam non solum singuli in nobis sed etiam in
aliis. Opes, quae inter reliqua dona infimum locum habent, quam inflant?
Itaque sive nobiles sive cives sive rustici divites alios omnes pro
muscis habent. Longe autem maior est abusus reliquorum superiorum
donorum, sapientiae et iusticiae. Haec cum inter homines sint dona,
utrunque fit, ut et Deus superbiam hanc non possit ferre et nos eam non
possimus omittere.

Hoc fuit peccatum illius originalis Mundi. Fuerunt inter posteros Cain
homines optimi et sapientissimi, Coram Deo autem fuerunt pessimi, quia
superbiebant donis et Deum donorum autorem contemnebant. Hanc maliciam
mundus non intelligit nec iudicat, sed solus Deus iudicat.

Stantibus autem et vigentibus istis vitiis spiritualibus postea
proclivis lapsus est etiam in carnalia. ‘Initium enim peccati
apostatare a Deo’, sicut [Sir. 10, 14] Syrach dicit cap. 10. Sic
primus lapsus Diaboli est e coelo in infernum, Hoc est ex prima tabula
in secundam. Postquam enim homines incipiunt impii fieri, hoc est, non
timent Deum, non credunt Deo, sed contemnunt Deum, verbum et ministros
eius, fit, ut a vera doctrina labantur in haereticas opiniones, eas
doceant, defendant, ornent. Haec autem sunt eiusmodi peccata, ut Mundus
ea iudicet esse summam pietatem, ac Autores talium soli reportant laudem
religionis, pietatis, iusticiae, Ecclesiae et filiorum Dei. Non enim
possunt homines iudicare de peccatis primae tabulae. Postea illi
contemptores Dei irruunt in horribilia adulteria, furta, caedes et alia,
quae sunt secundae tabulae.

Haec eo recito, ut intelligamus originalem Mundum non tantum illis
secundae tabulae peccatis obnoxium fuisse, Sed peccasse maxime in primam
tabulam, hoc est, habuisse sapientiam, pietatem, cultum, religionem in
speciem optimam, sed fucosam et falsam. Fervente igitur impietate contra
primam tabulam secuta est corruptio, de qua Moses in hoc capite
loquetur, quod primum se polluerunt libidinibus, deinde orbem terrarum
repleverunt tyrannide, sanguine et iniuriis.

Cum itaque ad hunc modum impius Mundus utranque tabulam conculcasset,
venit Deus iudicaturus, qui est ignis consumens et zelotes. Itaque sic
punit impietatem, ut simpliciter omnia in vastitatem abeant et neque Rex
nec subditus maneat. Igitur imaginemur, quanto lapsui Adae propior fuit,
tanto fuisse meliorem. Degenerasse autem de die in diem usque ad nostra
tempora, quibus fex et ultimum quasi stercus humani generis vivit.

Si autem Deus illi mundo tot et tantis donis ornato non pepercit, quid
nos σκύβαλα speremus longe pluribus calamitatibus et malis
oppressi? 

[Seite 267]

Salvis tamen, si Deo placet, Pontifice Romano et sanctis eius Episcopis,
qui haec non credunt. Sed nunc ad textum venio.

[6, 1. 2] Cumque cepissent homines multiplicari super terram, et Filias
sibi procreassent, Videntes Filii Dei filias hominum, quod essent
pulchrae, acceperunt sibi Uxores ex omnibus, quas elegerant.

Brevissima narratio, sed valde multa complectitur. Non autem sic
intelligenda est, quod quingentesimo anno Noah primum ceperit
multiplicari mundus, Sed complectitur etiam superiores Patriarchas. Id
quod inde probatur: Nam Noah nullas habuit Filias. Quia autem filiarum
meminit, profecto referenda narratio est ad superiora quoque tempora
Lamech, Methusalah, Henoch etc. Fuit itaque Mundus corruptus et malus
etiam ante natum Noah ac praesertim mortuo primo Patriarcha Adam multi
ceperunt licentius vivere, qui autoritatem primi Parentis veriti erant.

Sicut autem supra diximus Noah esse Virginem super omnes virgines, Ita
hic quoque videmus eum fuisse Martyrem super omnes martyres. Nam
nostrorum Martyrum, quos sic appellamus, optima conditio est: Firmati
enim per Spiritum sanctum una hora mortem vincunt et defunguntur omnibus
periculis et tentationibus. Noah autem inter impios totos sexcentos
annos vixit non sine multis et gravissimis tentationibus et periculis,
sicut Lot in Sodomis.

Atque haec quoque causa fortasse fuit, cur nato Noah pater Lamech hoc
nomen indiderit. Videns enim sanctus Pater invalescentem mundi maliciam,
concepit spem de Filio: futurum, ut consolaretur pios, hoc est, ut
peccato et Satanae, eius autori, se opponeret et restitueret amissam
iusticiam. Sed malicia, quae tum cepit, non solum sub Noah non desiit,
sed etiam magis grassata est. Est itaque Noah Martyr super omnes
martyres. Quanto enim levius est una hora defungi omnibus periculis,
quam esse spectatorem tot seculis tot et tantarum maliciarum mundi?

Sicut autem supra dixi, in ea opinione sum: Noah ideo abstinuisse tam
diu a coniugio, ne in suis cogeretur eadem videre et pati, quae videbat
in aliorum Sanctorum posteris. Ista igitur consideratio maliciae humanae
[2. Petri 2, 8] fuit summa crux. Sicut Petrus de Lot in Sodomis dicit,
2. Pet. 2.: ‘Iusti anima, cum apud eos habitaret, in dies cruciabatur
videndo et audiendo horum iniqua opera’.

Multiplicatio igitur hominum, de qua Moses loquitur, non tantum pertinet
ad tempora Noah, sed etiam ad superiorum Patriarcharum aetatem. Ibi enim
cepit violatio primae tabulae, contemptus Dei et verbi. Quem postea
secuta sunt illa crassa peccata, iniuriae, tyrannis, libidines, quarum
Moses hic diserte meminit et ab iis, tanquam a causa mali, incipit. Nam
consule omnes Historias, vide tragoedias Graecas, res barbaras et
latinas omnium temporum, et invenies ex libidinibus omnis generis
incommoda esse 

[Seite 268]

enata. Non autem fieri potest, quin ubi Verbum non est aut negligitur,
homines in libidines ruant.

Trahunt autem libidines secum alia infinita mala: superbiam, iniurias,
periuria etc. His peccatis non potest alia ratione occurri quam per
primam tabulam, ut homines incipiant timere Deum, et ei confidere. Tunc
enim fiet, ut Verbum sequantur tanquam lucernam praeeuntem in tenebris
et scandalis istis non indulgeant, sed ea caveant. Sublata autem prima
tabula impossibile est, quin omnis generis flagitia et peccata
invalescant.

Sed mirum videri potest, quod Moses inter peccata videtur numerare
procreationem Filiarum, quam tamen supra in Patribus laudavit, et est
benedictio Dei etiam in impiis. Cur igitur inter peccata numerat?

Respondeo: Non damnat simpliciter procreationem, sed abusum, qui est ex
peccato originali. Nam regia maiestas, sapientia, divitiae, vires
corporis sunt res bonae, quas habere etiam bonum est, nam divinitus
conceduntur hominibus. Sed quod homines cum his donis proruunt extra
primam tabulam et contra primam tabulam hisce donis instructi pugnant,
deinde etiam secundam tabulam licentius violant: haec impietas est
digna, quae damnetur. Ideo Moses quoque singularibus verbis utitur.
‘Videbant, inquit, filias hominum filii Dei, quod essent pulchrae, et
acceperunt Uxores ex omnibus, quas elegerunt’, nullo scilicet habito
respectu Dei, iuris naturalis et positivi.

Ergo post primam tabulam abiectam abiicitur etiam secunda tabula, et
tenet ibi primum seu principem locum libido, quae spernit generationem
et simpliciter fit beluina: Cum Deus coniugia et in subsidium infirmae
naturae et ad generationem potissimum instituerit. Cum autem ad hunc
modum libido vicit, postea convulsa ruunt praecedentia et sequentia
praecepta, non parcitur honori Parentum, non abstinetur a caedibus,
occupantur aliena, dicuntur falsa testimonia etc.

Vocabulum Iiru ‘Viderunt’ non est simpliciter ‘intueri’, sed cum
voluptate et delectatione inspicere, Ut saepe in Psalmis: ‘Oculus meus
despexit inimicos meos’, hoc est, cum voluptate vidi vindictam
inimicorum meorum.

Significat itaque hoc loco, quod aversis oculis a Deo et verbo eius
verterunt eos ad oculum libidinis in Filias hominum. Sic perpetua
consequentia sequitur: Ex violatione primae tabulae ruere homines etiam
ad violationem secundae tabulae. Contempto Deo etiam leges naturae
contempserunt et duxerunt pro arbitrio Uxores, quas vellent. Haec sane
dura verba sunt et tamen existimo constitisse libidinem adhuc intra suos
limites, quod neque cum matribus incestum commiserunt, sicut in sequenti
Mundo apud Cananaeos est factum, neque Sodomorum turpitudine se
polluerunt. Nam Moses hoc solum accusat, quod leges Patrum abiecerint et
nullam certam coniugiorum legem sint secuti, sed simpliciter libidinem,
et quam amaverint, eam contra parentum voluntatem rapuerint.

[Seite 269]

Videntur autem Patres singulari severitate interdixisse, ne cum Cainitis
contraherent. Sicut postea lex extitit, ne Iudaei cum Cananaeis
miscerentur. Etsi autem non desint, qui scribant incestuosas nuptias
ante Diluvium fuisse nulla reverentia sanguinis habita, Tamen, quia
Petrus primum Mundum laudat, puto illa incestuum monstra nondum fuisse,
Sed peccatum primi Mundi fuisse, quod contempta Patrum autoritate ex
Cainitis duxerunt quot et quas voluerunt dominante scilicet illis
libidine. Durum autem verbum est, quod dicit: ‘Quas elegerunt’.

Supra autem aliquoties ostendi istas duas generationes seu Ecclesias
fuisse separatas, Adae et Cain. Expulit enim, sicut Moses clare
testatur, Adam homicidam e suo consortio. Sine dubio igitur posteros
quoque suos hortatus est Adam, ut malignantium Ecclesiam caverent et non
miscerentur cum maledicta generatione Cain. Ac paruerunt huic consilio
seu mandato posteri aliquandiu.

Cum autem Adam mortuus est et reliquorum Patriarcharum autoritas
vilesceret, etiam impiae generationis nuptias et affinitatem filii Dei,
(hoc est, illi, qui habebant promissionem Seminis benedicti et
pertinebant ad benedictum Semen), appetiverunt. Simpliciter enim filios
Dei vocat Patriarcharum filios, quibus data erat promissio Seminis
benedicti, et erant vera Ecclesia. Hi scandalis Cainicae Ecclesiae
cedentes indulgebant ipsi quoque carni et accipiebant Uxores ex
generatione Cainica, item pellices, quot et quas volebant. Haec cum
dolore Lamech et Noah viderunt. Ideo fortasse tardius accesserunt ad
coniugium.

Iudaei hic quoque varie ineptiunt. Exponunt filios Dei demones incubos,
ex quibus nata sit illa impia generatio. Ac dicunt vocari filios Dei
propter spiritualem naturam. Sed has ineptias moderatiores refutant et
exponunt filios Dei ‘filios potentum’. Id quoque Lyra non inerudite
revellit: Fuit enim poena haec Diluvii non tantum potentum poena, sed
omnis Carnis, sicut etiam erit poena novissimi diei.

� Quod igitur de monstrosis partubus Daemonum simillimis dicitur,
quorum aliquos ego vidi, eos aut a Diabolo deformatos, non autem a
Diabolo generatos esse sentio, aut sunt veri Diaboli habentes carnem vel
fictam vel aliunde furatam. Si enim Deo permittente 

[Seite 270]

Diabolus totum hominem potest possidere, et mentem mutare, quid mirum
est, si etiam deformet corpus, si vel caecos, vel claudos nasci faciat?

Potest igitur ludificari homines profanos, et sine timore Dei viventes,
ut, cum Daemon in lecto sit, existimet adolescens se habere puellam, aut
puella adolescentem. Sed quod ex illo concubitu aliquid possit generari,
hoc non credo. Nam multae veneficae passim igni subiectae et crematae
sunt, quod cum Daemone consuetudinem habuerunt. Si enim potest
ludificari oculos et aures, ut putes te videre et audire aliquid, quod
tamen non est, Quanto facilius ei est ludificari sensum tactus, quem
haec natura habet crassissimum? Sed desino, nam ad praesentem locum
nihil faciunt, et Iudaeorum futilitate in hunc sermonem lapsi sumus.

Vera igitur sententia est: Quod filios Dei Moses vocat homines, qui
pertinebant ad promissionem Seminis benedicti. Est enim phrasis novi
Testamenti, et significat credentes, qui Deum vocant Patrem et quos Deus
vicissim vocat Filios. Non enim ideo Diluvium venit, quod Cainica
generatio esset corrupta, Sed quod iustorum generatio, qui crediderant
Deo, paruerant verbo, veros cultus habuerant, in idolatriam,
inobedientiam Parentum, voluptates, tyrannidem prolapsi sunt. Sicut
etiam novissimam diem properabit non hoc, quod Gentes, Turcae, Iudaei
sunt impii, sed quod per Papam et fanaticos Spiritus ipsa Ecclesia
erroribus repleta est, quod voluptates, libidines, tyrannidem etiam illi
exercent, qui in Ecclesia primum locum habent.

Pertinet autem hoc in terrorem omnium nostrum, quod etiam illi
insolescere ceperunt et discedere a verbo, qui ex optimis Patriarchis
sunt nati. De sua sapientia et iusticia gloriati sunt, sicut Iudaei de
Circumcisione et de Patre Abraham. Item: Sicut Pontifices de titulo
Ecclesiae omissa cognitione Dei, Verbo et cultu ceperunt transferre
gloriam suam spiritualem in luxuriam carnalem. Fuit Ecclesia Romana vere
sancta et praestantissimis Martyribus ornata: Sed hodie videmus, quo
delapsa sit.

Nemo igitur de donis quantumvis magnis glorietur: Summum donum est esse
membrum verae Ecclesiae. Sed cave, ne ideo superbias: potes enim labi.
Sicut Lucifer de coelo est lapsus, et sicut hic audimus filios Dei esse
lapsos in carnales voluptates. Itaque non amplius sunt filii Dei, sed
filii Diaboli, lapsi simul de prima et secunda tabula. Sicut olim
Pontifices et Episcopi fuerunt boni et sancti, hodie sunt omnium hominum
deterrimi, et quasi fex omnium ordinum.

In hac igitur hominum colluvie degenerantium a Maiorum suorum pietate et
virtutibus sanctus Noah vixit in summo contemptu et odio omnium. Quo
modo enim potuit hanc degenerantis posteritatis libidinem probare? At
ipsi impatientissimi fuere reprehensionum.

Fulgente itaque et lucente exemplo eius, replente sanctitate eius orbem
terrarum Mundus de die in diem fit deterior et quo maior sanctimonia et
castitas Noah est, tanto Mundus magis furit libidine. Sed haec sunt
initia, 

[Seite 271]

quae semper vastitatem praecedunt. Quando enim Deus suscitat sanctos
homines plenos Spiritu Dei, ut erudiant et arguant Mundum, mundus
impatiens sanae doctrinae maiore studio incumbit in peccata et ea urget
pertinacius. Hoc ab initio Mundi sic factum est et experimur nunc in
fine Mundi idem fieri.

[6, 3] Dixitque Dominus: Non iudicabit Spiritus meus in homine perpetuo,
quia Caro est; Erit eis adhuc tempus centum viginti anni.

Hic incipit Moses ipsum Noah describere tanquam summum Pontificem et
Sacerdotem seu, ut Petrus eum vocat, praeconem iusticiae. Est autem hic
textus varie laceratus: Non enim potest fieri, ut animalis homo
intelligat spiritualia illa. Cum igitur Interpretes illotis pedibus et
manibus irruerent in sacram scripturam afferentes humanos affectus et
rationem, ut ipsi loquuntur, dictantem, necessario in varias et erroneas
opiniones inciderunt. Ac fere accidit, ut, quanto praestantiores et
magis spirituales sententiae sint, eo foedius sint depravatae. Ita hunc
quoque locum tam varie lacerarunt, ut, si Interpretes sequaris, nescias,
quid credas.

Iudaei primi sunt, qui crucifigunt hic Mosen; sic enim exponunt:
Spiritus meus, id est, indignatio et ira mea, non permanebit super
hominem. Non volo irasci hominibus, sed parcam eis: Sunt enim caro, hoc
est habent pronitatem ad peccandum ex peccato aggravante. Hanc
sententiam Hieronymus quoque sequitur, qui putat hic tantum agi de
peccato libidinis, ad quam proclives natura sumus omnes. Sed primum in
eo errat, quod Spiritum interpretatur iram. Loquitur enim hic Moses de
Spiritu sancto, sicut etiam ostendit antithesis: ‘Quia homo, inquit,
caro est’. Significat igitur Carnem non tantum pronam ad peccandum sed
etiam inimicam esse Dei.

Deinde ipsa res repugnat: quid enim potuit magis absurdum excogitari?
Vident ante oculos infinitam iram Dei haurientem per Diluvium totum
genus humanum et tamen exponunt: Quod Deus non velit succensere sed
misereri hominum, idque post centum et viginti annos, ipso scilicet
Diluvii tempore.

Rabi Salomo sic exponit: Spiritus, qui in Deo est, non disceptabit, non
rixabitur amplius. Quasi Deus apud se in divina maiestate disputarit et
rixatus sit, quid cum homine velit facere: Num eum perdere, aut ei
parcere velit? Et tamen fessus tandem malicia hominum constituerit, quod
velit simpliciter hominem delere.

Alii accipiunt de spiritu creato: Spiritus meus,quem scilicet flavi in
faciem hominis, hoc est anima humana, non disceptabit, non luctabitur
amplius cum carne, quae libidines sequitur. Auferam enim eum spiritum et
liberabo eum de carne, ut ea extincta non amplius ei faciat negotium.
Haec sententia Origenica est et non multum dissidens a Manichei errore,
qui tribuebat peccatum non toti homini sed parti. Ac dicit Augustinus
sibi hoc in dogmate Manicheorum maxime placuisse, quod audiret suam
maliciam 

[Seite 272]

non tantum suam sed partis corporis esse, quae a principio mala est.
Ponebant enim Manichei duo Principia, bonum et malum, Sicut quidam
Philosophi litem et amicitiam. Sic non solum a scopo aberrant homines,
sed etiam in impias opiniones delabuntur.

Sanctes citat Rabi David et deducit verbum Iadon a Nadan, vagina. Sicut
autem sententia ineptissima est, ita quoque ineptissimo verbo eam
reddit: non vaginabitur Spiritus meus in homine. Quid prodigiosius
unquam auditum est? Sed illudunt Iudaei illis recentibus Ebraistis, dum
eis persuadent Scripturam sanctam non posse intelligi nisi per Regulas
grammaticas et illam sollicitam punctorum rationem. Itaque sententia
nulla tam absurda est, quin eam praerancidis grammaticorum Regulis
defendant et ornent.

Atqui dic mihi: quae unquam lingua fuit, quam homines ex grammaticis
Regulis feliciter didicerunt loqui? Nonne etiam illae linguae, quae
regulatissimae sunt, sicut Graeca et Latina, tamen magis usu discuntur?
Quam magna igitur absurditas est in sancta Lingua, ubi theologicae et
spirituales res tractantur, omissa rerum proprietate sententias ex
Regulis grammaticis colligere? Atqui hoc Rabini et eorum Discipuli fere
ubique faciunt. Possunt multa tum nomina tum verba declinari, quorum
nullus in lingua usus esse cernitur. Haec dum sequuntur et etymologiam
ubique sollicite venantur, incidunt in mirabiles phantasias.

Sic cum hoc loco verbum possit deduci a nomine Nadan, prodigiosam
sententiam inde conficiunt: Spiritus meus, dicunt, non detentus erit
tanquam in vagina. Intelligunt autem Spiritum hominis, qui in corpore
tanquam in vagina continetur. Eum, inquiunt, non relinquam in vagina,
Sed eximam et vaginam perdam. Haec absurditas ex praerancidis regulis
Grammaticorum enata est, Cum potius usus loquendi considerandus sit, is
enim est, qui grammaticum erudit.

Recito autem haec eo prolixius, ut moneam vos, ne cum in tam ineptos
Interpretes incideritis, eos sequamini et admiremini tanquam singularem
sapientiam. Nam etiam magni viri hisce Rabinorum stulticiis delectantur:
Non dissimiles Sacramentariis, qui verba Christi non negant ‘Hoc est
corpus meum’, sed sic exponunt: Panis est panis, et tamen corpus
Christi, id est, creatura eius. ‘Hic est sanguis meus’, Id est: est
vinum meum. Hanc libidinem depravandarum sententiarum nemo sanus ferret
in fabulis Terentii, aut Virgilii eclogis, et scilicet nos eam feremus
in Ecclesia?

Ad scripturae sententiam intelligendam requiritur Spiritus Christi.
Scimus autem esse eundem Spiritum usque ad finem mundi, qui fuit ante
omnia. Hunc Spiritum Dei beneficio gloriamur nos habere, et per eum
habemus etiam fidem, intelligentiam Scripturarum mediocrem et reliquarum


[Seite 273]

rerum cognitionem, quae ad pietatem sunt necessariae. Non igitur
fingimus novam sententiam, analogiam tum Scripturae sacrae tum etiam
fidei sequimur.

Per totam igitur Scripturam sacram verbum iudicandi, Don, fere
significat publicum officium in Ecclesia, seu praedicationem, qua
arguimur, [Ps. 100, 6] reprehendimur, docemur, discernimus bona a malis
etc. Sicut Psalm. 110. Iadin ba Goijm ‘Iudicabit in nationibus’, hoc
est, Praedicabit inter gentes. Est enim plane idem verbum, quod hoc in
loco. Ac in novo Testamento haec phrasis ex Ebraeo sumpta usitatissima
est, praesertim apud Paulum, qui plus coeteris Ebraisat.

Sic igitur hunc locum intelligo, quod haec verba sint dicta vel ab ipso
Lamech vel a Noah, tanquam nova Concio proposita orbi terranum. Fuit
enim publica Concio, seu sententia in publica Synodo proposita. Postquam
enim viderunt Methusalah, Lamech, Noah mundum per peccata recta ad
interitum festinare, concluserunt in hanc sententiam: Spiritus meus non
iudicabit amplius inter homines, hoc est, Frustra docemus, frustra
monemus, Mundus non vult emendari.

Ac si quis in tanta praesentium temporum perversitate dicat: Nos quidem
docemus et satagimus, ut revocetur mundus ad sobrietatem et pietatem.
Sed ridemur, persequutionem patimur, occidimur, denique omnes excoecatis
oculis et auribus ruunt ad interitum. Cogimur itaque desinere. Sic sunt
haec verba animi deliberantis, quid sit faciendum, et anxii, tanquam in
extremo discrimine totius generis humani, quod tamen vident non posse
sanari.

Haec sententia habet analogiam fidei et Scripturae sanctae. Videmus
enim, cum verbum revelatur de coelo, aliquos converti, qui liberantur a
damnatione. Reliqua turba contemnit, secure indulget avariciae, libidini
et [Jer. 51, 9] aliis viciis, sicut Iere. de Babylone dicit:
‘Curavimus Babylonem, et non est sanata: Derelinquamus igitur eam, et
eat unusquisque in terram suam’.

Sic Moses et Aaron quanto hortabantur et docebant diligentius, tanto
Pharao obstinatior reddebatur. Iudaei ipsa Christi et Apostolorum
praedicatione non emendabantur. Nobis hodie docentibus idem accidit.
Quid igitur faciemus? Deplorare hominum coecitatem et obstinatiam
possumus, emendare non possumus. Quis enim gaudeat de aeterna damnatione
Pontificum et qui eos sequuntur? Quis non mallet, ut amplecterentur
verbum, et resipiscerent?

Similem obstinatiam suorum temporum viderunt Methusalah, Lamech, Noah.
Erumpit igitur eis illa desperationis vox: Spiritus meus, hoc est,
doctrina sana non amplius iudicabit inter homines. Quia enim verbum non
vultis amplecti, non vultis acquiescere in sana doctrina, pereatis.

Sic sunt haec verba anxii cordis, et, ut Scriptura loquitur: Deus anxius
est, hoc est, cor Noah, Lamech, Methusalah et aliorum sanctorum Hominum,
qui pleni sunt charitate erga omnes, hi postquam istam hominum maliciam
vident, anguntur et dolent.

[Seite 274]

Haec tristitia est tristitia proprie Spiritus sancti. Sicut Paulus Ephe.
4. [Eph. 4, 30] loquitur: ‘Ne contristetis Spiritum sanctum Dei, in
quo signati estis ad diem redemptionis’. Significat enim Spiritum
sanctum contristari, quando nos miseri Homines conturbamur et torquemur
malicia Mundi contemnentis verbum, quod in Spiritu sancto praedicamus.
Sicut Lot turbatus est in Sodomis, Pii Iudaei in Babylone sub impio rege
Belsazer, Ieremias, cum [Jer. 15, 10] praedicaret impiis Iudaeis, et
clamaret: ‘veh mihi, quia mater mea me [Micha 7, 1] peperit’, Mich.
cap. 7. ‘veh mihi: factus sum, sicut qui in vinea uvam querit et non
invenit’.

Porro haec ira Dei maxime horribilis est, cum verbum revocat. Quis enim
non malit pestem, famem, gladium, (sunt enim corporum incommoda) quam
verbi famem, quae semper cum damnatione aeterna coniuncta est? Exemplo
sunt Gentes verbo destitutae, in quam horribiles tenebras Satan possit
Hominem inducere tacente Deo et non loquente eis? Quis non horreat, quod
Romani, homines sapientia praestantes et disciplinae gravitate prae
caeteris Gentibus illustres, in more habuerunt, ut honestae matronae
Priapum, turpissimum Idolum, colerent et coronarent, ut virgines Sponsae
ad id adducerentur? Quid ridiculum magis, quam quod Aegyptii vitulum
Apin adorarunt, tanquam supremum numen.

�, quod primum per Constantinum Magnum in Phoenicia et aliis vicinis
partibus abolitus fuerit foedissimus mos prostituendarum Virginum ante
nuptias. Haec monstra, imo probra pro religione et pro iusticia apud
Gentes habita sunt. Nihil enim iam est ridiculum, stultum, obscoenum,
alienum ab omni honestate, quod non pro cultu summo Hominibus verbo Dei
destitutis possit obtrudi.

Summa igitur haec poena est, quam hoc loco Dominus per os sanctorum
Patriarcharum minatur, quod non sit iudicaturus amplius per Spiritum
suum Homines, hoc est, quod, cum frustra sit omnis doctrina, nolit
posthac Verbum suum Hominibus dare.

Hanc poenam etiam nostra tempora Germaniae adducent. Videmus enim, quam
festinet Satan, quam sit inquietus et omnia tentet, quibus verbum Dei
potest impedire. Quantum Sectarum excitavit nobis viventibus et omni
studio in id incumbentibus, ut puritas doctrinae retineatur? Quid
futurum est nobis mortuis? Profecto tota agmina Sacramentariorum,
Anabaptistarum, Antinomorum, Servetianorum, Campanistarum2� et aliorum
Hereticorum producet, qui nunc victi puritate verbi et assiduitate
piorum Doctorum latent in omnes occasiones stabiliendorum suorum
dogmatum intenti.

[Seite 275]

Ergo, qui verbum purum habent, discant id amplecti et pro eo agere
Domino gratias et querant Dominum, dum potest inveniri. Ablato enim
[Sach. 12, 10] Spiritu doctrinae etiam Spiritus precum auferetur, sicut
Zacharias appellat. Nam Spiritus precum cum Spiritu gratiae coniunctus
est. Est autem Spiritus gratiae, qui arguit peccata et docet de
remissione peccatorum, qui damnat Idolatriam et docet de vero Dei cultu,
qui damnat avariciam, libidines, tyrannidem et docet castitatem,
patientiam, beneficentiam. Hunc Spiritum hoc in loco minatur Dominus non
amplius iudicaturum, Quia nolint audire et sint incorrigibiles. Ablato
autem hoc Spiritu etiam precum Spiritus ablatus est. Impossibile enim
est orare eum, qui verbum non habet.

Ad hunc modum duplex est officium Sacerdotis: Primum, ut vertat se ad
Deum et oret pro se et pro suo populo, Secundum, ut vertat se a Deo [1.
Sam. 12, 23] ad Homines per doctrinam et verbum. Sic Samuel dicit 1.
Reg. 12.: ‘Absit a me, ut pro vobis non orem et vos non dirigam ad
viam bonam et rectam’. Agnoscit enim hoc esse proprium sui officii.

Recte igitur ministerium praedicatur et habetur summi beneficii loco.
Nam hoc cum ablatum aut viciatum est, non solum non potest orari, Sed
homines simpliciter sunt in potestate Diaboli, et nihil aliud faciunt
quam ut omnibus suis factis contristent Spiritum sanctum et sic incidant
in peccatum ad mortem, pro quo non licet orare. Ergo alii lapsus, quales
sunt hominum, leves sunt, patet enim reditus et spes veniae relicta est.
Sed cum contristatur Spiritus sanctus et homines nolunt a Spiritu sancto
iudicari et argui, haec desperata et insanabilis plaga est.

Sed quam commune hoc peccatum est hodie in omnibus ordinibus! Non
Principes, non Nobiles, imo non Cives, non Rustici volunt argui, potius
arguunt ipsi Spiritum sanctum et iudicant in ministris. Metiuntur enim
ministerium ex personae vilitate. Sic cogitant: Iste minister est pauper
et contemptus, cur igitur me argueret, qui sum Princeps, Nobilis,
Magistratus? Potius igitur, quam hoc ferant, ministros cum ipso
ministerio et verbo conculcant. An non igitur metuendia similis Dei
sententia est, qualem hic proponit primo Mundo?

Sunt igitur haec verba Patris exhereditantis Filium, seu Praeceptoris
inclementis et cum ira dimittentis Discipulum, quod simpliciter
constituit annos centum et viginti, si intra hoc spacium velint
poenitere. Si non, minatur Spiritum suum non amplius arguiturum, non
rixaturum amplius.

Pertinet igitur vocabulum hoc proprie ad ministerium et id quodammodo
pingit. Omnis enim Praedicator seu Verbi minister est vir rixarum et
iudicii ac cogitur ex officio reprehendere, quicquid vitiosum est, non
[Jer. 20, 7] habita ratione vel personae vel officii in auditoribus. Hoc
cum Ieremias sedulo facit, non solum odium, sed etiam pericula
gravissima sustinet. Movetur igitur ipse quoque ad impatientiam, ut
optet se nunquam esse natum.

[Seite 276]

Ego quoque, si non singulariter confirmatus essem a Deo, iamdudum
defatigatus et fractus essem ista pertinatia impoenitentis mundi. Ita
enim contristant impii Spiritum sanctum in nobis, ut cum Ieremia optemus
nonnunquam nihil a nobis esse ceptum. Saepe igitur Deum oro, ut
generationem nostram sinat nobiscum mori, propterea quod nobis sublatis
periculosissima tempora sequentur.

[1. ün. 18, 17] Hanc ob causam Elias quoque ab impio Rege Ahab vocatur
conturbator Israel, quia videlicet arguebat idolatriam, tyrannidem,
libidines suorum temporum.

Nos quoque hodie habemur pro conturbatoribus Germaniae. Sed bonum signum
est, cum homines nos damnant et vocant rixarum Autores. Talis enim
Spiritus Dei est, qui rixatur cum hominibus, eos arguit et damnat.
Homines autem tales sunt, ut velint doceri sibi placentia, Sicut apud
Miche. [Micha 2, 7] ca. 2. libere dicunt: ‘Non stillabis super nos,
Non enim comprehendet nos confusio, inquit Domus Iacob’. Hoc posterius
est vice rationis; Quia enim vident se esse domum Iacob et populum Dei,
Ideo nolunt castigari, nolunt ad se pertinere poenas et minas.

Sicut hodie Pontifex et sui complices uno eo nituntur, quod sint
Ecclesia, et statuunt Ecclesiam non posse errare. Sed hunc textum vide,
et apparebit, quam frivola haec sit ratio.

Nonne enim hi, quibus minatur Deus, quod non velit eos amplius iudicare
Spiritu suo, etiam sunt filii Dei? Hoc nomine quid potest esse
splendidius? Sine dubio autem hoc nomine gloriati sunt et comminantibus
Patribus se opposuerunt aut saltem contempserunt eorum praedicationem.
Non enim videtur Deus propter pauca peccata in universum genus humanum
saeviturus esse. Sed magnificus titulus non iuvit eos, non profuit, quod
potentes et infiniti essent numero.

Ex Aegypto sexcenties mille egressi sunt, et duo tantum ingressi in
terram Canaan, reliqui omnes propter peccata morte praeventi sunt.

Plane ad hunc modum non curabit Deus magnificos titulos Ecclesiae,
Pontificum, Episcoporum. Alio testimonio opus erit, si volent effugere
iram Dei, quam quod se Ecclesiam esse iactant. Sic enim scriptum est,
Matth. 7. [Matth. 7, 20] ‘Ex fructibus eorum cognoscetis eos’. Item:
‘Non omnis, qui mihi dicit: Domine, Domine, intrabit in regnum
coelorum’.

Si aliquando futurum concilium est, quod tamen vix credo1� nemo
adversariis nostris hunc Ecclesiae titulum poterit detrahere atque hoc
uno suffulti damnabunt et oppriment nos. Sed aliud erit Iudicium, cum
apparebit Filius hominis in gloria. Ibi patefient vera et sancta sanctae
Ecclesiae membra fuisse sanctum Dei martyrem Ioannem Hus et Hieronymum
de Praga: Pontificem autem, Cardinales, Episcopos, Doctores, Monachos,
Sacrificulos 

[Seite 277]

[Ps. 1, 2] omnes fuisse Ecclesiam malignantium in Cathedra pestilentiae
et vera Satanae mancipia praebantia patri suo operam ad mendacia et
caedes.

Tale iudicium Dei hic quoque videmus. Non negat generationem Sanctorum
esse filios Dei. Hunc magnificum titulum, quo inflabantur et secure
peccabant, relinquit eis Deus. Et tamen his ipsis Dei filiis, qui filias
hominum ducebant, minatur, quod non solum Verbum ex ipsorum animis et
cordibus velit auferre, Sed quod etiam ex oculis atque auribus velit
auferre Spiritum officiantem, qui praedicat, orat, arguit, docet, gemit
in sanctis Ministris, Idque ideo, quia hi filii Dei nolunt castigari,
nolunt argui, Sed quia filios Dei se esse norunt, ideo contemnunt Verbum
et Doctores. Sed poenam non effugiunt propter hunc titulum. Idem
Papistis accidet et omnibus verbi adversariis.

Ad hunc modum existimo hoc in loco affectum piorum hominum [3. Mal. 3,
8] referri ad ipsum Deum usitato more Scripturae sacrae, Sicut Malachiae
dicit Dominus se configi, seu, ut in Ebraeo est, sibi vim fieri, cum
populus primitias et decimas infideliter offerret Sacerdotibus.

Sed quid, inquies, opus est Deo tali querela? An non subito totum
Mundum, cum vult, potest perdere? Profecto potest, sed non facit
libenter, [Hes. 15, 12] Sicut dicit: ‘Nolo mortem peccatoris, sed ut
convertatur, et vivat’. Probat itaque hic affectus Deum esse paratum
ad ignoscentiam, tolerantiam et remissionem peccatorum, si modo Homines
vellent resipiscere. Sed quia obstinati pergunt, et remedia omnia
abiiciunt, discruciatur quasi ista hominum malicia.

Refero igitur verbum ‘Dixit Deus’ ad sanctos Patres, qui publico
decreto testati sunt Deum cogi ad vindictam; nam divina autoritate
docuerunt. Cum igitur Noah et Maiores eius ad mille ferme annos
praediscassent et tamen Mundus quotidie magis ac magis degeneraret,
proponunt sententiam Dei ingrato Mundo, cogitantis: quid, si in
infinitum usque praedicarem, et sinerem meos Concionatores perpetuo
frustra clamare? quanto enim plures mitto, quo longius iram differo, eo
fiunt deteriores. Oportet igitur, ut praedicationem finiam et plagam
adducam. Non sinam, ut Spiritus meus, hoc est, verbum meum in perpetuum
iudicet et praedicet, tolerans maliciam hominum: Cogor, ut puniam
peccata.

‘Quia homo caro est’, hoc est, homo est mihi contrarius. Est
animalis, ego sum Spiritus. Pergit homo in sua carnalitate, ridet
verbum, persequitur, odit Spiritum meum Patriarchis, ‘surdis narratur
fabula’. Oportet igitur, ut cessem et sinam hominem sic perversum ire
suas vias. Hanc antithesin voluit ostendere, cum dicit: ‘Quia caro
est’.

Nam Noah, Lamech, Methusalah fuerunt homines sanctissimi, pleni Spiritu
Dei. Itaque fecerunt officium suum docendo, hortando, urgendo, instando
[2. Tim. 4, 2] oportune, importune, sicut Paulus dicit 2. Tim. 4. Sed
arguebant ‘carnem’ et sumebant vanum laborem. Non enim caro
acquiescebat sanae doctrinae. Num igitur perpetuo, inquit, hunc verbi
contemptum feram?

[Seite 278]

Continet igitur haec sententia publicam querimoniam factam ex Spiritu
sancto per sanctos Patriarchas, Noah, Lamech, Methusalah et alios, quos
Deus ante Diluvium rapuit, ne essent spectatores tam late grassantis
irae. Hi omnes communi voce et uno ore hortati sunt Gygantes et Tyrannos
ad poenitentiam et addiderunt hanc comminationem: Deum hunc contemptum
sui verbi non in perpetuum toleraturum esse. Sed caro suo more fecit:
pias admonitiones fiducia et securitate carnali contempserunt et sanctos
Patriarchas pro deliris senibus et fatius habuerunt, quod minarentur
Deum etiam saeviturum in Ecclesiam suam, hoc est, in posteritatem, quae
habebat promissionem futuri Seminis.

Particulam, quae additur: ‘Et erunt dies eius centum et viginti
anni’, etiam Hieronymus negat intelligendam de annis vitae humanae seu
de singulorum hominum aetate. Constat enim post Diluvium multos
ducentesimum annum egressos. Quodsi ad singulorum annos privatos
referas, promissio erit futurum, ut singuli tot annos absolvant; sed id
quoque falsum est. Loquitur igitur de tempore, quod concessum est Mundo
ad poenitentiam, antequam Diluvium veniret.

Atque haec sententia cum praecedentibus convenit. Ostendit enim Deus
sibi istam hominum perversitatem displicere. Anxius itaque est et
libenter parceret, invitus quasi sinit grassari Diluvium. Itaque certum
tempus et longum satis poenitentiae constituit, ut resipiscant et poenam
effugiant. Eo toto tempore Noah ad poenitentiam homines hortatus est:
Non futurum, ut istam impietatem longius ferat Deus, et tamen sic esse
benignum, ut satis longum tempus concedat poenitentiae etc.

Sic pulchre coherent verba et sententiae. Sententia praecedens minatur:
Non possum longius ferre contemptum verbi mei, Praedicatores et
Sacerdotes mei infinito suo labore nihil proficiunt, quam ut rideantur.
Sicut igitur Pater aut Iudex bonus libenter parceret Filio, sed malicia
Filii eum cogit durum esse, Ita (inquit hic Dominus) non libenter perdo
totum humanum genus. Concedam igitur eis annos centum et viginti, quibus
resipiscant et ego eorum miserear etc.

Horribilis igitur plaga fuit, quod neque Fratres nec Sorores Noah
servati sunt. Ideo necesse fuit, ut praecederet gravissima comminatio,
si forte possent revocari ad poenitentiam. Ninivitis Ionas interitum
praedicit intra dies quadraginta ac poenitent illi et servantur.

Apparet igitur primi Mundi extremam fuisse securitatem, qui, cum centum
et viginti annos haberet, tamen obstinatus in libidinibus suis permansit
etiam ridens Pontificem suum, iusticiae preconem Noah.

Hodie, cum instet dies Domini, fere eadem fiunt: hortamur ad
poenitentiam Papistas, hortamur nostros nobiles, cives et rusticos,
monemus, ne pergant contemnere Verbum: nam Deus id inultum non
relinquet. Sed consumimus fortitudinem nostram frustra, sicut Scriptura
dicit. Pauci fideles 

[Seite 279]

[Jef. 57, 1] aedificantur, hi paulatim colliguntur a facie maliciae et
‘nemo est qui intelligat’, sicut Esa. 56. dicitur. Sed postquam ad
hunc modum triticum excussit Dominus et collegit grana in suum locum,
quid putas de paleis futurum [Matth. 3, 12] esse? Nimirum comburentur
igni inextinguibili, Matth. 3. Haec mundi erit fortuna.

Sed non intelligit iam hoc agi, ut per Euangelii doctrinam separetur
triticum a palea et congregetur in horreum, ut postea paleae, hoc est,
incredulorum turba in tenebris et idolatria posita tradantur igni. Sicut
scriptum [Jef. 49, 8] est: ‘In die salutis adiuvi te, et servavi
te’, Esaiae 49. Hunc diem salutis qui praetermittunt, hi Deum habebunt
ultorem. Non enim vult sumere inanem operam in triturandis inanibus
paleis.

Sed Mundus est caro, non obsequitur, imo quanto propior et vicinior est
calamitati, tanto est securior, tanto contemnit liberius omnes pias
admonitiones. Hoc scandalum etsi pios movet, tamen statuere debemus:
Deum non frustra per Spiritum suum arguere Mundum, nec frustra
contristari Spiritum sanctum in piis. Ac utitur hoc ipso exemplo
Christus, cum nostri seculi [Matth. 24, 37] impietatem et securitatem
praedicit: ‘Erunt, inquit, sicut tempore Noah et Lot’, Matth. 24

Observandum autem hic est illud, in quo etiam D. Hieronymus laborat,
quod scilicet Diluvium venit centesimo anno post natum Sem, Cham et
Iapheth, hic autem Diluvii tempus dicuntur anni centum et viginti.

Sed hic locus ostendit, Noah cepisse praedicationem suam de futura
Diluvii poena, antequam duxisset uxorem, cum adhuc esset in coelibe
vita. Hic igitur cogita, quos ludos praebuerit impio et securo mundo?
Praedicit vastationem per Diluvium toti mundo, et ipse uxorem ducit.
Cur? Num non satis est, ut solus pereat, etiam asciscit sibi sociam
calamitatis? O stultum senem, certe si crederet, mundum Diluvio
periturum, solus potius periret, quam ut uxorem duceret et daret operam
procreandis liberis. Sin autem servabitur ipse, servabimur nos quoque.

Ad hunc modum propter nuptias Noah ceperunt certius contemnere
praedicationem de Diluvio, Ignari consiliorum Dei sic agentis, ut mundus
prorsus non intelligat. Quam absurdum est, quod Abrahae promittit
posteritatem per Isaac et tamen iubet Isaac imolari?

Divus Hieronymus igitur in eam sententiam respondet, Deum quidem
praefinivisse Diluvio centum et viginti annos, Sed cum invalesceret
malicia, coactum, ut tempus illud abbreviaret.

Sed nos non faciemus Deum mendacem, potius hoc statuemus: Noah adhuc
coelibem praedicasse, mundum per Diluvium vastandum esse, ac iussu
divino postea Puellam, tanquam ramusculum ex toto genere foemineo,
accepisse et generasse tres filios. Scriptum enim infra est: Invenisse
eum gratiam coram Deo. Alioqui qui tam diu abstinuerat, etiam porro a
nuptiis poterat abstinere. Sed voluit Deus relinquere seminarium generis
humani, ut aliquis 

[Seite 280]

modus irae esset: Itaque iubet, ut uxorem ducat. Id impii existimant
signum esse futurum, ut Mundus non pereat: Vivunt itaque securi et
contemnunt praedicatorem Noah. Sed Dei consilium aliud est, ut scilicet
totum Mundum perdat et per hunc Noah iustum seminarium futuro Mundo
relinquat.

Fuit igitur Noah summus Propheta, cuius similem mundus non habuit. Nam
primum longissimo tempore docet: Deinde docet de poena universali totius
Mundi, ac quidem annum definit, quo ventura sit. Christus quoque [Mark.
13, 32] vaticinatur de extremo iudicio, quo universa caro peribit.
‘Sed de hora illa, dicit, nemo scit, praeter Patrem, qui hoc sibi
reservavit’. Ionas praedicit quadraginta dies Ninivitis, Ieremias
septuaginta annos captivitatis, Daniel hebdomadas septuaginta usque ad
futurum Christum. Sunt hae insignes Prophetiae, quibus certum tempus,
locus, personae describuntur.

Sed haec Noah vaticinatio vincit omnes, quod per Spiritum sanctum
praedicit tam certum numerum annorum, quo totum genus humanum periturum
sit. Dignus, qui vocetur alter Adam, et Princeps generis humani, per
cuius os Deus loquitur et totum Mundum vocat ad poenitentiam.

Horribile est autem, quod eius praedicatio sic secure contempta est, ut
non solum ex Cainitis nemo, sed ne ex Adae quidem posteris emendaretur.
Coactus igitur Noah est videre interitum Fratrum, Sororum, Propinquorum,
Affinium sine numero, qui omnes pium Senem et praedicationem eius
riserunt tanquam anilem fabulam.

Proponitur autem horribile hoc exemplum ideo, ne nos perseveremus in
peccatis. Si enim Deus originali mundo, qui optimus et ipse flos mundi
seu adolescentia fuit, in quo tot sancti Viri vixerunt, non pepercit,
Sed, sicut [Ps. 81, 13] in Psal. est, ‘Dimisit eos secundum desideria
cordis sui’, et abiecit, tanquam non pertinerent ad promissionem
Ecclesiae factam, Quanto minus nobis parcet, qui tales praerogativas non
habemus?

Ergo sententia, quae hoc in loco fertur, quod Deus centum et viginti
annos velit hominibus concedere ad poenitentiam, dicta et promulgata
est, antequam Noah generasset.

De generatione Cainitarum, quos Patriarchas habuerint tempore Diluvii,
nihil scribitur. Non enim dignos iudicat Moses, quos nominet. Supra
generationem eorum ad Lamech usque deduxit: Sive autem eius filii, sive
nepotes vixerint tempore Noah, incertum est. Hoc certum est,
posteritatem Cain tum adhuc fuisse et quidem sic praevaluisse, ut in
scandalum etiam inducerent filios Dei, siquidem etiam sanctorum
Patriarcharum posteritas in Diluvio periit.

Ante hoc tempus igitur sancti Patriarchae, tanquam verae Ecclesiae
gubernatores, monuerunt suos, ut caverent a generatione maledicta. At
Cainitae aegre passi, quod damnarentur, omni genere calamitatum pios
evertere conati sunt. Nam Ecclesia Satanae perpetuo belligeratur contra
Ecclesiam Dei.

[Seite 281]

Labentibus itaque paulatim piis et invalescente impietate Deus Noah
suscitat, ut hortetur ad poenitentiam et ut sit posteritati suae
aeternum exemplum, cuius fidem ac in docendo diligentiam et assiduitatem
admirentur et sequantur posteri. Magnum enim miraculum et insignis fides
fuit, quod Noah audita hac sententia per Methusalah et Lamech, quod post
annos centum et viginti mundus Diluvio sit periturus, non dubitat eam
esse veram.

Et tamen transactis annis pene viginti, uxorem ducit et generat liberos.
Debebat potius ita cogitare: Si peribit genus humanum, cur uxorem ducam?
cur generabo filios? Si tot annis abstinui, etiam posthac abstinebo. Sed
non facit hoc Noah: quin post latam sententiam de interitu mundi paret
Deo vocanti ad coniugium et credit Deo futurum, ut, etiam si totus
mundus pereat, tamen ipse servetur cum suis liberis. Haec est insignis
fides et digna, quam consideremus.

Primum enim fuit in eo illa generalis fides de Semine contrituro caput
Serpentis, quam fidem etiam alii Patriarchae habuerunt. Fuit autem
singularis virtus in tanta scandalorum multitudine hanc fiduciam
retinere et non discedere a Deo. Ad hanc fidem accessit deinde alia
specialis fides, quod Deo credidit et minanti reliquo toti Mundo
interitum et promittenti salutem ipsi Noah et Filiis. Ac sine dubio avus
Methusalah et pater Lamech eum ad hanc fidem serio cohortati sunt. Tam
enim difficile hoc fuit creditu, quam difficile fuit virgini Mariae
credere, quod sola sit futura mater filii Dei.

Haec fides docuit eum contemnere securitatem mundi, a quo tanquam
delyrus senex derisus est. Haec fides hortata eum est, ut sedulo
pergeret in aedificanda Arca, quod aedificium sine dubio illi Gygantes
riserunt tanquam extremam stulticiam. Haec fides ipsum Noah sic
confirmavit, ut solus staret contra tot exempla Mundi et omnium iudicia
fortissime contemneret.

Est igitur ineffabilis pene et miraculosa fides haec novis articulis et
quidem gravissimis onerata, quam Spiritus sanctus in Historia obiter
ostendit, non autem explicat, ut scilicet nos diligentius cogitemus de
omnibus circumstantiis. Primum enim vide seculum corruptissimum. Sicut
autem ante hoc tempus Ecclesia habuit plurimos et sanctissimos
Patriarchas, Ita nunc talibus gubernatoribus destituta est: Adam, Seth,
Enos, Kenan, Mahalaleel, Iared, Henoch, omnes sunt mortui, et ad tres
numerus ille redactus est: ad Methusalah, Lamech et Noah. Hi enim soli
superstites sunt, cum sententia illa de mundo per Diluvium perdendo lata
est. Hi tres vident et coguntur ferre incredibilem maliciam hominum,
idolatriam, blasphemias, violentas iniurias, obscoenas libidines, donec
tandem etiam Methusalah et Lamech ex hac vita evocantur. Ibi solus Noah
se ruenti in interitum Mundo opposuit, si iusticiam conservare et
iniustitiam posset reprimere. Sed tam nihil profecit, ut videret etiam
Dei filios degenerare ad impietatem.

[Seite 282]

Haec Ecclesiae ruina et vastatio afflixit animam iusti et pene fregit.
[2. Petri 2, 8] Sicut Petrus de Lot in Sodomis dicit. Quodsi Lot iniquis
operibus in una Civitate sic discruciatus et divexatus est, quid de Noah
sentiemus, in quem non solum Cainica generatio saeviit, sed opposuerunt
se ei etiam degenerans Patriarcharum generatio, Deinde etiam propria
ipsius domus, fratres, sorores, patrueles, consobrini etc.? Omnes enim
corrupti et abducti sunt a fide per filias hominum, sicut textus dicit:
‘Videbant filias hominum’.

Quaeso autem, cur non etiam queritur de masculis? aut cur non etiam
queritur de filiabus Dei? Tantum dicit: ‘Videbant filias hominum’.
Ideo scilicet, quia generatio sancta Seth habuit peculiare mandatum,
quoniam Cainitae a vera Ecclesia exclusi erant, ut etiam affinitatem
eorum caverent, ut neque politice per coniugia neque ecclesiastice per
cultus miscerentur. Debent enim pii cavere omnes occasiones scandalorum.

Ac piorum Patrum praecipue ea cura fuit, dum prohibuerunt nuptias cum
Cainitis, ut servarent suam generationem puram. Nam filiae afferunt in
domos maritorum opiniones paternas et consuetudines etiam. Sic Salomon
in Regum Historia per mulierem alienigenam legitur seductus. Sic Iesabel
invexit impietatem Syrorum in regnum Israel.

Idem viderunt sancti Patres futurum in sua generatione. Ideo, postquam
divino mandato segregatio Cainitarum facta erat, statuerunt, ne Filii
generationis sanctae ducerent filias hominum. Nam filiae in generatione
sancta facilius potuerunt prohiberi a coniugiis Cainitarum, Filii autem
liberiores et ferociores sunt.

Ad hunc modum Moses voluit ostendere initium omnis mali inde ortum, quod
filii Dei iunxerunt se cum filiabus hominum, quas videbant formosas
esse. Nam filii hominum, quia superbi et potentes erant et sectabantur
studiose voluptates, sine dubio despexerunt miseras Puellas generationis
sanctae, quas sancti Patriarchae non delicate sed simpliciter et pudice
in paupere cultu educarant. Non igitur necesse fuit, ut Puellis talis
lex ferretur, quae alioqui a nobilibus Cainitis negligebantur.

Si Historias gentium consideres, etiam maxima regna occasione mulierum
eversa sunt. Nota est Helenes infamia. Sacrae autem literae ostendunt
occasione mulieris totum genus humanum concidisse.

Haec tamen sine sexus contumelia commemoranda sunt. Nam habemus [2, Mose
20, 12; Kol. 3, 19] mandatum: ‘Honora patrem et matrem tuam’. Item:
‘Vos viri, diligite uxores vestras’. Nam quod Heua prima decerpsit
pomum, verum est: prius tamen, quam id faceret, peccavit idolatria et
defecit a fide, quae fides, quamdiu in corde est, regit et gubernat
corpus, Cum autem ex corde excessit, corpus servit peccato. Non igitur
culpa in sexu est, sed in vicio, quod tum foeminae tum viro commune est.

Ad hunc modum Moses hoc in loco commemorat iniurias et libidines. Sed
hoc Lectori relinquit considerandum, quod, antequam in secundam 

[Seite 283]

tabulam peccarent, peccarint in primam, et contempserint verbum Dei.
Alioqui paruissent filii Dei voluntati piorum Parentum prohibentium
nuptias cum iis, qui erant extra Ecclesiam.

ἀταξία. Hanc cum pii arguunt, sequuntur iniuriae et tyrannis in
pios.

Sic peccatum Diluvii complectitur hoc totum, quod peccatum dici potest
tum in prima tum in secunda tabula: Quod homines impii primum per
infidelitatem a Deo discedunt et verbum contemnunt. Deinde discedunt
etiam ab obedientia Parentum, fiunt homicidae, adulteri etc.

Hoc eo commemoro, ne putes sexum aut coniugium per se accusari.
Transgressio praeceptorum Dei et inobedientia erga Parentes praecipue
damnatur, quod, cum Cainitae nullam participationem haberent cum vera
Ecclesia, pii Parentes etiam civiliter suam posteritatem voluerunt
separatam a Cainitis, ne consuetudine impiarum coniugum depravarentur.
Sed neglecto mandato Dei et Parentum autoritate contempta posteri lapsi
sunt in peccatum appetitus concupiscibilis et irascibilis. Ad hunc modum
salvatur honor sexus et dignitas coniugii et arguitur tantum impietas,
quae primum a Deo discedit, deinde etiam in Sanctos iniuria est.

Atque hoc volunt verba ipsa: ‘Filii Dei videntes filias hominum, quod
essent pulchrae’. Cur non viderunt etiam filias Dei et concupiverunt
eas, quae erant in Ecclesia et habebant promissionem Seminis? Nonne
convincuntur, quod contemnunt sexum suae generationis, hoc est,
Ecclesiae verae, et commiscent se cum carnali et impia generatione
Cainitarum? Contemnunt simplicitatem et gravitatem suarum et malunt ex
Cainica generatione blandas, cultas, lascivas, has expetunt et colunt,
illas aut negligunt plane aut indignis modis tractant.

Sicut enim Heua iam iam peccatura intuebatur poma, talibus oculis filii
Dei intuentur filias hominum. Viderat Heua etiam ante id tempus arborem
prohibitam, sed oculis fidei respicientis in mandatum Dei, ideo non
appetebat, sed potius fugiebat eam. Sed cum oculi fidei excaecati essent
et simpliciter oculis carnis in arborem intueretur, cum voluptate
extendebat manum et etiam invitabat Adam maritum.

Ad hunc modum posteri Patriarcharum viderant ante id tempus Cainitarum
filias forma, cultu, morum elegantia praestantes esse. Sed non ideo se
cum eis coniunxerunt. Nam oculus fidei respiciebat in mandatum Dei 

[Seite 284]

et promissionem de Semine ex piorum generatione nascituro. Sed his fidei
oculis amissis non amplius neque mandatum nec promissionem Dei vident,
sed simpliciter sequuntur desiderium carnis, suae generationis puellas
simplices, bonas, honestas contemnunt, Cainicas ducunt, quas vident
comptas, blandas, facetas.

Non igitur peccatum est, quod uxores ducunt. Non damnatur simpliciter
sexus. Hoc damnatur, quod contempto mandato Dei ducunt quas non
debebant, quod a vero cultu patiuntur se per uxores abducere ad impios
cultus falsae Ecclesiae, quod Cainitarum more Parentum autoritatem
negligunt, violenti sunt, tyrannisant etc.

Hoc peccatum Moses clare ostendit, cum dicit: ‘Acceperunt uxores,
quascunque elegerunt’. Quasi dicat: Uxorem accipere non malum, sed
bonum est, si legitime fiat. Sed illi in hoc peccabant, quod sine
ratione, et contra Patrum voluntatem ac sententiam ducebant, quas et
quot ipsi volebant sine discrimine tam maritatas quam solutas.

Durum hoc verbum est, quo Moses grandia peccata significat, quod sine
discrimine duas aut plures uxores acceprunt, quod uxores mutarunt aut vi
aliis eripuerunt. Sicut Herodes fratris Philippi uxorem possidet. Hanc
libidinum licentiam infinitam Moses ostendit et damnat.

Berosus scribit1� etiam incaestas fuisse nuptias inter eos, ut suas
sorores et matres ducerent. Sed dubito, an tam mali fuerint, et hoc
ipsum satis grave peccatum est, quod in ducendis uxoribus non ratione,
non Parentum autoritate, non denique verbo Dei usi sunt, Sed simpliciter
secuti sunt libidinem et concupiscentiam. Rapuerunt, quas voluerunt ac
potuerunt, atque ita tum Oeconomiam tum Politiam, addo etiam Ecclesiam
perturbarunt per illam furiosam libidinem.

Ergo peccatum istius originalis Mundi fuit perturbatio omnium Ordinum,
quod Ecclesia dissipata est per idolatrias et impios cultus. Item per
Tyrannos, qui pios Doctores et sanctos homines crudeliter sunt
persecuti. Politia est destructa per tyrannidem et iniurias violentas,
Oeconomia autem per licenciosissimas libidines. Hanc ruinam pietatis et
honestatis necessario secuta est universalis perditio. Non solum enim
mali, sed plane incorrigibiles fuerunt homines.

[6, 4] Erant autem Gygantes super terram in diebus illis.

Perseverat Moses in descriptione peccati et meriti, propter quod
Diluvium venit. Primum fuit, quod filii Dei apostatarunt a religione et
verbo Dei ac toti facti sunt carnales, ita ut non solum Ecclesiam sed
etiam Politiam et Oeconomiam perverterent.

[Seite 285]

Nunc addit maliciam etiam in eo crevisse, ut Gygantes essent super
terram. Ac diserte dicit ex illo concubitu filiorum Dei cum filiabus
hominum non prognatos filios Dei sed Gygantes, hoc est, homines
arrogantes, qui simul et Regnum et Sacerdotium sibi vendicarent.

Sicut Papa, qui simul et gladium spiritualem et corporalem sibi
vendicat. Non autem esset in hoc caput mali, si modo potentiam istam,
quam usurpat, conferret in conservationem Politiae et Ecclesiae. Sed id
maximum peccatum est, quod abutitur potestate ista ad stabiliendam
Idolatriam, ad impugnandam sanam doctrinam et ad tyrannidem etiam in
Politia. Cum verbo Dei arguuntur Papistae, argui nolunt; dicunt enim se
esse Ecclesiam et errare non posse ac grassantur in pios cyclopica
immanitate. Tale hominum genus Moses gygantes appellat vendicantes sibi
utranque potestatem, politicam et ecclesiasticam, et liberrime
peccantes.

[Weish. 2, 11] Tales in libro Sapientiae pinguntur, qui dicunt: ‘Sit
iniusticia lex [Ps. 12, 5] nostra’. Et in Psalmo 12. ‘Lingua nostra
magnificabitur. Nostrum est [Ps. 73, 3] loqui: quis est Dominus
noster?’ Et Psalmo 73. ‘Secure superbiunt, et quando aliis vim
inferunt, gloriantur’ etc. Tales fuerunt isti Gygantes, qui
restiterunt in faciem Spiritui sancto monenti, obsecranti, docenti,
arguenti per Lamech, Noah et filios Noah.

De vocabulo disputant, quid sit, et deducunt id a Naphal, quod
‘cadere’ significat. Fere autem passive accipiunt, quod homines alii
vasta corpora et inusitatam magnitudinem videntes prae metu corruerint.
Id an verum sit, Rabini viderint. Ridiculum enim est appellare eos
Niphlim1�, quod alii caderent. Itaque alii hanc etymologiam afferunt:
sic dictos, quod [4. Mose 13, 34] a communi hominum statura ceciderint.
Et allegant locum Numeri 13., ex quo apparet Niphlim seu gygantes
grandioribus fuisse corporibus, Sicut Enakim et Rephaim. Sed utri
rectius sentiant, non iudico, praesertim cum constet, non posse omnium
vocabulorum rationes reddi neque origines ostendi.

Sed hic alia questio incidit: Cur illi soli discesserint a communi
hominum statura, qui ex filiis Dei et filiabus hominum prognati sunt?
Nihil autem habeo, quod ad eam respondeam, quam quod textus nihil de
statura [4. Mose 13, 34] dicit hoc in loco. In capite 13. Numerorum
dicitur: ‘Vidimus Gygantes, filios Enac de Gygantibus et fuimus in
oculis nostris quasi locustae’. Ibi ostenditur vastitas corporum, hic
autem non. Igitur possunt Gygantes dici ob aliam causam quam a corporum
mole.

Ut autem meam sententiam quoque de vocabulo ostendam, non neutraliter,
neque passive, sed active puto exponendum esse. Sicut verbum Naphal,
etsi non sit tertiae coniugationis, quae transitivorum pene propria 

[Seite 286]

[Jos. 11, 7] est, sepe active usurpatur. Sicut Iosuae 11. ‘Venit Iosua
et cunctus populus bellicosus cum eo adversus illos iuxta aquas Meroen,
Va iiphlu bahem, et irruerunt in eos’. Si neutraliter exponas verbum
Iiphlu, quasi ceciderint Iosua et sui coram hostibus, reclamabit
historia: Significat enim, irruisse in eos atque subito oppressisse.

Hic igitur locus, et si qui sunt similes, movet me, ut intelligam
Niphlim non dictos a magnitudine corporum, sicut Rabini putant, sed a
tyrannide et oppressione, quod vi grassati sint nulla habita ratione
legum aut honestatis, sed simpliciter indulgentes suis voluptatibus et
cupiditatibus. Nam qui iure regunt, hos Scriptura Pastores et Principes
appellat. Qui autem per iniuriam et violentiam regnant, hi recte Niphlim
vocantur, quod obruant et opprimant infra se positos.

[Ps. 10, 10] Sicut Psalmo 10. ‘Comprimit, humiliat, Ve Naphal Baezumaf
Helkaim, et irruit cum fortibus suis in coetum pauperum’. Loquitur ibi
Spiritus sanctus de regno Antichristi, quem sic grassaturum dicit, ut,
quae potest, comminuat, quod si comminuere non potest, ut saltem
incurvet et incurvata postea omni vi opprimat. Indifferens enim est,
sive Baezumaf exponas: ‘cum potentia sua’ seu ‘cum potentibus
suis’. Hac vi, inquit, utitur tantum in eos, qui Helkaim, hoc est,
pauperes et antea afflicti sunt. Alios, qui pollent viribus, eos adorat,
ut trahat in suas partes.

Ad hunc modum expono hoc in loco gigantes seu Niphlim non [4. Mose 13,
34] homines vasta mole corporum, sicut in Numeri loco, Sed violentos et
iniurios, quales Poëtae pingunt Cyclopes, qui neque Deum, nec homines
timent, sed tantum sequuntur cupiditates suas freti potentia et viribus
suis. Sedent enim in maiestate, tenent imperia et regna. Imo etiam
spiritualem potestatem sibi vendicant, utuntur autem illa potentia
contra Ecclesiam, contra verbum Dei pro sua libidine etc.

Notandum autem hic est mirabile Dei consilium, qui nobis praecipit
colere magistratum, ei parere, servire, honorem deferre etc. Et tamen
quidquid comminationum et horribilium increpationum est, hoc pene totum
videmus contra potentes, contra Reges et Principes directum esse, quasi
Deus peculiari odio prosequatur eos. Iubet Scriptura, ut nos honoremus
magistratum, Ipsa autem non honorat, sed destruit gravissimarum poenarum
comminatione. Scriptura iubet, ut magistratum colamus, Ipsa autem
contemnere magistratus videtur, dum non blanditur sed comminatur.

Maria an non graviter concionatur in suo Cantico contra Principes: [Luk.
1, 51] ‘Dispergit superbos mente cordis sui, Potentes deiicit de sede,
Divites dimittit inanes’. Haec si vera esse credimus, quis optaret
inter tales inveniri, quibus tam certa pernicies parata est et incumbit?
Quis non potius optet humili loco esse et esurire?

Sic Psalmus secundus gravissimi criminis accusat magistratus, cum dicit
eos coniunctis viribus et studiis se opponere Domino et Christo eius 

[Seite 287]

[Jes. 25, 2] ac regnum eius opprimere. Sic Esaias: ‘Civitatem potentum
dedit in ruinam’. Huiusmodi sententiis tota Biblia referta sunt.

Itaque non honorat magistratus Scriptura sed minatur pericula et tanquam
in manifestum contemptum adducit. Et tamen summa diligentia nobis
praecipit, ut eos revereamur, colamus, omni officiorum genere eos
prosequamur. Cur hoc?

Nimirum, quod ipse Dominus solus vult eos punire et sibi reservavit
[Jer. 13, 1] vindictam, non dedit eam subditis eorum. Ieremias disputat
cap. 13.: Qui fiat, cum dominus sit iustus, ut tamen impiorum via
prosperetur? Concludit autem postea: ‘Tu Domine saginas eos et
praeparas ad victimam’.

�,

Ad hunc modum, quo Moses hic Niphlim odioso et tetro nomine appellat, hi
fuerunt haud dubie in legitima administratione Ecclesiae et Politiae.
Sed quia officio non utuntur, ut debebant, detestabili vocabulo eos Deus
notat ac traducit. Sicut enim nos in hac naturae corruptione ne quidem
levissimo dono sine superbia uti possumus, Ita Deus impatientissimus est
superbiae et potius deiicit Potentes de sede, Divites dimittit inanes
etc.

Ad hunc modum vocabulum Niphlim active accipio pro tyrannis,
oppressoribus, grassatoribus. Credo autem (sicut fit etiam in aliis
linguis) Mosen hoc vocabulum transtulisse ex usu suorum temporum ad
tempora ante Diluvium mutata aliquantulum significatione, quod, sicut
illi Enakim fuere tyranni, freti viribus corporum, Ita hi degeneres
nepotes filiorum Dei abusi sunt potentia et dignitate sua ad
oppressionem bonorum, sicut Moses ipse se explicabit iam.

Postquam enim ingressi sunt filii Dei ad filias Hominum illaeque
genuissent, isti sunt Potentes coram Mundo, viri famosi.

Hieronymus vertit: Isti sunt potentes ‘a seculo’. Sed nomen seculi
hic non significat durationem temporis nec est in praedicamento
quantitatis. Non enim fuerunt hi Gygantes a principio Mundi, sed tum
primum nati sunt, cum degenerassent filii Dei. Sec seculum significat
secundum praedicamentum substantiae, ut explicet Moses, qualis fuerit
potentia, qua confisi 

[Seite 288]

sunt, nempe secularis seu mundana. Ministerium verbi contempserunt
tanquam vilem administrationem, arripuerunt itaque aliam
administrationem secularem. Sicut etiam Papistae nostri fecerunt. His
magis placuit amplos reditus et Regna mundi tenere, quam propter
Euangelium in odio esse omnium hominum.

Nam quod ad Mosen attinet, vocabulum Olam significat ipsum ‘mundum’
et ‘seculum’ seu tempus. Diligenter itaque observandum est, quando
seculum vel durationem temporis, vel mundum significet in Scriptura. Hic
autem necessario significat mundum, non enim fuerunt hi a seculo.

Pertinet igitur particula haec ad descriptionem potentiae, quam non ab
Ecclesia neque a Spiritu sancto acceperunt, sed a Diabolo et mundo. Ut
[Joh. 18, 36] sit quasi antithesis eius, quod Christus coram Pilato
dicit: ‘Regnum meum non est de hoc mundo’. Ministri verbi luctantur
cum fame, laborant odio omnium Ordinum. Itaque non est, ut tyrannidem
exerceant, sed qui tenent Regna, qui gubernant Respublicas, qui habent
arces et pagos, hi sunt ad tyrannidem instructi.

Pertinet etiam haec particula ad descriptionem Ecclesiolae cum pauculis
animabus. Hi enim sunt Crucigeri sine dignitate, sine opibus: Verbum
habent. Hae unicae eorum opes sunt, sed quas mundus et contemnit et
persequitur. Contra Niphlim isti seu Gygantes et Ecclesiae splendidum
nomen usurpant, tanquam ex Patriarcharum posteritate descendentes, et
Regna tenent. Hi dominantur, et miseram Ecclesiam potentia sua premunt.
Vocat igitur eos Moses Meolam Niphlim, potentes mundi, seu in mundo, seu
mundani et seculariter potentes.

Quod Hieronymus fecit ‘Viri famosi’, in Ebraeo est ‘Viri
nominis’, hoc est: In mundo celebres et clari. Tangit autem hic quoque
peccatum istorum Cyclopum Moses, quod, cum haberent omnia, quae sunt in
Mundo, etiam nomen charum habuerunt et fuerunt per totum mundum
celebres, Idque sic, ut contra veri filii Dei, nempe Noah cum suis
liberis, in summa ignominia essent et haberentur pro Haereticis, pro
filiis Diaboli, pro iis, qui tum ecclesiasticae, tum politicae dignitati
detraherent. Sicut nunc nobiscum [Matth. 24, 37] fit. Nam ipse Christus
Matth. 24. testatur similitudinem fore inter postrema tempora et tempora
Noah.

Iam antea testatus est Moses Spiritum sanctum ab impiis sublatum et eos
dimissos in viis desideriorum suorum. Fuerunt igitur tales nebulones,
quales hodie sunt Papa cum suis Cardinalibus et Episcopis, qui non solum
salutantur Principes et Regna tenent, sed etiam Ecclesiae nomen sic sibi
usurpant, ut nos tanquam Haereticos anathemati subiiciant et securissime
damnent. Non tyrannos, non impios, non sacrilegos se dici ferunt:
Clementissimi, Sanctissimi, Reverendissimi volunt dici.

Non igitur ea sententia est, quam Lyra sequitur, cum exponit famosos pro
infamibus. Sicut enim mundus Pontificem non vocat Antichristum, sed 

[Seite 289]

� Creaturis totus plenus sit Spiritu sancto nec errare possit, Ideo
humiliter adorat, quidquid iubet et praecipit:

Ad hunc modum isti Gygantes habuerunt nobile nomen, fuerunt in singulari
admiratione totius Mundi. Contra Noah cum suis damnatus est tanquam
sediciosus, haereticus, obtrectator maiestatis politicae et
ecclesiasticae. Sicut hodie nos habemur a Pontificibus et Episcopis, qui
profitemur Euangelium.

Habet itaque hic locus descriptionem peccatorum, quibus tempus illud
gravatum fuit, quod scilicet fuerint homines aversi a Verbo et traditi
in suas [Röm. 1, 28] cupiditates et reprobum sensum, peccantes contra
Spiritum sanctum finali impoenitentia, defensione impietatum et
impugnatione agnitae veritatis: Et tamen in istis omnibus blasphemiis
retinuisse nomen et gloriam, non solum Politiae sed etiam Ecclesiae,
tanquam a Deo ad Angelos usque evectos. Stantibus autem sic rebus, cum
frustra Noah et Lamech cum proavo Methusalah [Ps. 81, 13] docerent,
reliquit eos Deus in desideriis cordium suorum et tacuit, dum Diluvium,
quod credere nolebant, experirentur.

Hoc est apostatare a Deo et Ecclesia et ducere prohibitas uxores, quia
unum peccatum, si non statim corrigitur, trahit in aliud peccatum, et
inde iterum in aliud, usque in infinitum, Donec perveniatur ad eum
gradum, [Spr. 18, 3] quem Salomo describit in Proverbiis, cap. 18.
‘Impius cum pervenerit in profundum peccatorum, contemnit’. Tales
enim, etiamsi postea moneas, nihil curant, putant se nullo Doctore opus
habere, ac iudicant se iustas habere causas, non credunt vitam post hanc
vitam aut salutem etiam in manifestis peccatis sperant. Sed opprimit
tandem eos ignominia et opprobrium. Haec finalis impoenitentia et verbi
extremus contemptus Deum coëgerunt ad universale Diluvium omnis carnis.

[6, 5. 4] Videns autem Dominus, quod multa malicia Hominum esset in
terra, et omne figmentum cogitationum cordis eius tantum esset malum
omni tempore, poenituit eum, quod fecisset Hominem in terra.

Hic est locus, quo nos2� sumus usi contra Liberum arbitrium, de quo
Augustinus scribit, quod sine gratia seu Spiritu sancto ad nihil valeat
quam ad peccandum. Premuntur autem non solum perspicuitate huius loci,
sed etiam Augustini autoritate Scholastici, liberi arbitrii patroni, et
sudant. De Augustino dicunt hyperbolice eum loqui, et sicut Basilius
scribit quendam in refutatione adversariae partis longius provectum
fecisse agricolarum more, qui, cum curvas frondes, ut recte crescant,
conantur extendere, plusculum inflectunt eas in contrariam partem, Ita
Augustinum in retundendis Pelagianis, 

[Seite 290]

dum pro gratia dicit, durius contra liberum arbitrium dixisse ferunt,
quam merebatur.

Quod autem ad hunc locum attinet, sic eum cavillantur: Quod textus
tantum loquatur de ista mala generatione ante Diluvium. Nam homines nunc
esse meliores, saltem aliquos, qui libero arbitrio bene utuntur. Non
vident miseri homines loqui eum in genere de corde hominis, et diserte
addi particulam, Rak, tantum. Tertio hoc quoque non vident, quod post
Diluvium infra capite octavo iisdem pene verbis eadem sententia
repetitur. [1. Mose 8, 21] Dicit enim Deus, Figmentum cordis humani esse
malum ab adolescentia. Ubi profecto non de iis solum agit, qui fuerunt
ante Diluvium, De iis loquitur, quibus promittit Diluvium aquae posthac
universale non venturum esse, hoc est, de tota posteritate Noah. Sunt
enim universalia verba: ‘Figmentum cordis humani malum est’.

Concludimus ergo universaliter: Quod homo sine Spiritu sancto et sine
gratia nihil potest facere quam peccare et ita progreditur in infinitum,
de peccato in peccatum. Quando autem etiam illud accedit, ut sanam
doctrinam non sustineat et verbum salutis repellat ac resistat Spiritui
sancto, tunc etiam fit adiuvante libero arbitrio hostis Dei et
blasphemat Spiritum sanctum et simpliciter sequitur mala desideria
cordis sui. Sicut testantur exempla Iudaeorum sub Prophetis, Christo et
Apostolis, Exemplum primi mundi sub Noah doctore, Etiam nostrorum
adversariorum exemplum hodie, quibus non potest persuaderi ulla ratione,
quod peccent, quod errent, quod impios cultus habeant.

Idem probant sententiae aliae sacrae Scripturae. Nam Psalmus 14. an [Ps.
14, 2] non satis generaliter loquitur, cum inquit: ‘Dominus de coelo
prospexit super filios hominum, ut videat, si est intelligens aut
requirens Deum. Omnes [Röm. 3, 10] declinaverunt etc.’ Et repetit eum
Paulus in Romanis. Item Psalmus 116. [Ps. 116, 11; Röm. 11, 32]
‘Omnis homo mendax’. Et Paulus: ‘Conclusit Deus omnia sub
peccatum’. Hi omnes loci maxime generales sunt et fortissime
concludunt pro nobis: Quod sine Spiritu sancto, cuius largitor solus
Christus est, homo aliud non possit quam errare et peccare. Ideo
Christus quoque in Euangelio dicit: [Joh. 15, 5] ‘Ego sum vitis, vos
palmites; Sine me nihil potestis facere’. Sed estis sine me tanquam
excisus, aridus, mortuus et ad ignem paratus palmes.

Atque haec quoque causa est, Cur Spiritus sancti officium sit arguere
mundum, ut scilicet revocet mundum ad poenitentiam et agnitionem huius
vitii. Sed mundus sui similis manet: etiam cum admonetur per verbum Dei,
non audit. Putat Deo placere cultus, quos sibi elegit, quanquam sine
verbo Dei, nec patitur se ab hac sententia abduci.

�, de hoc ipso loco Liberi arbitrii haec finalis sententia et
conclusio erit: Id sequendum esse, quod Pontifex et 

[Seite 291]

Patres constituerint. Quodsi ad ravim usque clamemus Hominem ex se sine
Spiritu sancto esse malum, quidquid sine Spiritu sancto facit, seu sine
fide, esse coram Deo damnatum, Pravum enim esse cor hominis, et etiam
cogitationes eius, nihil proficiemus.

Obfirmandus itaque est animus et haec doctrina firmiter retinenda, quae
proponit nobis peccatum et damnationem nostri. Haec enim peccati
cognitio est initium salutis, ut simpliciter de nobis desperemus et
demus [Röm. 7, 18] soli Deo gloriam iusticiae. Cur enim alioqui Paulus
queritur Roman. 7. et confitetur libere, nihil in se esse boni? Ideo
autem diserte dicit: ‘In carne mea’, ut intelligamus solo Dei
Spiritu vicium nostrum sanari. Hoc cum in corde fixum est, magna pars
fundamenti salutis nostrae est iacta: Quia postea clara testimonia sunt
Deum non abiicere peccatores, hoc est, agnoscentes peccatum et cupientes
resipiscere ac sitientes iusticiam seu remissionem peccatorum per
Christum.

Curandum itaque est summo studio, ne inveniamur inter Cyclopes istos
repugnantes verbo Dei et praedicantes suum liberum arbitrium et vires
suas. Etsi enim erramus saepe, etsi labimur et peccamus, tamen si
Spiritui arguenti cedimus humili confessione nostrae maliciae, ipse
Spiritus sanctus aderit et non solum non imputabit peccata agnita, sed
gratia Christi ea teget et cumulabit nos aliis donis tum ad hanc tum ad
futuram vitam necessariis.

Sed ipsa verba Mosi quoque diligentius sunt consideranda. Usus enim hic
est singulari Phrasi certo consilio, quod non simpliciter dicit
Cogitationes hominis esse malas, sed ipsum figmentum cogitationum. Sic
vocat hoc, quod homo potest in suis cogitationibus, seu cum ratione et
libero arbitrio, etiam in summo gradu. Ideo enim figmentum vocat, quod
homo summo studio excogitat, deligit, facit, sicut figulus, et putat
pulcherrimum esse.

Sed id, inquit, est malum, neque id semel, sed continue et omni tempore.
Nam ratio sine Spiritu sancto est simpliciter sine cognitione Dei: Porro
sine cognitione Dei esse, simpliciter est impium esse, est in tenebris
agere et ea iudicare optima, quae sunt pessima. Loquor autem de
Theologice bonis, nam hic distingenda est Politia a Theologia. Approbat
enim Deus regna impiorum, ornat et remunerat virtutes, etiam in impiis.
Sed quo ad hanc vitam, non autem quo ad futuram, ac ratio civiliter bona
intelligit.

Nos autem cum de libero arbitrio disputamus, quid Theologice valeat,
querimus, non quid in civilibus et rationi subiectis rebus. Statuimus
autem, quod homo sine Spiritu sancto simpliciter coram Deo sit impius,
etiamsi omnibus omnium Gentilium virtutibus ornatus sit (Sicut profecto
insignia 

[Seite 292]

exempla continentiae, liberalitatis, amoris in Patriam, Parentes,
liberos, fortitudinis, humanitatis etiam in gentilium Historiis extant):
statuimus, quod optimae cogitationes de Deo, de cultu Dei, de voluntate
Dei sint plusquam Cymmeriae tenebrae. Nam rationis Lumen, quod homini
soli concessum est, tantum intelligit commoditates corporales. Is est
amor concupiscentiae vitiosus.

Non igitur leviter intelligenda sententia haec est, sicut a Iudaeis
intelligitur et a Sophistis, qui putant eam tantum loqui de inferiore
parte, quae bestialis est, ‘Rationem autem deprecari ad optima’.
Figmentum itaque cogitationum applicant tantum ad secundam tabulam.
Sicut Pharisaeus, qui damnat Publicanum et dicit se non esse sicut
coeteros. Is bona verba loquitur. Non enim est malum Deo gratias agere
pro donis suis. Sed etiam hoc ipsum malum et impium esse dicimus, quia
proficiscitur ex ipsissima ignorantia Dei, et vere est oratio versa in
peccatum, quae neque ad gloriam Dei nec ad salutem hominis est utilis.

Sic videas alicubi Philosophos non inepte disputare de Deo, de
Providentia, qua omnia gubernat Deus. Haec quibusdam etiam adeo videntur
pie dicta, ut tantum non ex Socrate, Xenophonte, Platone Prophetas
faciant, Sed quia haec sic disputant, ut ignorent Deum misisse Filium
suum Christum in salutem peccatorum, hae ipsae praeclarae disputationes
sunt summa Dei ignorantia et merae blasphemiae secundum huius loci
sententiam, quae simpliciter pronunciat: Omnem fictionem, studium omne
humani cordis tantum esse malum.

Non igitur de peccatis tantum ante Diluvium loquitur: de tota natura, de
corde, de ratione, de intellectu hominis loquitur, etiam tum, cum Homo
simulat iusticias et vult sanctissimus esse. Sicut cum Anabaptistae
hodie eas cogitationes animo instituunt se sic victuros, ut nihil unquam
peccent, Cum de pulcherrimis in speciem virtutibus effingendis cogitant.
Ratio est: corda, cum sunt sine Spiritu sancto, non solum ignorant Deum,
sed naturaliter etiam oderunt. Quomodo autem aliud, quam malum esse
potest, quod ex ignorantia Dei et odio Dei enascitur?

ἀμετανόητα, quorum eum poenitere non potest? Similia in
Prophetis quoque sunt, ubi minatur Deus poenas, sicut Ninivitis, et
tamen ignoscit poenitentibus.

Ad hanc questionem Sophistae aliud non habent, quod dicant, quam quod
Scriptura loquatur more hominum: Tribui itaque talia Deo per quandam 

[Seite 293]

sermonum figuram. Itaque disputant de duplici voluntate Dei, de
voluntate signi et beneplaciti. Voluntatem beneplaciti dicunt esse
constantem et immutabilem, Sed voluntatem signi dicunt esse mutabilem.
Mutat enim signa, cum vult. Sic Circumcisionem abolevit, Baptismum
instituit etc., manente tamen eadem voluntate beneplaciti ab aeterno
destinata.

Non damno hanc sententiam, Sed mihi simplicius esse videtur, quod
scilicet Scriptura sancta loquitur secundum cogitationem eorum hominum,
qui sunt in ministerio. Quod igitur Moses dicit Deum videre et
poenitere, haec vere fiunt in cordibus eorum, qui ministerium verbi
habent. Sicut supra dixit: ‘Spiritus meus non iudicabit inter
homines’, non simpliciter loquitur de Spiritu sancto in sua natura
propria subsistente seu de divina Maiestate, Sed de Spiritu sancto in
corde Noah, Methusalah, Lamech, hoc est, de spiritu Dei officiante et
administrante verbum per Sanctos.

Ad hunc modum vidit Deus maliciam hominum et poenituit. Hoc est, Noah,
qui habuit Spiritum sanctum et fuit minister verbi, is vidit maliciam
hominum et per Spiritum sanctum ad dolorem concitatus est talia [Eph. 4,
80] videns. Sicut Paulus quoque dicit Spiritum sanctum contristari in
piis impietate et malicia impiorum. Quia enim Noah fidelis verbi
minister est et organum Spiritus sancti, recte dicitur Spiritus sanctus
dolere, cum Noah dolet ac optat potius hominem non esse, quam sic malum
esse.

Non igitur ea sententia est, quasi Deus ab aeterno illa non viderit:
vidit ab aeterno omnia. Sed sicut haec malicia hominum nunc cum maxima
vi se aperit, ita nunc primum revelat Deus hanc maliciam in cordibus
suorum ministrorum seu Prophetarum.

Est igitur Deus ab aeterno firmus in suo consilio et constans, videt et
scit omnia. Sed haec non nisi suo certo tempore revelat Deus piis, ut
ipsi quoque ea videant. Haec mihi videtur simplicissima esse huius loci
sententia. Neque ab ea longe discedit Augustinus.

Sequor autem ego hanc perpetuam Regulam, ut, quantum potest, tales
questiones vitem, quae nos protrahunt ad solium summae maiestatis.
Melius autem et tutius est consistere ad praesepe Christi hominis.
Plurimum enim periculi in eo est, si in illos labyrinthos divinitatis te
involvas.

Pertinent autem ad hunc locum alii similes, in quibus pingitur Deus,
quasi habeat oculos, aures, os, nares, manus, pedes, sicut Esaias,
Daniel et alii Prophetae eum in visionibus vident. Loquitur enim in
talibus locis Scriptura de Deo non aliter quam de homine. Unde
Anthropomorphitae haereseos damnati sunt, quod divinae substantiae
tribuerent formam hominis.

Quodsi tam crassa fuit Anthropomorphitarum imaginatio, recte damnati
[Luk. 24, 39] sunt. Nam manifestus error in ea est. Spiritus enim, sicut
Christus dicit, carnem et ossa non habet. Sed ego magis in eo sum, ut
putem Anthropomorphitas cogitasse de forma aliqua doctrinae tradenda
simplicibus. 

[Seite 294]

Nam Deus in sua substantia plane est incognoscibilis nec potest definiri
aut dici, quid sit, etiamsi rumpamur.

Ideo ipse Deus se demittit ad captum infirmitatis nostrae, et sub
similitudinibus ceu involucris puerili simplicitate se nobis offert, ut
aliquo modo a nobis cognosci possit. Sic Spiritus sanctus in specie
Columbae apparuit, non, quod sit columba: et tamen in ista rudi specie
agnosci, suscipi et adorari voluit, vere enim fuit Spiritus sanctus. Sic
eodem in loco, etsi nemo dicet Deum Patrem esse vocem sonantem de coelo,
tamen in ista rudi imagine, quae fuit vox humana de coelo, recipiendus
et adorandus fuit.

Quod autem ad hunc modum Scriptura Deo tribuit formam hominis, vocem,
actiones, affectiones etc., non eo tantum valet, ut rudes et infirmi
foveantur, Sed etiam nos magni et eruditi, qui iudicium in Scripturis
habemus, tenemur istas rudes similitudines apprehendere, quia Deus eas
nobis proposuit et per eas se nobis revelavit. Sicut etiam Angeli humana
forma apparent, cum tamen constet simpliciter esse Spiritus; sed
Spiritus nos agnoscere non possumus, cum ut Spiritus offeruntur:
imagines autem agnoscimus.

Haec simplicissima ratio est tractandi tales locos. Nam quid Deus in
natura sit, definire non possumus. Hoc bene possumus definire, quid non
sit. Nempe, quod non sit vox, non columba, non aqua, non panis, non
vinum. Et tamen hisce visibilibus formis se nobis offert, nobiscum agit,
has formas proponit nobis, ne degeneremus in erraticos et vagos Spiritus
de Deo quidem disputantes, sed eum penitus ignorantes, tanquam qui in
nuda sua Maiestate non potest apprehendi. Hanc viam cognoscendi Dei [1.
Tim. 6, 16] videt Deus nobis esse impossibilem. Habitat enim, sicut
Scriptura dicit, lucem inaccessibilem, et proposuit, quae possumus
apprehendere et intelligere. In his qui resistunt, Deum vere
apprehendunt, Cum illi, qui visiones, revelationes, illuminationes
iactant et sequuntur, aut opprimuntur a Maiestate aut in densissima Dei
ignoratione versantur.

Sic habuerunt Iudaei quoque suas imagines, quibus se Deus eis ostendit:
Propiciatorium, Arcam, Tabernaculum, Columnas nubis et ignis etc. [2.
Mose 23, 20] ‘Non videbit me homo et vivet’, inquit in Exodo. Ergo
imaginem sui proponit, quia se nobis ita ostendit, ut apprehendere eum
possimus. Nos in novo Testamento habemus Baptismum, coenam Domini,
Absolutionem et ministerium verbi.

Haec sunt, ut Scholastici vocarunt, voluntas signi, in quae intuendum
est, cum Dei voluntatem scire volumus. Alia est voluntas beneplaciti,
substantialis voluntas Dei seu nuda Maiestas, quae est Deus ipse. Ab hac
removendi oculi sunt. Non enim potest apprehendi. In Deo enim nihil est
nisi divinitas et substantia Dei est eius immensa sapientia ac
omnipotens potentia. Haec rationi simpliciter sunt inaccessibilia:
Quicquid hac voluntate beneplaciti Deus voluit, ab aeterno vidit.

[Seite 295]

De hac voluntate substantiali et divina nihil scrutandum, sed
simpliciter abstinendum est, sicut a maiestate divina: est enim
inscrutabilis nec voluit eam Deus proponere in hac vita. Quibusdam
involucris voluit eam ostendere: Baptismo, Verbo, Sacramento coenae:
Haec sunt divina simulachra et voluntas signi, per quae pro nostro captu
nobiscum agit. Igitur in haec tantum intuendum est. Voluntas beneplaciti
simpliciter dimittenda est, nisi sis vel Moses vel David vel aliquis
similis perfectus vir, quanquam hi quoque in voluntatem beneplaciti sic
intuiti sunt, ut a voluntate signi nusquam averterent oculos.

Vocatur autem voluntas signi effectus Dei, quando ipse foras procedit ad
nos nobiscum agens per aliquod involucrum et externas res, quas possumus
apprehendere. Sicut sunt verbum Dei, et Ceremoniae ab ipso institutae.
Hanc voluntatem non dicunt esse omnipotentem. Etsi enim Deus per decem
praecepta mandat, quid velit fieri, tamen non fit. Sic instituit coenam
Domini Christus, ut fiducia misericordiae confirmetur in nobis, et tamen
multi [1. Kor. 11, 29] eam sumunt in iudicium, hoc est, sine fide.

Sed redeo ad Mosen. Is dicit Deum videre maliciam hominum et poenitere.
Hoc exponunt Scholastici: videt et poenitet, scilicet voluntate signi,
non beneplaciti seu substantiali voluntate. Nos dicimus: Moveri cor Noah
per Spiritum sanctum, ut intelligat Deum irasci homini et velle eum
delere. Atque haec sententia intelligi potest, nec rapit nos in illas
disputationes potentiae absolutae seu maiestatis Dei, quae
periculosissimae sunt. Sicut in multis vidi: Inflantur primum tales
spiritus a Diabolo, ut putent, se Spiritum sanctum habere, negligunt
verbum, Imo etiam blasphemant, et nihil quam Spiritum et visiones
iactant.

Hic primus gradus erroris est, cum homines derelicto Deo involuto et
incarnato sectantur nudum Deum. Postea cum hora iudicii venit et
sentiunt iram Dei, iudicante Deo ipsorum corda et examinante, tum
desinit Diabolus eos inflare, desperant igitur et moriuntur. Ambulant
enim in nudo sole et [Jes. 4, 6] deserunt umbraculum, quod liberat ab
aestu, Esa. 4.

Nemo igitur de Divinitate nuda cogitet, sed has cogitationes fugiat
tanquam infernum et ipsissimas Satanae tentationes. Sed hoc curemus
singuli, ut maneamus in Symbolis istis, quibus se ipse Deus nobis
revelavit: In Filio nato ex virgine Maria, iacente inter iumenta in
praesepi, In verbo, in Baptismo, in coena Domini et Absolutione. Nam in
his imaginibus videmus et invenimus Deum, quem sustinere possumus, qui
nos consolatur, in spem erigit, salvat. Aliae cogitationes de voluntate
beneplaciti seu substantiali et aeterna occidunt et damnant.

Quanquam improprie vocant hanc voluntatem beneplaciti. Nam voluntas
beneplaciti debet ea vocari, quam ostendit Euangelium, de qua [Röm. 12,
2] Paulus dicit, Rom. 12. ‘Ut probetis, quae sit voluntas Dei bona’.
Et [Joh. 6, 40] Christus: ‘Haec est voluntas Dei, ut, qui videt
Filium, habeat vitam aeternam’. 

[Seite 296]

[Matth. 12, 50; Matth. 3, 17] Item: ‘Frater meus est, qui fecerit
voluntatem Patris mei’. Item: ‘Hic est Filius meus, in quo mihi
complacuit’.

Haec voluntas gratiae recte et proprie vocatur voluntas beneplaciti et
est unicum remedium et salus contra illam sive signi sive beneplaciti
voluntatem, de qua in Diluvio et Sodomorum interitu Scholastici
disputant.

Horribilis utrinque ira cernitur, contra quam animi se non possunt
tueri, nisi illa voluntate gratiae: Ut cogitent Dei filium missum in
carnem, ut liberaret nos a peccato, morte et tyrannide Satanae.

Haec voluntas beneplaciti divini ab aeterno disposita est et in Christo
revelata et exhibita. Haec est vivificans, suavis et amabilis voluntas.
Quare sola merebatur dici voluntas beneplaciti. Sed boni Patres
promissiones fere praetereunt nec eas urgent, cum tamen proprie possint
dici voluntas beneplaciti.

Quod igitur iubent intueri in voluntatem signi, bene quidem faciunt, sed
id nondum satis est. Nam cum decem praecepta intuemur, nonne terremur
conspectu peccatorum nostrorum? Ad haec si accedant illa horribilia irae
exempla, quae etiam sunt voluntas signi, impossibile est, ut se animus
erigat, nisi in hanc voluntatem beneplaciti respiciat, quam nos sic
appellamus, hoc est, in filium Dei, qui nobis pingit animum et
voluntatem Patris sui, quod non irasci peccatoribus sed iis per Filium
velit misereri. [Joh. 14, 9] Sicut dicit: ‘Philippe, qui me videt,
videt Patrem meum’.

Dei filius igitur Incarnatus est illud involucrum, in quo divina
Maiestas cum omnibus suis donis sic se nobis offert, ut nullus tam miser
peccator sit, quin ad eum accedere ausit cum certa fiducia consequendae
veniae. Hic unicus Divinitatis conspectus in hac vita facilis et
possibilis est. Mortui autem in hac fide virtute superna ita in
novissimo die illuminabuntur, ut etiam Maiestatem ipsam visuri sint.
Interim oportet nos ingredi in illa via ad Patrem, quae est Christus
ipse, hic tuto nos ducet nec fallemur.

Quod in textu additum est: ‘Poenituit Dominum, quod hominem fecisset
in terra’, puto per antithesin esse dictum, quod Deus cogitet non de
homine in terra, qui peccato et morti sit subiectus, Sed de homine
coelesti, qui sit Dominus peccati et mortis. Hunc hominem ostendit se
diligere: Illum terrenum odit et cogitat perdere.

[6, 6] Et doluit in corde.

Sic poenituit Deus, ut discruciaretur in suo corde. Est enim verbum [1.
Mose 3, 16] Azaf, quo supra usus est, cum dixit: ‘In dolore tuo
paries’. Item in [Ps. 127, 2] Psalmo 127. ‘Panis doloris’. Est
autem intelligenda haec phrasis secundum Scripturae consuetudinem. Non
est cogitandum, quod Deus habeat cor, aut dolere possit. Sed cum
spiritus Noah, Lamech et Methusalah contristatur, Ipse Deus contristari
dicitur: Ut intelligamus tristiciam hanc de effectu, non 

[Seite 297]

de substantia divina. Noah enim cum Patre et Avo Spiritu sancto
revelante sentiunt in corde suo, quod Deus propter peccata oderit
Mundum, et velit eum perdere, contristantur itaque ista impoenitentia.

Haec sententia simplex et vera est. Nam si referas ista ad voluntatem
substantiae divinae, quod Deus ab aeterno hoc statuerit, periculosa ea
disputatio est nec nisi a spiritualibus et bene tentationibus
exercitatis potest tractari, Qualis Paulus fuit, qui hanc disputationem
de praedestinatione tractare est ausus. Nos in humiliore loco
consistemus, qui minus periculi habet, quod scilicet Noah et alii Patres
summo dolore affecti sunt, cum eis hanc iram revelavit Spiritus. Hi
gemitus inenarrabiles optimorum hominum tribuuntur ideo ipsi Deo, quia
proficiscuntur ex eius Spiritu.

Horum gemituum infra videbimus exemplum in Abraham, qui se tanquam murum
interponit pro salute Sodomorum nec prius deserit causam, quam ad
quinque iustos ventum est. Hic sine dubio Spiritus sanctus pectus
Abrahae variis et infinitis gemitibus replevit, si afferre salutem
miseris posset.

Sic Samuel quid non facit pro Saule? eo usque clamat et plorat, ut [1.
Sam. 16, 1] Deus eum reprimere cogatur: ‘Usque quo luges Saul, cum ego
proiecerim eum, ne regnet super Israel?’ 1. Sam. 16.

Sic Christus intuens Hierosolymam propter peccatum intra paucos annos
vastandam vehementissime commovetur et discruciatur animo.

Tales affectus in piorum animis excitat Spiritus precum. Is enim
ubicunque est, afficitur calamitatibus aliorum, docet, erudit, nulli
parcit labori, orat, querulatur, gemit etc. Sic Moses et Paulus cupiunt
esse Anathema pro populo suo.

Ad hunc modum sanctissimus Vir Noah cum Patre et Avo consumitur
doloribus, cum videt istam horribilem Dei iram. Non delectatur illa
totius generis humani clade, Sed angitur et gravissime dolet Ipsis
interim Filiis hominum viventibus in summa securitate, ridentibus,
exultantibus et insultantibus [Ps. 109, 4] etiam. Sic Psal. 109. ‘Pro
eo, quod dilexi eos, adversantur multi, [Phil. 3, 18] ego autem oro’.
Sic Paulus Phil. 3. ‘Flens dico’. Quid enim sancti Homines possunt
aliud facere, cum mundus nulla ratione se emendari patitur?

Haec verae Ecclesiae est perpetua facies, ut non solum patiatur,
humilietur et conculcetur, sed etiam oret pro tribulantibus et serio
ipsorum periculis commoveatur, Ubi contra impii, quo damnationi
propiores sunt, tanto securius ludunt et gaudent. Cum igitur hora
iudicii advenit, Deus vicissim ita obturat aures suas, ut nec suos
dilectos Filios audiat orantes et deprecantes pro impiis. Sicut Ezechiel
conqueritur: Neminem inveniri, qui se opponat murum pro Israel, ac
dicit, pertinere id munus proprie ad Prophetas, [Hes. 13, 5] ca. 13.

Sed impiis impossibile est, ut orent: Itaque nemo speret ab adversariis
nostris Papistis, quod orent. Nos oramus pro eis et nos tanquam murum 

[Seite 298]

opponimus irae Dei et sine dubio nostris lachrimis et gemitibus
servantur ipsi, si forte poenitentiam agant.

Horribile autem exemplum est, quod Deus primo Mundo non pepercit, ubi se
Noah, Lamech et Methusalah tanquam murum opposuerunt. Quid enim ibi
putabimus futurum, ubi tales muri non sunt, hoc est, ubi nulla plane
Ecclesia est? Nam Ecclesia semper est murus contra iram Dei: ea dolet,
discruciatur animo, orat, deprecatur, instituit, docet, exhortatur, dum
hora iudicii nondum adest, sed imminet. Haec officia cum frustra esse
videt, quid aliud potest, quam vehementer de interitu impoenitentium
hominum dolere? Auxit autem piis Patribus dolorem, quod magnum numerum
cognatorum et agnatorum viderunt simul periturum.

Hunc dolorem Moses non potuit melius nec evidentius describere, quam cum
dicit Dominum poenitere, quod fecerit hominem. Nam supra, cum hominis
conditionem describeret, factam ad imaginem Dei, dicit Deum considerasse
cuncta, quae fecerat, et fuisse valde bona. Delectatur itaque Dominus et
gaudet in suis Creaturis. Hic simpliciter mutat sententiam, et
contrarium dicit, quod scilicet doleat et poeniteat fecisse Hominem.

Hic sensus fuit in Noah et aliis Patribus ex Spiritu sancto revelante,
alioqui acquievissent in cogitationibus illis gaudii et iudicassent
secundum promissionem illam priorem, quod Deus delectetur in omnibus
operibus suis. Neutiquam cogitassent tantam Dei iram esse, ut non solum
humanum genus omne, sed etiam omnia animantia coeli et terrae perditurus
sit, quae tamen constat nihil peccasse: imo terram quoque. Haec enim
propter hominum peccata neutiquam post Diluvium retinuit pristinam
bonitatem. Unde, sicut Lyra meminit, quidam scriptum reliquerunt per
Diluvium superficiem terrae ad tres palmas esse abrasam. Profecto
Paradisus per Diluvium tota disiecta et corrupta est. Itaque nos hodie
possidemus terram plane maledictam prae illa, ut fuit ante Diluvium et
post peccatum Adae, quae tamen ipsa nihil fuit ad illam bonitatem primae
conditionis ante peccatum.

Has igitur calamitates viderunt sancti Patres revelante Spiritu sancto
ante annos centum et viginti. Sed tanta fuit malicia Mundi, ut
coëgerint Spiritum sanctum tacere. Nec ausus est Noah sine metu
gravissimorum periculorum has comminationes revelare: Cum Patre, Avo,
liberis et uxore de tanta Dei ira disputavit. Non enim minus tolerabile
fuit Filiis hominum audire haec, quam Papistis hodie est, cum audiunt
pronunciari, quod sint Ecclesia Satanae, non Christi. Nam et Maiores
suos iactarunt et promissionem Seminis opposuerunt concionibus Noah.
Putaverunt impossibile esse, ut Deus ad hunc modum omnes homines
perderet.

Sic Iudaei ideo Prophetis et ipsi Christo vocanti ad poenitentiam non
credebant, quod statuebant se esse populum Dei, quia Templum et cultum
habebant.

[Seite 299]

Turci hodie inflantur victoriis, quas putant esse praemium fidei et
religionis, quod credunt in unum Deum: Nos autem habent pro gentibus,
tanquam credamus tres Deos. Non daret Deus tot nobis victorias et regna,
inquiunt, si Deus nobis non propitius esset et nostram religionem non
probaret.

Haec ipsa cogitatio etiam Papistas excaecat. Vident se in summo loco
positos, ergo statuunt, se esse Ecclesiam et ideo nullas minas divini
iudicii metuunt. Diabolicum igitur Argumentum hoc est, quando homines
peccatis suis patrocinium querunt per nomen Domini.

Sed si Deus primo Mundo non pepercit, generationi sanctorum
Patriarcharum, quorum promissio de Semine propria erat, Si minimas
reliquias tantum servavit, frustra gloriabuntur de nomine Dei Turci,
Iudaei, Papistae. [Micha 2, 7] Nam secundum Micham verba Dei bona
promittunt integre ambulantibus. Qui igitur non integre ambulant, his
mala sunt, his minatur, hos perdit Deus non considerato titulo
Ecclesiae, non habita ratione multitudinis: Reliquias potius servat
integre ambulantes. Sed hoc Mundo nunquam persuadebis.

Sine dubio hoc Argumentum de dignitate Ecclesiae Patriarcharum posteri,
qui in Diluvio perierunt, gravissime exaggerarunt, Damnarunt ipsum Noah
blasphemiae et mendacii. Nam dicere, quod Deus totum Mundum sit
perditurus Diluvio, hoc dixerunt perinde esse, ac si dicas Deum non
misericordem, non Patrem, sed Tyrannum crudelem esse. Praedicas iram
Dei, o Noah. Num igitur Deus talis est, qui non promisit per Semen
mulieris liberationem a peccato et morte? Non igitur absorbebit ira Dei
totum orbem. Sumus Dei populus, habemus insignia Dei dona. Haec nunquam
nobis largitus esset Deus, si tam hostiliter contra nos statuisset
agere. Ad hunc modum solent impii sibi applicare promissiones et fiducia
earum omnes comminationes negligunt et rident.

Utile autem est haec diligenter considerari, ut confirmemur contra talia
scandala securitatis impiorum. Eadem enim, quae ipsi Noah acciderunt,
nobis quoque accidunt. Adversarii nostri tribuunt sibi nomen populi Dei,
cultum, gratiam et omnia, Contra nobis tribuunt omnia diabolica. Cum
igitur eos blasphemiae arguimus ac dicimus Satanae Ecclesiam esse,
saeviunt in nos omni genere crudelitatis. Ploramus igitur cum Noah et
commendamus causam Domino, Sicut etiam Christus in cruce facit (Quid
enim aliud faciamus?) et expectamus, dum Deus iudicium faciat in terra
et ostendat se reliquias timentium se amare et multitudinem
impoenitentium peccatorum odisse, quantumvis iactent se esse Ecclesiam,
habere promissiones, habere cultum Dei. Sicut perdidit totum originalem
Mundum et promissionem de Semine exhibuit illis miseris et parvis
reliquiis, Noah et Filiis eius.

[6, 8] Noah vero invenit gratiam coram Domino.

Haec sunt verba, quibus Noah iterum erectus et vivificatus est. Nam
tanta ira divinae Maiestatis occidisset eum, nisi Deus addidisset
promissionem 

[Seite 300]

de ipso servando. Quanquam credibile est etiam tum laborasse fidem eius,
cum hanc promissionem audivit. Incredibile enim est, quantum haec
cogitatio irae Dei deiiciat animum.

Porro hic quoque nova phrasis Spiritus sancti est, qua coelestis nuncius
[Luk. 1, 30] Gabriel quoque utitur ad Beatam Virginem: ‘Invenisti
gratiam apud Deum’. Haec phrasis apertissime excludit meritum et
commendat fidem, qua sola coram Deo iustificamur, hoc est, accepti sumus
Deo et placemus ei.

[6, 9. 10] Hae sunt generationes Noah: Noah Vir iustus atque inculpatus
fuit, et cum Deo ambulavit suo seculo, et genuit tres Filios, Sem, Ham
et Iapheth.

Ab hoc loco Iudaei non solum novum caput, sed etiam Lectionem novam
incipiunt. Est autem Historiola brevissima, sed quae eximiam
commendationem habet huius Patriarchae Noah: Quod reliquis Dei filiis
degenerantibus ipse solus perstitit iustus et integer.

Cogitabimus autem multos fuisse excellentissimos viros inter filios Dei,
quorum alii ad quingentesimum usque annum cum Noah vixerunt. Fuit enim
illud seculum ante Diluvium vivacissimum, non solum quod ad filios Dei,
sed etiam quod ad filios hominum attinet. Horum insignis experientia
fuit tanto numero annorum collecta: Multa enim didicerunt a Maioribus,
multa viderunt ipsi et experti sunt.

His omnibus corruptis stat solus Noah Vir vere miraculosus. Is neque ad
sinistram nec ad dextram deflectit, retinet verum cultum Dei, retinet
doctrinam puram et vivit in timore Dei. Non igitur dubium est, quin
generatio prava infensissime eum oderit et varie exercuerit, insultantes
ei: Num tu solus sapis? Num solus tu Deo places? Num nos reliqui omnes
erramus, omnes damnabimur? tu solus non erras? solus non damnaberis?
Oportuit itaque iustum et sanctum Virum hoc apud se constituere, quod
omnes alii errent et damnandi sint, se autem cum sua posteritate solum
servatum iri. Hoc etsi vere statuit, tamen difficillimum fuit: Itaque
varie cum talibus cogitationibus sanctus Vir luctatus est.

Miseri Papistae hoc uno Argumento hodie nos urgent, quod dicunt: Num
putas Patres omnes errasse? Durum quidem hoc est dicere, praesertim de
melioribus, Augustino, Ambrosio, Bernardo et tota illa cohorte optimorum
Virorum, qui gubernarunt Ecclesias verbo, et nomine illo augusto
Ecclesiae ornati sunt, quorum labores et exosculamur et admiramur.

Sed profecto non minus difficultatis ipsi Noah obiectum est, qui
praedicatur solus iustus et integer, Cum tamen etiam hominum Filii
affectaverint nomen Ecclesiae. Et postquam cum eis se coniunxerunt
Patrum filii, ibi demum putaverunt Noah cum suis insanire, quod
doctrinam aliam et cultus alios sequeretur.

[Seite 301]

Est hodie nostra vita brevissima, et tamen quousque ingenia
progrediantur, satis apparet. Quid putabimus fuisse in illa longissima
vita, ubi etiam ingeniorum maior fuit acrimonia et vigor? Nam natura
hodie multo hebetior et stupidior est. Et tamen tot donis ornati homines
coeci ruunt in impietatem, sicut post dicitur: ‘Omnis Caro corruperat
viam suam. Solus autem Noah iustus et integer est’.

Haec duo vocabula, si vis, ita distingue, ut intelligas, iustum dici
propter primam tabulam, et integrum propter secundam tabulam. Iustus
enim dicitur per fidem erga Deum, quod credidit primum generali
promissioni de Semine mulieris, Postea etiam illi particulari de mundo
per Diluvium perdendo et servanda sua posteritate. Integer autem
dicitur, quod ambulavit in timore Dei cavens studiose homicidia et alia
peccata, quibus impii se contra conscientiam contaminabant, nihil motus
tot scandalis illustrissimorum, sapientissimorum et in speciem
sanctissimorum virorum.

Haec magna virtus fuit. Nobis enim hodie impossibile esse videtur, ut
unus se opponat toti orbi terrarum, reliquos omnes damnet tanquam malos,
qui tamen Ecclesiam, verbum et cultum Dei iactant, se autem solum
statuat Dei filium et Deo acceptum esse. Est igitur Noah vere Vir
miraculosus. Et commendat hanc ipsam animi magnitudinem Moses, cum
diserte addit: ‘In suis generationibus’, seu ‘suo seculo’. Quasi
dicat, quod tamen pessimum et corruptissimum fuit.

Supra in historia Henoch diximus, quid sit ‘cum Deo ambulare’, nempe
agere causam Dei in publico. Nam iustum et integrum esse sunt privatae
virtutis testimonia. Sed cum Deo ambulare est publicum, nempe agere
causam Dei coram Mundo, tractare verbum eius, docere cultum eius. Itaque
Noah non tantum pro sua persona iustus et sanctus fuit, Sed etiam fuit
Confessor, docuit alios de promissionibus et comminationibus Dei, egit
et passus est omnia, quae Publica persona debet, in illo pessimo et
corruptissimo seculo.

Ego si vidissem tantos viros in generatione impiorum mihi resistere,
profecto desperatione quadam abiecissem ministerium. Nemo enim credit,
quam difficile sit se unum opponere consensui omnium aliarum Ecclesiarum
et iudiciis optimorum ac amicissimorum Virorum repugnare, damnare eos,
contra eos docere, vivere et agere omnia. Id quod Noah fecit admirabili
animi constantia praeditus, qui coram hominibus innocens non solum non
omisit, sed magno animo ursit causam Dei inter pessimos homines, Donec
diceretur ei: ‘Non disceptabit Spiritus meus amplius in homine’. Ac
verbum disceptandi pulchre repraesentat, quo animo Noah docentem
audiverint impii.

[2. Petri 2, 5] Ac Petrus pulchre exponit, quid sit Ambulare cum Deo,
cum vocat ipsum Noah Preconem iusticiae non humanae sed Dei, hoc est,
fidei in promissum Semen. Quale autem praemium huius praeconii ab impiis
tulerit, Moses non ostendit. Satis ei est dixisse, quod praedicaverit
iusticiam et 

[Seite 302]

docuerit verum Dei cultum contra totum orbem terrarum, hoc est, contra
optimos, religiosissimos, sapientissimos viros. Opus igitur fuit non uno
miraculo, ne ab impiis circumventus occideretur. Videmus et experimur
hodie, unus sermo ad populum quantum irarum, odii, invidiae pariat. Quid
igitur putabimus Noah passum, qui non centum, non ducentis, sed pluribus
annis docuit usque ad ultimum centenarium, quo Deus noluit amplius
doceri impios, si quidem magis irritabantur et deteriores fiebant?

Igitur ex conditione et natura ipsius Mundi et Diaboli, ex Apostolorum,
Prophetarum et etiam ex nostris experientiis coniicere licet, quantum
patientiae et omnium virtutum exemplum Noah fuerit, qui iustus et
inculpatus fuit in illa generatione impia et coram Deo ambulavit, hoc
est, gubernavit Ecclesias verbo, et postquam centum et viginti anni
essent constituti, quibus completis Mundus diluvio periturus erat,
uxorem duxit, et liberos generavit post illam horribilem comminationem.

Verisimile autem est pervagatum eum totum orbem terrarum, ubique
docuisse, ubique admonuisse de vero Dei cultu ac laboribus maximis
impeditum abstinuisse a coniugio prae nimia tribulatione, quod
expectavit melius et religiosius seculum. Sed hanc spem cum vidit
falsam, et divina voce admoneretur de certo tempore, quo periturus esset
Mundus, tum primum movente Spiritu Sancto adiecit animum ad Coniugium,
ut saltem ex se relinqueretur Semen novo seculo. Sicque conservavit
genus humanum sanctus Vir, non tantum spiritualiter in vero verbo et
cultu, sed etiam carnali generatione.

Sicut igitur ante Diluvium in Paradiso incipit nova Ecclesia per Adam et
Heuam credentes promissioni, Ita hic quoque novus Mundus et nova
Ecclesia oritur ex coniugio Noah, quod est tanquam seminarium eius
Mundi, qui duraturus est usque ad extremum Mundum.

Dixi autem supra, impiis magno scandalo has nuptias fuisse, et mirabiles
ludos ex iis fecisse. Quomodo enim convenit, quod Mundus ita brevi
periturus sit, et tamen Noah quingentesimum iam annum agens generat?
Certum Argumentum hoc iudicaverunt mundum Diluvio non periturum.
Ceperunt igitur ipsi quoque liberius vivere et in summa securitate
contemnere [Matth. 24, 38] omnes comminationes. Sicut Christus dicit:
‘In diebus Noah bibebant, commessabantur etc.’ Nam mundus consilia
Dei non intelligit.

De ordine filiorum Noah supra dixi: Iapheth primogenitus fuit, Sem natus
est biennio postquam Noah aedificare cepit arcam, Ham biennio post. Haec
non quidem satis explicata et tamen diligenter a Mose indicata sunt.

[6, 11] Et corrupta est terra coram Deo, et repleta iniuriis.

Lyra, forte ex Rabinorum sententia, disputat hoc in loco etiam aves et
reliqua bruta discessisse a natura et commiscuisse se cum diversis
speciebus. Sed ego hoc non credo. Nam in bestiis manet creatio seu
natura, sicut 

[Seite 303]

condita est. Non lapsae sunt per peccatum, sicut homo, Imo sunt conditae
tantum ad corporalem hanc vitam. Ideo neque audiunt verbum nec verbum ad
eas pertinet, sunt simpliciter sine lege primae et secundae tabulae.
Referenda itaque haec particula simpliciter ad Hominem est.

Quod autem poenam peccati etiam bestiae tulerunt et simul cum homine per
Diluvium sunt perditae, ideo factum est, quia Deus voluit hominem
simpliciter perdere, non solum corpore et anima, sed etiam cum
possessionibus et dominio, cum quo erat conditus. Sicut extant exempla
similium poenarum in veteri Testamento. Danielis sexto, inimici Danielis
coniiciuntur in lacum Leonum cum uxoribus, liberis et familia tota. Idem
[4. Mose 16] accidit Nume. 16., cum Core, Dathan et Abyram perirent.
Simile est quoque, [Matth. 18, 25] quod in Euangelio Christus dicit de
Rege, qui iubet vendi servum cum uxore, liberis et omni substantia.

Ad hunc plane modum per Diluvium non solum Homines sed etiam facultates
eorum omnes sunt perditae, ut scilicet esset plena et perfecta poena
peccati. Nam homini bestiae agri et volucres coeli sunt conditae, hae
sunt opes et facultates hominum. Perierunt itaque animalia, non quod
peccarint, sed quia Deus voluit perire hominem in et cum omnibus illis,
quae erant et quae habebat in terra.

Diserte autem hic quoque addit Moses particulam: ‘Coram Deo corrupta
erat terra’: Ut ostendat ipsum Noah in oculis sui seculi habitum et
aestimatum esse tanquam stultum et nihili hominem. Contra Mundus sibi
est visus sanctissimus et iustissimus et putavit se dignas habere
causas, cur persequeretur ipsum Noah, praesertim quod attinet ad primam
tabulam et cultum Dei. Habet quidem secunda quoque tabula suum fucum et
hypocrisin, sed nulla ea est comparatio ad primam. Adulter, fur,
homicida potest latere aliquandiu, sed non semper. At peccata primae
tabulae fere manent occulta specie sanctitatis, dum Deus ea revelat.
Impietas enim nunquam vult haberi et esse impietas sed pietatis et
religionis laudem aucupatur et ita pingit cultus suos, ut veri cultus et
vera religio prae eis sordeant.

Verbum Schiheth in scriptura sancta valde frequens et illustre est. [5.
Mose 31, 29] Utitur eo Moses quoque in Deuteronomio capite 31. ‘Novi,
quod post mortem meam corrumpendo corrumpetis viam vestram, et
declinabitis ab ea’. [Ps. 14, 3] Et David Psalmo 14. ‘Omnes corrupti
sunt, et abominabiles facti’. Porro uterque locus proprie loquitur de
peccatis primae tabulae, hoc est, accusat in speciem Sanctissimos de
falso cultu Dei et falsa doctrina. Impossibile autem est, quin doctrinam
falsam etiam vita impia sequatur.

Quod igitur Moses dicit corruptam terram coram Deo, Ostendit clare
Anthithesin, quod scilicet Hypocritae et Tyranni iudicaverint ipsum Noah
nihil recte neque docere nec facere: Contra a se doceri et fieri omnia
sanctissime. Sed diversum, inquit Moses, verum fuit. Terra, hoc est,
totus Mundus, seu omnes Homines corrupti fuerunt, scilicet quod ad
primam 

[Seite 304]

tabulam attinet, non habuerunt verum verbum, non cultum verum. Haec
distinctio de prima et secunda tabula mihi valde placet, et sine dubio a
Spiritu sancto ostensa est.

Quod autem addit: ‘Et est terra repleta iniuriis’, significat hunc
perpetuum esse ordinem, ut, postquam Verbum amissum et Fides extincta
est [Kol. 2, 8] ac loco verorum cultuum vigent traditiones et
ἐθελοθρησκεῖαι, sicut eas Paulus appellat, etiam
sequantur iniuriae et flagiciosa vita.

Vocabulum Hamas significat proprie violentiam, vim, iniuriam sublato
iure et aequitate omni, ubi, quod libet, licet, et non iure sed vi
geruntur omnia. Haec si illorum vita fuit, inquies: Quomodo potuerunt
retinere speciem vel opinionem sanctitatis et iusticiae? Quasi vero non
habeas exempla similia hodie ante oculos. Quid unquam Mundus crudelius
vidit Turcis? At hi omnem immanitatem suam ornant titulo Dei et
religionis.

Sic Pontifices non solum rapuerunt ad se opes orbis terrarum, Ecclesiam
ipsam impleverunt immensis erroribus et blasphemis dogmatibus, Vivunt in
infandis libidinibus, cum volunt, Regum animos dissociant et multam
bello et sanguini materiam suppeditant: Et tamen in his ipsis
blasphemiis et flagiciis iure sibi suo vendicant nomen et titulum
Sanctissimorum, iactant se Christi vicarios, successores Petri etc.

Sic summae iniuriae coniunctae sunt cum titulo sanctitatis, Ecclesiae,
verae religionis etc. Ubi si quis reclamet, statim anathemate feritur,
et damnatur tanquam haereticus, Dei et Ecclesiae hostis. Post Pontifices
Romanos et complices eorum nulla gens est, quae magis superbiat de
religione et iusticia quam Turci: Christianos contemnunt tanquam
idolatras, se iudicant sanctissimos et sapientissimos. Et tamen quid
aliud eorum vita et religio est quam perpetuae caedes, latrocinia,
rapinae, et alia horribilia flagicia?

Ostendunt igitur exempla praesentium temporum, quomodo illa duo
incompatibilia possint consistere, ut summa religio sit coniuncta cum
summis abominationibus, summae iniuriae cum specie iusticiae. Atque haec
quoque est causa, quod homines sic indurantur et securi fiunt, nec
expectant poenam, quam sunt meriti peccatis suis.

[6, 12] Et vidit Deus terram, et ecce corrupta fuit. Nam omnis caro
corruperat viam suam super terram.

Quia horribilis est ira Dei et iam imminet interitus universae carni
exceptis octo animabus, Ideo Moses paulo copiosior in hoc loco est, et
repetitionibus utitur, quae tamen non ociosae sunt sed habent suum
pondus. Supra dixit Terram fuisse corruptam: Nunc quasi ordinario
iudicii processu dicit Deum hoc vidisse et cogitasse de poena. Hoc modo
quasi pingit ordinem, quo Deus solet agere.

[Seite 305]

Spiritualium hominum verum iudicium hodie est de Papa, quod sit
Antichristus et insaniat contra verbum et regnum Christi. Sed hanc
impietatem illi ipsi, qui iudicant, non possunt emendare. Crescit
quotidie impietas et pietatis contemptus indies fit maior. Hic cogitant:
Quid igitur Deus facit? Cur non punit hostem suum? Num dormit et prorsus
humana non curat? Nam mora Iudicii discruciat pios. Ipsi afflictae
religioni opem afferre nullam possunt et vident Deum, qui potest,
connivere ad furorem Pontificum secure peccantium in primam et secundam
tabulam.

Ad hunc modum Noah quoque videt terram impletam iniuriis. Gemit igitur
et suspirat ad coelum, ut Deum tanquam e somno excitet ad iudicium. [Ps.
10, 1; Ps. 13, 2; Ps. 9, 14; Ps. 7, 7] Sicut tales voces passim in
Psalmis sunt: ‘Quare stas a longe?’, ‘Domine, usque quo?’,
‘Respice nos, Domine, et vide afflictionem nostram’, ‘Surge,
iudica causam meam etc.’

Fit igitur tandem, quod Moses hic ostendit, ut Deus quoque ista videat,
et audiat clamorem piorum, qui iudicare Mundum possunt (Spiritualis enim
[1. Kor. 2, 15] omnia iudicat) sed non possunt corrigere. Impietas enim
simpliciter incorrigibilis est, cum est ornata specie pietatis. Sicut
etiam Tyrannis, cum est ornata specie iusticiae et providentiae. Non
enim novum est, ut, qui aliorum uxores, filias, domos, agros, opes
rapiunt, tamen velint iusti et sancti viri esse, sicut supra de Papatu
quoque ostendimus.

Est igitur ille secundus gradus, ut, postquam Sancti viderunt et
iudicarunt impietatem Mundi, etiam Deus eam videat. Sicut infra de
Sodomis [1. Mose 18, 20; 1. Mose 4, 10] dicit: ‘Ascendit ad me clamor
Sodomorum’. Et supra: ‘Vox sanguinis fratris tui clamat ad me’.
Sed prius quam Deus videat, semper praecedunt singultus et gemitus
piorum, quibus Deus tanquam a somno excitatur.

Hoc Moses per verbum ‘vidit’ hoc in loco voluit ostendere, quod Deus
tandem viderit afflictiones, et audiverit clamores piorum, quibus tandem
coelum repletum est, ut Deus, qui hactenus dissimularat omnia et
adiuvare successu impiorum conatus visus erat, tanquam ex somno
expergefieret. Vidit quidem omnia multo citius, quam Noah, nam est
inspector cordium nec potest simulatione pietatis decipi ut nos: Sed
nunc primum, cum de poena cogitat, Noah sentit eum videre.

Sic hodie affligimur extrema malicia et inaudita. Nam adversarii
veritatem agnitam et confessam damnant ex mera libidine, petunt iugulum
nostrum, fundunt sanguinem piorum ex furore diabolico. Istas
blasphemias, haec sacrilegia et parricidia contra regnum et nomen Dei
tam manifesta, ut negari non possint, tamen defendunt, tanquam summam
iusticiam. Dum enim pro sua tyrannide retinenda pugnant, etiam Ecclesiae
nomen sibi vendicant. Hic quid aliud possumus, quam ut clamemus ad Deum:
Ut sanctificet Nomen suum et ut Regnum suum non aboleri, ut paternam
voluntatem suam non impediri sinat?

[Seite 306]

Sed dormit adhuc Dominus, nondum videt tantam impietatem, quia nondum
ostendit se eam videre. Sed sinit nos cruciari istis acerbissimis
spectaculis. Sumus igitur adhuc constituti in primo gradu et dicitur de
hoc nostro seculo versus ille: Quod corrupta sit universa terra. Sed
secundus gradus etiam suo tempore adveniet, ut possimus certa fiducia
statuere non nos solum sed Deum quoque tantam impietatem videre et
odisse. Quanquam enim Deus pro longanimitate sua dissimulat multa et
diu, tamen [Ps. 98, 9] retinebit titulum suum: Quod in iusticia
iudicabit orbem terrarum.

Quam autem haec mora acerba et dura sit piis, ostendunt querelae
Ieremiae, capite 12. et 20. Ibi enim sanctus Vir tantum non ad
blasphemias progreditur, donec tandem ei dicitur Regem Babyloniae
venturum et sumpturum poenas de incredulis contemptoribus. Ibi videt
Ieremias Deum respicere terram et in terra esse Iudicem.

Sententia universalis, quae sequitur, valde horribilis est: Quod
universa caro super terram corruperit viam suam, et Deus, postquam cepit
prospicere in filios hominum, non invenerit, neque ascendendo nec
descendendo a summis Patribus usque ad infimos, quos salvare posset ab
interitu.

Longe autem horribilius hoc est auditu, si propius consideres primum
Mundum et non ex istis miseris reliquiis eum aestimes, quas hodie
habemus. Sicut enim omnia terra nascentia tum meliora et praestantiora
fuerunt, Ita etiam cogitabimus, maiestatem et pompam nostrorum
Principum, speciem sanctitatis et sapientiae Pontificum nihil esse ad
illam religionis, iusticiae et sapientiae speciem, quae fuit in primo
Mundo inter illos famosos viros.

Et tamen dicit textus: Universam carnem corrupisse viam suam excepto uno
Noah cum posteritate sua, hoc est: Fuisse omnes homines impios, vixisse
in Idolatria et falsis religionibus ac verum cultum Dei una cum
promissionibus de Semine odisse, prosecutos esse Noah, qui per Semen
remissionem peccatorum annunciavit ac iis aeternam perditionem minatus
est, qui eam non crederent.

[6, 13] Et dixit Deus ad Noah: Finis universae carnis venit coram me,
Nam repleta est terra iniuriis coram eis. Et ecce ego perdam eos cum
ipsa terra.

Postquam Noah et sui diu clamaverunt, accusantes maliciam Mundi,
ostendit tandem Dominus se quoque illam maliciam videre et ulcisci
velle. Hunc secundum gradum nos quoque hodie expectamus nec dubium est,
quin erunt aliqui Homines, quibus revelabitur ista Mundi perditio
futura. Nisi fortasse ea perditio erit dies novissimus et extremum
iudicium, quod sane 

[Seite 307]

optarim. Satis enim malorum in his paucis et malis diebus nostris
vidimus. Homines impii, sicut temporibus Noah, vitia sua ornant nomine
sanctitatis et iusticiae. Itaque poenitentia seu resipiscentia nulla
sperari potest. Ad eum gradum cum ventum est temporibus Noah, fertur
tandem definitiva sententia, quam supra Dominus significavit, cum iussit
desistere a disceptatione et dixit: Se poenitere, quod condiderit
hominem.

Non potest autem hanc iram ratio credere et intelligere perfecte. Vide
[1. Mose 1, 21] enim, quam haec dissimilia sunt cum prioribus. Supra
audivimus: Vidisse Deum omnia, quae fecit, ac fuisse valde bona: Addidit
homini et bestiis benedictionem multiplicationis, Subiecit Hominis
imperio terram et omnes terrae opes, Quod maximum est, addidit etiam
promissionem de Semine mulieris et aeternae vitae, Instituit non tantum
Oeconomiam et Politiam sed quoque Ecclesiam. Quomodo igitur fit, ut
primus Mundus, sicut Petrus dicit, per verbum ad hunc modum constitutus
per aquam pereat?

Non igitur dubium est, quin ipsi Noah de futura et universali perditione
concionanti Filii mundi haec omnia obiecerint et eum palam arguerint
mendacii, quod scilicet Oeconomia, Politia et Ecclesia a Deo sint
constituta, non igitur Deum constitutionem suam penitus eversurum esse
finali perditione: Esse hominem conditum ad generandum et ut in terra
dominetur: Non igitur aquam ei dominaturam ad interitum.

Sicut Papistae hoc uno Argumento nos urgent: Christum affuturum [Matth.
28, 20] Ecclesiae usque ad consummationem mundi, Portas inferorum non
praevalituras [Matth. 16, 18] adversus eam. Haec pleno ore iactant et
putant impossibile esse, ut pereant. Fluctuari potest cymba Petri,
inquiunt, sed non opprimi fluctibus.1� Non dissimilis securitas et
confidentia fuit ante Diluvium, et tamen videmus universam terram
periisse. Iactabant quidem Dei ordinationes esse perpetuas nec unquam
Deum, quod semel condidit, sustulisse aut mutasse penitus. Sed eventum
considera, et videbis eos falsos, Noah autem solum fuisse verum.

Nisi igitur Spiritus sancti illuminatio accedat, impossibile est hominem
hoc Argumento non vinci. Nam statuere, quod Deus creaturam suam penitus
sit deleturus, an non est Deum facere inconstantem et mutabilem? Et
tamen Deus ipsi Noah hoc revelat, quod velit adducere finem non unius
partis carnis aut terrae, sed universae carnis et terrae. An non enim
satis horribile esset, cum terrae tres partes faciant, uni minari
interitum? Sed in totam terram et in omnes Homines desaevire, hoc contra
Dei ordinationem, contra Dei sententiam videtur pugnare, qui dixit:
Omnia esse valde bona. Grandiora igitur haec sunt, quam ut possint
ratione humana intelligi aut comprehendi.

Huius tantae irae quae causa est? Nimirum, quod, sicut hic dicit, Terra
est repleta iniuriis. Mirabilis ratio. Nihil hic dicit de prima tabula, 

[Seite 308]

tantum allegat secundam tabulam. Quasi dicat: De me nihil dicam, quod
nomen et verbum meum oderunt, blasphemant, persequuntur. Ipsi inter se
quam vivunt turpiter! Non Oeconomia, non Politia recte administratur, vi
geruntur omnia: ratione et legibus nihil. Itaque simul et homines et
terram perdam.

Sic nostro seculo videmus, Deum dissimulare prophanationem Missarum,
quae horribilis abominatio fuit et totum orbem terrarum replevit, impia
dogmata et reliqua vitia, quae hactenus in religione fuerunt. Sed
postquam homines sic vivunt inter se, ut neque Politiae nec Oeconomiae
ratio habeatur, postquam tanta avaricia, tam varii doli, tam multiplex
denique iniquitas invaluit, quis non videt Deum quasi cogi ad puniendam,
imo evertendam Germaniam?

Est autem plenum misericordiae et amoris, quod Deus magis queritur de
iniuriis, quibus premuntur membra sua, quam de iis, quae sibi
afferuntur. De his enim tacere hic eum videmus, cum minatur non homini
solum sed etiam ipsi terrae perditionem.

Utrunque enim per Diluvium factum est: et vires hominis imminutae, et
opes eius cum ipsa terra accisae sunt. Neutiquam posteriores arborum
fructus similes fuere prioribus ante Diluvium. Rapae meliores fuerunt
ante Diluvium, quam postea melones, citria sive aurea mala. Pirum
praestantius fuit, quam hodie sunt aromata. Sic verisimile est plus
roboris fuisse in digito viri quam hodie in toto brachio. Ad eundem
modum ratio et sapientia longe fuit praestantior. Afflixit autem Deus
propter peccatum non tantum hominem sed etiam opes et dominationem eius,
ut ad posteritatem quoque haec ira documentum esset.

Quis autem modus est perditionis? Nimirum, quod arripit elementum aquae
et universa delet. Nota autem est vis, qua elementum hoc grassari solet.
Aër etsi sit pestilens, tamen non semper inficit arbores et radices.
Sed aqua non solum evertit omnia, non solum evellit arbores et radices,
sed etiam ipsam terrae superficiem tollit et mutat solum, ut etiam
fecundissimi [Ps. 107, 34] agri per salsuginem terrae et arenas
corrumpantur. Hoc igitur primi mundi fuit quasi excidium.

Praesentis autem mundi erit alia poena, sicut color Iridis ostendit.
Infimus color, cuius finitum spacium est, est aqueus. Sic enim grassata
aqua est in Diluvio, ut tamen poenae modus statueretur et abolitis
peccatoribus redderetur terra habitanda piis reliquiis. Sed alter
exterior circulus Iridis, qui est infinitae capacitatis, habet colorem
ignis, eius scilicet elementi, quo totus Mundus conflagrabit. Sequetur
tamen hanc corruptionem melior Mundus, qui in aeternum durabit, et
serviet piis. Haec in Iride pinxisse videtur Deus.

[Seite 309]

[6, 14] Fac tibi arcam de lignis pini. Mansiunculas in Arca facies, et
bitumine lines eam intrinsecus et extrinsecus.

Primum cogitat Dominus de conservandis reliquiis ex isto parvulo semine,
ex tribus Noah filiis. Nam Noah amplius non generavit. Haec magna
significatio est misericordiae Dei erga eos, qui ambulant in viis eius.

Gopher alii pinum, alii abietem, alii cedrum faciunt. Itaque difficilis
est divinatio. Apparet tamen electam propter levitatem vel etiam propter
unctuositatem, ut facilius innataret aquae et minus penetraret aqua.

Kinim nidos seu mansiunculas significat, loca divisa pro diversitate
bestiarum. Non enim uno in loco ursi, oves, cervi, equi habitarunt, Sed
singula genera suas habuerunt peculiares mansiones.

Quale autem bitumen fuerit, nescio. Apud nos picantur naves et
obstruuntur stuppa. Ac sane pix contra aquam valet, sed incendiis quoque
apta est. Bitumen autem apud nos nullum est, quod in aquis duret. Itaque
non displicet, quod quidam bitumen pro pice accipiunt.

Sed queras: Cur Deus omnia ita accurate praecipit? Satis erat mandatum
de paranda arca. Nam ratio et de spatio et de ratione aedificandi per se
videt, quid facto opus sit, sicut multa egregia opera artificum
testantur. Cur igitur Deus ipsum Noah de longitudine, de latitudine, de
altitudine, de bitumine obducendo tam diligenter docet? Nimirum,
postquam Noah omnia ex praescripto Dei facit (sicut Moses tabernaculum
ad archetypum in monte), ut eo maiore fiducia credat se servatum iri et
suos, nec diffidat operi, quod ab ipso Deo instructum, et, quomodo
fieret, mandatum erat. Haec causa est, cur nunc tam solicite omnia
praecipiat Deus.

[6, 15] Et hoc modo facies eam: Trecentorum cubitorum erit longitudo
Arcae, quinquaginta cubitorum latitudo eius, et triginta cubitorum
altitudo eius.

Hic obiicitur pulchrum exercitium Geometricum et Mathematicum de forma
et quantitate arcae. Varia autem Scriptorum iudicia sunt: Alii
quadratam, alii acuminatam fuisse dicunt, sicut fere nostra aedificia in
Europa sunt. Sed ego credo quadratam fuisse. Nam orientales populi
acuminata aedificia nesciverunt et quadratis usi sunt. Sicut patet ex
Euangelio, quod in tectis obambularint, et fuit similis etiam Templi
figura.

Postea etiam de mansiuncularum distinctione disputatur, de parte
suprema, media et infima (de his enim partibus textus commemorat), quam
partem quae animalia possederint. Sed id definiri non potest. Verisimile
tamen est Ipsius Noah fuisse supremam partem et avium, mediam mundorum
animalium, infimam immundorum, Quanquam Rabini dicant infimam servisse
stercoribus abdendis. Sed ego puto stercora vel per fenestram proiecta. 

[Seite 310]

Nam cum amplius anni spacio tanta bestiarum multitudo in arca fuerit,
stercora exportari necesse fuit.

� contra Faustum: Quod secundum rationem Geometricam arca habuit
proportionem humani corporis. Si enim homo in terra iaceat, decuplo
corpus longius est quam altius, Sextuplo autem longius quam latius. Ad
hunc modum trecenti cubiti sunt sexies quinquaginta et decies triginta.

Haec ad corpus Christi postea accommodantur, hoc est, ad Ecclesiam, quae
habet ostium, id est, baptismum, per quod sine discrimine mundi et
immundi ingrediuntur. Etsi autem Ecclesia est exigua, tamen est Rectrix
orbis terrarum, et conservatur propter eam mundus. Sicut in arca
conservantur immunda animalia. Alii accommodarunt etiam ad corpus
Christi, quod habuit vulnus in latere, sicut arca fenestram. Sunt
allegoriae hae, si non prorsus eruditae tamen innoxiae, quae nullum
errorem secum trahunt et quibus extra disputationes ornamenti causa uti
licet.

[6, 16] Fenestram facies in Arca, et ad cubitum consummabis eam superne.
Fores vero Arcae pones in latere eius, cum intersticiis inferioribus,
mediis et tertiis facies eam.

Vide, quam diligens architectus sit Deus, quam sollicite curet et
disponant omnes aedificii partes. Porro vocabulum Zohar non proprie
fenestram significat, Sed lucem meridianam.

Queritur autem hic, an una tantum fenestra arcae fuerit, an plures?
Usitata enim in hac lingua phrasis est, ut singulari utantur pro
plurali, seu collectivo pro distributivo, Ut: ‘disperdam hominem de
terra’: hic profecto non de uno homine, sed multis loquitur. Sed mihi
videtur, unam tantum fuisse fenestram, quae illustravit domicilium
hominis.

Latinus Interpres mire obscurus est, ut, quid velit, nescias. Ac omnino
puto, eum haesisse in figura navis, quales hodie sunt, ubi homines
communiter vehuntur in inferiori parte. Nec de ostio quid dicat, satis
intelligi potest, cum certum sit et fenestram cubitalem fuisse in
superiore parte et ostium in medio latere ceu in umbilico arcae. Sicut
etiam Heua ex medio viri condita est. Habuit autem totum aedificium tria
intersticia, supremum, medium et infimum, ac supremum mea sententia fuit
illustratum luce diei per fenestram.

Sed inquies: Qualis fenestra illa fuit aut quomodo potuit consistere in
tanta imbrium frequentia et vehementia? Non enim usitato modo tum
pluerat: Siquidem intra quadraginta dies aqua ita crevit, ut quindecim
ulnis superaret omnes montes. Iudaei igitur fenestram Crystallo clausam
dicunt, 

[Seite 311]

quae transmitteret lumen. Sed mihi frustra videtur curiosius haec
persequi; non enim in eo pietas aut regnum Christi periclitatur, si
quaedam huius aedificii, cuius architectus Deus fuit, ignoremus.

Quanquam quid obscuritatis haec res habeat, non video, si accipias,
fenestram fuisse in superiori interstitio in latere. De ostio certum
est, quod fuerit ad tredecim vel quatuordecim cubitis altum a terra. Nam
arca ad decem pene cubitos in aquas demersa natavit. Magnum enim onus
vexit: omnis generis animalia et victum plusquam annuum. Haec de rudi
idea arcae satis sint, nam praeter altitudinem et longitudinem Moses
nihil indicat, quam quod habuerit tria intersticia, ostium et fenestram.

Infinitas alias questiones amputabimus: Quali aëre in arca sint usi?
Nam ista aquarum moles, praesertim cum decrevit, ingentem foetorem et
pestilentem excitavit. Unde hauserint aquam, qua poti sunt? Nam aqua non
potest servari integra per totum annum. Ideo navigantes saepe dulcis
aquae hauriendae causa vicinos portus inquirunt. Item: Quomodo potuerit
sentina exhauriri, quae graviter olet?

Haec et alia accidentia, quae navigantium usus ostendit, praecidamus
(alioqui nullus questionum finis erit), contenti ista rudi narratione:
Quod in infima parte verisimile est asservatos ursos, leones, tygrides
et alia immitia animantia, In media, quae mitia sunt et tractabilia, una
cum victualibus, quae non possunt asservari in locis omni aëre
carentibus, In superiore ipsos homines cum domesticis animantibus et
avibus. Haec nobis sufficiant.

[6, 17] Et ecce ego, ego adducam Diluvium aquarum super terram, ut
perdam universam Carnem, in qua est Spiritus vitae sub coelo, et omne,
quod est in terra, peribit.

Supra in genere minatus est generi humano interitum. Hic modum ostendit,
quod novo genere supplicii velit uti ac Diluvio omnia perdere. Talem
poenam Mundus usque ad eum diem non norat. Usitatae poenae sunt, sicut
ex Prophetis apparet, Pestis, fames, gladius, rabies ferarum. Peste
pereunt homines et bestiae. Bello etiam terra corrumpitur; destituitur
enim colonis. Famis incommoda, etsi minus crudelitatis habere videntur,
tamen longe miserrima sunt. Quartum genus poenarum nostrae Regiones fere
ignorant. Etsi autem singula ad affligendum genus humanum satis sint,
tamen Deus voluit novo genere poenae contra primum Mundum uti, quo
universa caro, in qua Spiritus est, deleretur.

Itaque, quia inaudita prioribus seculis haec poena fuit, minus ab impiis
credita est. Sic enim cogitarunt: Si Deus omnino irascitur, nonne
gladio, nonne peste inobedientes potest corrigere? Diluvium etiam
reliquam creaturam 

[Seite 312]

aboleret, cuius tamen nullum peccatum est. Profecto tale nihil cogitabit
Deus de Mundo.

Sed ut hanc incredulitatem eximeret ex animo Noah et piorum, repetit
emphatice pronomen ‘Ego, Ego adducam’. Deinde diserte addit se
deleturum carnem, quae sub coelo et in terra est. Hic enim excludit
pisces, quorum imperium per aquas augetur.

Pertinet igitur haec particula eo, ut ostendatur magnitudo irae Dei, qua
homines non solum corpora et vitam amittunt, Sed etiam universum
dominium per orbem terrarum.

[6, 18] Et statuam pactum meum tecum, veniesque in Arcam tu et Filii
tui, uxor tua, et uxores Filiorum tuorum tecum.

Hanc consolationem supra indicavit Moses, cum dixit Noah invenisse
gratiam. Opus autem ea fuit, non solum, ne Noah in tam horribili ira
desperaret, sed ut etiam confirmaretur fides eius de poena grassatura.
Non enim facile creditu fuit universum genus humanum periturum esse.
Itaque Mundus stolidissimum iudicavit Noah, qui talia crederet, et risit
eum ac aedificium eius sine dubio exagitavit. In tantis scandalis ut
confirmaretur animus eius, ideo toties cum eo loquitur Deus et nunc
etiam de pacto meminit.

Queritur autem apud Interpretes: Quale illud pactum fuerit? Ac Lyra
explicat de promissione, quod eum ab impiis hominibus defendere velit,
qui minati erant ei mortem. Burgensis dicit pactum illud potius
referendum ad pericula in aquis depellenda. Alii putant significari
pactum Iridis, quod postea cum Noah Dominus icit.

Sed mea sententia loquitur de pacto spirituali seu de promissione
Seminis contrituri caput Serpentis. Illud pactum habuerunt Gygantes; sed
cum eo abuterentur ad superbiam et impietatem, exciderunt ab eo. Sicut
postea Iudaei, dum de Deo, lege, cultu, templo carnaliter praesumunt, ea
dona amittunt et pereunt. Ipsi autem Noah hoc pactum confirmat Deus, ut
certo statuat Christum ex sua posteritate nasciturum et Deum in tanta
ira relicturum esse seminarium Ecclesiae. Hoc pactum igitur non solum
includit defensionem corporalem, de qua Lyra et Burgensis rixantur, sed
aeternam quoque vitam.

Sententia itaque est: Isti insolentes contemptores minarum et
promissionum dabunt poenas mihi, praesidium enim et fiduciam, quam
habent de pacto meo, principio ab eis auferam, ut pereant sine omni
pacto et sine misericordia. Transferam autem illud pactum ad te, ut non
solum serveris ab illa aquarum vi sed etiam a morte et damnatione
aeterna.

Diserte autem dicit: ‘Tecum’: non filios, non uxores nominat, quos
tamen etiam erat servaturus, sed solum Noah nominat, a quo promissio 

[Seite 313]

haec in filium Sem derivata est. Est igitur haec secunda promissio de
Christo, quae omnibus aliis Adae posteris eripitur et uni Noah
assignatur.

Postea haec promissio subinde clarior facta est. Processit enim quasi de
genere ad speciem, et deinde a specie ad individuum. A toto enim Abraham
in solum Davidem propagata est, A Davide in Nathan, A Nathan usque ad
unam Virginem (quae tanquam emortuus truncus seu radix Iesse fuit),
Mariam, in qua promissio seu pactum hoc finitum et impletum est.

Haec pacti sanctio maxime fuit necessaria impendente incredibili et
inaestimabili ira Dei.

Observabis autem hoc quoque loco peculiarem vocationem, cum dicit:
‘Veniesque in Arcam, Tu et Filii tui etc.’ Si enim absque hac
vocatione peculiari fuisset, non essent ausi in arcam ingredi.

Quam autem horribile est de universo genere humano tantum eligi octo
personas, quae serventur, Et tamen inter istas postea reprobari Ham,
tertium filium Noah! Hic enim nominatur ore Dei inter electos et
sanctos, imo cum eis defenditur et servatur, nec potest a patre Noah
discerni. Nisi enim eadem credidisset et orasset, nisi timuisset Deum,
neutiquam esset servatus in Arca, et tamen postea reprobatur.

Hic Sophistae de Electione disputant, quae fit secundum propositum Dei.
Sed sepe monui, abstinendum esse a speculationibus nudae Maiestatis. Hae
enim sicut est impossibile, ut verae sint, ita etiam minime sunt
salutares. Sic potius de Deo cogitemus, sicut nobis se offert in Verbo
et Sacramentis. Nec referamus huiusmodi exempla ad electionem occultam,
qua Deus omnia secum disposuit ab aeterno. Hanc enim animo complecti non
possumus et videmus eam pugnare cum voluntate Dei revelata.

Quid igitur, inquies, de his Exemplis statuemus? Nihil aliud, quam quod
proposita nobis sunt ad instillandum nobis timorem Dei: Ne putemus post
semel acceptam gratiam nos non posse iterum a gratia excidere. Sicut [1.
Kor. 10, 12] Paulus quoque monet: ‘Qui stat, videat, ne cadat’. Ad
humiliationem igitur nostri referenda haec sunt, ne superbiamus donis
aut resistamus ignavi in iis, quae accepimus. Sed ut contendamus ad
anteriora, sicut Paulus [Phil. 3, 13] Phil. 3. dicit, ne putemus nos
plene apprehendisse omnia. Nam hostis noster malignus et acerrimus est,
Nos autem sumus infirmi, gestantes hunc [2 Kor. 4, 7] tantum thesaurum
in vasis fictilibus 2. Cor. 4. Ideo non gloriari tanquam securi sed
gemere ad Deum tanquam in praesentissimis periculis constituti debemus:
Postquam videmus tam sanctos homines ab accepta et diu possessa gratia
per securitatem excidisse.

Ita cum fructu de talibus exemplis disputatur. Qui autem haec negligunt
et illa sublimia de Electione secundum Dei propositum persequuntur, hi
animos ultro ad desperationem proclives impellunt et evertunt.

[Seite 314]

[6, 19. 20] Ex omni quoque animanti et ex omni carne bina de singulis
duces in Arcam, ut vivant tecum, Masculum et Foemellam, de Volucribus
iuxta genus suum, et de Iumentis iuxta genus suum, et ex omni reptili
terrae iuxta genus suum; Bina de omnibus ingredientur tecum, ut
conserves ea.

�, qui putavit quatuordecim individua in arcam conclusa, quia
scribitur: ‘De mundis autem septena et septena’. Sed Lyrae
sententiam probo, qui dicit: Septem singularum specierum individua
conclusa in arcam, tres Masculos et tres Foemellas, deinde septimum
etiam masculum, quo uteretur ad sacrificia Noah.

Quod igitur hoc in loco dicit: Bina de singulis in Arcam ducta, id
cogit, septimum caput ut intelligatur tantum de immundis. Nam mundorum
maior fuerit numerus, ea singularum specierum septena in arcam conclusa
sunt.

Necesse autem est, ut hoc loco disputemus de differentia illa, quae
inter istas appellationes est: Omnis anima, bestiae, pecora.
Confunduntur quidem saepe, et tamen alicubi cum differentia iis utitur
Scriptura, ut, cum [1. Mose 1, 24; 1. Mose 1, 20] dicit: ‘Producat
terra animam’, ‘Producant aquae animam’. Ibi nomen generis est
omnium, quae vivunt in terra et in aquis. Huius generis species sunt,
quae hic nominantur, Haiah, Remes, Behemah, quanquam nonnunquam
confunduntur.

[Hes. 1, 5] Vocat hic Behemoth iumenta, cum tamen apud Ezechielem in
primo capite illa quatuor animalia communi nomine vocentur, Hahaioth,
quo vocabulo proprie significantur, quas nos vel bestias, vel feras
dicimus, quae non foenum, nec alia terra nascentia comedunt, sed carnes,
sicut leo, ursus lupus, vulpes.

Behemoth iumenta sunt seu pecora, quae foeno et herbis terra nascentibus
vivunt, sicut oves, boves, cervi, capreae.

Remes est reptile derivatur autem nomen a verbo Ramas, quod calcare
significat. Ac si nos conferimus cum volucribus, nos quoque sumus
Remasim, reptamus enim et terram calcamus pedibus sicut canes et aliae
bestiae. Sed proprie significat ea animalia, quae non erecto vultu
incedunt. Nam quae repunt, sicut nos reptilia vocamus, habent speciale
nomen et appellantur Scherazim, ut ex Levitico apparet, a verbo Scharaz,
quod movere significat, quod infra cap. septimo ponitur. Vocabulum Oph
notum est, significat volucrem.

[Seite 315]

Haec differentia harum appellationum est, quanquam, ut dixi, alicubi non
observatur. Non autem debet referri nisi ad tempus post Diluvium,
alioqui sequeretur tales feroces bestias etiam in Paradiso fuisse. Atqui
ante peccatum, quia homini imperium fuit in universas terrae bestias,
quis dubitat concordiam futuram non solum inter Homines, sed etiam inter
animalia bruta cum homine?

Etsi igitur primum caput aperte probat illas feroces bestias cum
reliquis esse conditas, tamen propter peccatum hominis naturae earum
mutatae sunt, ut, quae mansuetissimae et innocuae futurae erant, nunc
post lapsum ferae et noxiae sint. Haec mea sententia est, quanquam,
postquam statum istius innocentis vitae amisimus, opinari verius quam
definire de illa vita possumus.

Sed, inquies, Si propter peccatum naturae animantium sic sunt mutatae,
Quomodo potuerunt praesertim feroces et immanes istae cogi a Noah? Certe
leo cogi non potest, ita nec tygrides neque pardi et si qua similia
sunt.

Hic respondent, miraculose tales feras ingressas in Arcam. Ac mihi
quoque verisimile est. Nisi enim mandato Domini coactae essent ingredi,
etsi Noah aliquam industriam adhibere necesse fuit, tamen non tanta
eius, ut hominis, fuisset virtus, ut cogere tam feroces posset feras. Ac
utrunque textus ostendit. Nam primum dicit: ‘Tu eas duces in Arcam’.
Deinde addit: ‘bina ex omnibus venient ad te’. Nisi igitur
miraculose hoc factum esset, plures accurrissent, quam binae aut
septenae.

Quod igitur bina et septena sponte accedunt, miraculum est, et signum,
quod praesenserint iram Dei, et horribilem illam calamitatem futuram.
Sicut etiam brutae naturae praesensiones quasi et praesagia imminentium
malorum habent, et saepe quasi sensu aliquo misericordiae motae
ingemiscunt pro homine in manifesto periculo constituto. Sicut apparet
in canibus et equis, qui Dominorum pericula intelligunt et eorum sensu
se affici ostendunt, dum canes querulantur, equi tremunt et largum
sudorem emittunt. Quin etiam ferae bestiae non raro in periculis ad
hominem confugiunt.

Hic igitur sensus cum alioqui in brutis naturis sit, quid mirum est, si
hic quoque tali modo divinitus ad imminens periculum excitatae volentes
se cum Noah coniunxerint? Nam textus ostendit volentes accessisse. Sicut
et Historiae testantur et comprobat experientia, quod, cum aut
pestilitas ingens aut magna clades imminet, lupi, ferocissimum animal,
non in pagos solum sed etiam in ipsa oppida nonnunquam irruunt, habentes
refugium ad homines, et quasi humiliantes se eorum opem requirunt.

[Seite 316]

[6, 21] Et tu sume tecum ex omni cibo, qui comeditur, et repone eum, ut
sit tibi et illis in escam.

Quia Diluvium integro anno duraturum erat, ideo necesse fuit admoneri
Noah de cibo, ex herbis et arborum fructibus colligendo, tum ad Hominis,
tum caeterorum animalium vitam conservandam. Etsi autem ingens ira fuit,
quod omnia terra nata intereunt, tamen in tam horribili calamitate lucet
Dei bonitas, prospicientis homini et caeteris animalibus, ut
conserventur et per ipsorum conservationem etiam conservetur species.
Sicut autem animalia electa, ut in arca conservarentur, integris
corporibus et sana fuerunt, Ita etiam victum habuerunt ex providentia
Dei convenientem ipsorum naturae.

Ac de Homine constat nondum carnibus in cibo usum esse, Sed tantum terra
natis. Fuerunt autem ea ante Diluvium longe meliora, quam nunc sunt post
illam salsuginem aquarum, quae terram mirabiliter corrupit.

Cernitur igitur hoc in loco Dei providentia, cuius consilio puniuntur
mali, boni autem servantur. Fit autem mirabiliter, ut, dum punit Deus
impios, non tamen totam naturam destruat, sed benigne prospiciat futurae
posteritati.

Etsi autem facile fuit Deo, etiam sine cibo servare Noah et animalia per
integrum annum, sicut Mosen, Eliam et Christum quadraginta dies sine
omni cibo servavit, Imo sicut omnia fecit ex nihilo (id enim maius et
mirabilius est), Tamen, sicut Augustinus erudite dicit, Deus res
conditas sic administrat, ut eas propriis motibus agere sinat, hoc est,
(ut Augustini sententiam ad praesens negotium accommodemus), Deus utitur
mediis certis, et sua miracula sic temperat, ut tamen ministerio naturae
et mediis naturalibus utatur.

Et exigit id a nobis quoque, ne organa naturae abiiciamus (Id enim esset
tentare Deum), sed ut mediis paratis et a Deo oblatis cum gratiarum
actione utamur. Peccaret enim, qui, cum esuriret, cibum e coelo
expectare et non potius eum aliunde comparare vel rogare vellet. Sicut
Christus [Luk. 10, 7] iubet, ut Apostoli edant, quod eis apponitur. Sic
Noah habet mandatum hoc in loco, ut utatur ordinato medio colligendi
cibi: non iubetur in arca expectare miraculosam rationem praebendi
victus de coelo.

Monachorum vita tota nihil est, nisi tentatio Dei. Non possunt
continere, et tamen a coniugio abstinent. Sicut etiam a certis cibis
abstinent, quos tamen Deus condidit, ut sumerentur cum gratiarum actione
a fidelibus et cognoscentibus veritatem, quod omnis creatura Dei bona,
et nihil reiiciendum [1. Tim. 4, 3.4] sit, quod cum gratiarum actione
sumitur, 1. Timoth. 4. Sic Medicinae usus licitus est, imo necessarius:
est enim conditum medium ad conservandam valetudinem. Sic artium et
linguarum studia colenda sunt, et, ut 

[Seite 317]

[1. Tim. 4, 4] Paulus ait, 1. Tim. 4. ‘Nihil reiiciendum est, quod
sumitur cum gratiarum actione, seu per orationem sanctificatur’.

Poterat Deus ipsum Noah in mediis aquis servare, sicut de S. Clemente
fingunt, habuisse eum cellulam in medio mari: Imo sicut populus Israel
in medio mari rubro, Ionas in ventre coeti servatus est. Sed id noluit,
voluit potius, ut uteretur Noah beneficio ligni seu arborum, ut
industria humana haberet hoc quasi curriculum, in quo exerceretur.

Ubi igitur haec mediorum seu creaturarum copia vel deest vel cessat, ibi
aut patere, aut expecta auxilium a Domino. Sicut Iudaei faciebant, quos
ad mare constitutos et ab hoste a tergo cinctos nulla amplius industria
sublevare poterat. Quare aut miraculosa liberatio speranda, aut certa
mors subeunda erat.

[6, 22] Fecit igitur Noah omnia, quae praeceperat illi Deus.

Haec Phrasis in Scriptura admodum est frequens. Est autem hic primus
locus, in quo sub ista forma verborum commendatur obedientia erga Deum.
Infra autem repetitur saepius: Faciebat Moses, populus secundum omnia,
quae praeceperat eis Dominus etc.

Commendatur autem Noah in exemplum nobis, quod non habuerit mortuam
fidem, quae revera fides non est, sed vivam et efficacem fidem. Paret
enim Deo praecipienti, et quia tum promittenti, tum comminanti Deo
credit, ideo, quae de Arca, de colligendis bestiis et cibo mandaverat
Deus, studiose exequitur.

Est autem haec singularis commendatio fidei Noah, quod manet in regia
via, et nihil addit, nihil mutat, nihil demit de mandato Dei, Sed
simpliciter manet in eo, quod sibi audit praecipi.

Est enim haec vulgatissima et simul pestilentissima pestis in Ecclesia,
quod fere aut mutatur, quod Deus iussit, aut superordinatur aliquid
super id, quod Deus iussit. Sicut enim una regia via est, quam insistere
debemus, Ita qui declinant nimium ad sinistram, dum ea non praestant,
aut negligunt, quae Deus iussit, peccant. Qui nimium declinant ad
dextram, plus facientes, quam iussit Deus, sicut Saul, dum parcit
Amalechitis, etiam peccant, ac quidem gravius, quam illi ad sinistram.
Accedit enim praesumptio pietatis, ubi enim illi ad sinistram excusare
errorem non possunt, hi etiam praeclare se meritos esse iudicant.

Atque hic lapsus vulgatissimus est. Nam Deus solet communia, vilia,
ridicula, scandalosa quoque nonnunquam praecipere. Ratio autem
delectatur splendidis, et communia illa aut fastidit, aut cum
indignatione suscipit. Sicut oeconomica officia fastidierunt Monachi, et
delegerunt sibi alia in speciem splendidiora. Et vulgus hodie, quia
audit, in Euangelio communia officia praedicari, contemnit Euangelium
tanquam vulgarem doctrinam, quae nihil eximium habeat. Quid enim magni
videtur docere, qui docet, ut servi 

[Seite 318]

pareant Dominis, liberi Parentibus? Haec tanquam omnibus nota et iam
antea ab aliis tradita eruditi Papistae non negligunt solum, sed rident
etiam. Singularia autem exquirunt, quae aut opinione sapientiae, aut
specie magnae difficultatis insignia sunt. Tantus humanae sapientiae est
furor.

Sicut autem usitatum praeceptum est: Spectandum, non quis, sed quid
dicat, propterea quod saepe doctorum certa extent vitia: Ita, cum de Dei
praeceptis et vera obedientia agimus, invertenda haec sententia est. Hic
enim non, quid dicatur, aut praecipiatur, spectandum est, sed quis
dicat. Si enim in praeceptis divinis spectes, quid dicatur, et non, quis
dicat, facile impinges. Sicut Heuae exemplum ostendit: Haec enim, cum
non de praecipiente cogitat, sed tantum in praeceptum intuetur, parvi
momenti esse ducit gustare pomum. Sed quantum inde toti generi humano
creatum est periculum?

Qui autem respicit ad praecipientem, hic profecto etiam in speciem
vilissima ducet esse maxima. Papistae exiguum quid esse putant,
gubernare politiam, esse coniugem, educare liberos. Sed practica
ostendit, esse res maximas, quas humana sapientia nullo modo potest
consequi, et videmus etiam spiritualissimos nonnunquam foede lapsos.
Igitur si respiciamus ad praecipientem, facile apparebit, etsi quae Deus
praecipit, videntur communia et vilia, tamen summa esse, nec posse
praestari aut impleri ab ullo homine, nisi divinitus adiuvetur.

�, tantum externam larvam intuentur, hi oeconomica et politica opera
extenuare possunt et somniare, quod alia et perfectiora praestent. Sed
profecto, quia sunt turpes adulteri, quia sunt blasphemi in Deum, quia
sacrilegi sunt, et quae Ecclesiae sunt, turpiter prodigunt, contra
seipsos quasi vivum testimonium dicunt, quod illa exigua, vilia,
communia, vulgata praecepta oeconomiae et politiae nullo modo possint
assequi.

Qualis igitur sanctitas est, quam sic iactant? Nimirum, quod certis
diebus abstinent a carnibus, quod astringunt se certis votis, certa
opera deligunt. Sed queso te, dic: quis iussit, ut ista faceres? Nemo.
Igitur quae Deus mandavit et iussit, non curant, superordinant autem
alia, de quibus Deus nihil mandavit.

Ergo haec Regula retinenda est summo studio, ut spectemus, non quid
mandetur, sed quis mandet. Qui hoc non facit, hunc saepe offendet
operis, ut sic dicam, vel tenuitas vel absurditas. Tribuenda autem Deo
sapientiae laus est et bonitatis, ac statuendum, quod quicquid ipse
praecipit, sit sapientissime et optime praeceptum, etiamsi ratio aliter
iudicat.

Huic sapientiae Dei Papistae detrahunt, dum opera divinitus praecepta
tanquam vilia negligunt, et conantur aliquid melius aut difficilius
suscipere. 

[Seite 319]

Itaque Deus talibus operibus non placatur, sed magis iritatur, sicut
exemplum Saulis ostendit. Hic, ac si Deus stultus, ignavus, crudelis
esset, qui Amalechitas et res eorum omnes iusserat perdere, captabat
mitius consilium, reservabat iumenta ad usum sacrificiorum, Hoc quid
aliud fuit, quam se iudicare sapientem, Deum autem stultum esse?

Recte igitur Moses hoc in loco commendat obedientiam Noah, cum dicit Eum
fecisse omnia, quae Deus praeceperat. Hoc enim est Deo tribuere gloriam
sapientiae et bonitatis. Non disputavit, sicut Adam, Heua, Saul cum suo
magno malo de opere: Praecipientis maiestatem secutus est, ea sibi satis
fuit, etsi absurda, impossibilia, inconvenientia facere iuberetur. Haec
scandala omnia oculis quasi clausis praetergreditur et in eo uno
resistit, quod Deus iusserat. Notus itaque textus est, quo ad auditum,
sed quo ad factum et usum, paucis notus et difficillimus.

Septimum Caput Genesis.

[7, 1] Dixitque Dominus ad Noah: Ingredere tu et omnis domus tua in
Arcam.

[P]Ostquam iam illa incredibilis machina arcae exaedificata est, Dominus
iubet, ut ingrediatur in eam Noah, quod tempus Diluvii iam instabat, de
quo ante annos centum et viginti Dominus praemonuerat. Pertinet autem
[2. Petri 1, 19] totum hoc eo, ut intelligeret Noah se Deo curae esse,
nec id tantum, sed etiam, ut Petrus loquitur, ut haberet copiosum verbum
et abundans, quo sustentaretur et confirmaretur fides eius in tanta
difficultate. Nam cum amplius centum annis Diluvium praedixisset, sine
dubio varie a mundo exagitatus est.

Deinde, sicut iam saepius dixi, incredibilis illa ira fuit, nec potuit
in animum humanum, praesertim in primo et originali Mundo, in quo
meliores homines fuerunt quam nunc, includi, quod Deus totum humanum
genus, exceptis tantum octo animabus, esset perditurus Diluvio. Itaque
Noah, Vir sanctus, iustus, clemens, misericors, saepius cum corde suo
luctatus est, nec sine maxima perturbatione animi audivit vocem Domini,
minantem certum interitum universae carni. Atque hanc ob causam necesse
fuit copioso verbo consolari et confirmare fidem afflicti et perturbati
hominis, ne dubitaret.

Quod igitur iubetur in arcam ingredi, perinde est, ac si dicat Dominus:
Ne dubita. Certo fiet, et iam in proximo adest tempus poenae infligendae
incredulo mundo. Sed tu noli trepidare, noli metuere, (Sicut fides etiam
in Sanctis nonnunquam valde infirma est): Curae mihi eris, tu et domus
tua. 

[Seite 320]

Nobis quidem impossibilia haec fuissent creditu, cum tamen statuere
necesse sit, Deo omnia factu esse possibilia.

Retinet autem Moses hic quoque phrasin suam, quod dicit: ‘Dominus
dixit’. Atque ego peculiariter ista cogitatione delector, ut statuam
ista verba Dei non quidem de coelo sonuisse, sed per ministerium humanum
ipsi Noah dicta esse. Quanquam enim non negem potuisse fieri, ut per
Angelum haec revelarentur aut per ipsum Spiritum sanctum, Tamen, ubi
commode dici potest, quod per homines Deus sit locutus, ibi ministerium
honorandum est. Sic multa, quae Deum Moses locutum dixit, nos supra per
Adamum dicta esse ostendimus. Nam verbum Dei etiam cum ab homine
pronunciatur, vere est verbum Dei.

Quia autem Methusalah avus Noah in ipso Diluvii anno mortuus est, non
ineptum fuerit, si sentiamus hanc Methusalae (nam Lamech, pater Noah,
quinquennio ante Diluvium mortuus fuerat) ad nepotem ultimam fuisse
vocem et quasi testamentum, ut moribundus diceret vale nepoti et
adderet: Mi fili, sicut hactenus obedivisti Domino et expectasti illam
iram in fide ac expertus es protectionem Dei et fidelem custodiam contra
impios: Ita posthac quoque non dubites Deo te curae fore. Nunc enim
instat finis, non meus tantum, qui est finis gratiae, sed totius humani
generis, qui est finis irae. Nam post septem dies incipiet Diluvium, de
quo tamdiu admonuisti Mundum, sed frustra. Ad hunc modum existimo haec
verba ab ipso Methusalah dicta esse, tribuuntur autem Deo, quia Spiritus
Dei per ipsum locutus est.

Ita libenter haec refero ad honorem ministerii, ubi commode, sicut hoc
in loco, potest fieri. Quia enim certum est, Methusalah ipso Diluvii
anno esse mortuum, sine periculo aliquo cogitari potest, hanc fuisse
novissimam eius Concionem ad nepotem Noah, qui eius vocem audivit et
accepit tanquam Dei vocem.

Iudaei quoque de his septem diebus habent suam peculiarem cogitationem,
quod isti dies septem sint additi centum et viginti annis in honorem
Methusalah, ut eum lugeret posteritas. Sed neque haec cogitatio aliquid
periculi habet: Non enim defuerunt officio suo, praesertim pii posteri.

Sed prior sententia de ministerio verbi non solum verisimilis, sed
utilis quoque est. Certum enim est Deum non solere miraculose et per
revelationes singulares semper loqui, praesertim ubi adest legitimum
ministerium, quod ideo instituit, ut per id cum hominibus loquatur, eos
doceat, instituat, consoletur, excitet etc.

Ac primum commendavit verbum parentibus, sicut Moses saepe dicit:
‘Narrabis ea filiis tuis’. Deinde doctoribus in Ecclesia, sicut
Abraham dicit, [Luk. 16, 29] Lucae 16. ‘Habent Mosen et Prophetas, eos
audiant’. Non enim debemus expectare revelationem vel internam, vel
externam, ubi ministerium adest. Alioqui omnes ordines vitae
turbarentur. In Ecclesia doceat minister, Rempublicam gubernet
magistratus, Domum seu oeconomiam regant Parentes. 

[Seite 321]

Hominum enim haec sunt ministeria, instituta a Deo, itaque iis utendum,
non ad alias revelationes respiciendum est.

Non tamen nego, quin etiam post Methusalae mortem Noah Deum loquentem
audierit. Deus enim dupliciter cum hominibus loquitur: Primo et
communiter per publicum ministerium, hoc est, per parentes et Ecclesiae
doctores. Secundo per revelationem internam, seu per Spiritum sanctum.
Sed hoc posterius tantum solet in specialibus negociis, et rarissime. Id
quod eo nosse utile est, ne omisso verbo cum Phanaticis expectemus novas
revelationes. Inde enim existunt erronei Spiritus, qui postea orbem
terrarum perturbant somniis suis, Sicut Anabaptistarum exemplum probat.

Te enim vidi iustum coram me in generatione hac.

Haec profecto horribilis pictura est primi Mundi et originalis, sicut
[2. Petri 2, 5] Petrus eum appellat. Ac videtur ea appellatione aliquid
singulare ei seculo tribuere prae nostri seculi hominibus. Quid enim
potest dici horribilius, quam quod hic audimus, solum Noah iustum fuisse
coram Domino? Similis [Ps. 14, 2] mundi pictura est in Psalmo 14., Ubi
Dominus dicitur de coelo prospexisse, siquem videret intelligentem aut
requirentem Deum. ‘Sed, inquit, omnes declinaverunt, inventi sunt
inutiles, nec erat, qui faceret bonum, ne unus quidem’.

Porro convenit hoc de Mundo iudicium cum sententia Christi: quia enim
postrema tempora similia erunt temporum Noah, recte dicit Christus:
[Luk. 18, 8] ‘Cum filius hominis veniet, putas, quod inveniet
fidem?’ Horribile itaque est in tam malo et impio mundo vivere. Hodie,
Dei beneficio, cum lumen verbi habeamus, adhuc aureum seculum est.
Sacramenta enim sunt in legitimo usu in nostris Ecclesiis, pii Doctores
verbum pure tradunt, Magistratus quoque etsi infirmus sit, tamen nondum
desperata malicia est.

Sed Christi vaticinium ostendit durissima secula, cum dies Domini
imminebit, fore, ut nulli usquam inveniantur sani Doctores oppressa
Ecclesia per impios. Sicut etiam consilia adversariorum nostrorum
minantur. Nam Papa et impii principes hoc omnibus viribus agunt, ut in
universum tollatur ministerium verbi, et credat quisque quod libet,
veris ministris omnibus aut oppressis aut corruptis.

Tanto nunc diligentius orandum erat pro posteris, ac agendum summa cura,
ut purior doctrina ad eos transmitteretur. Si enim temporibus Noah
plures fuissent pii Doctores, etiam maior iustorum speranda copia erat.
Nunc, quia ad tantam paucitatem redacti sunt iusti, ut unus Noah iustus
praedicetur, satis apparet, pios Doctores aut occisos, aut ad haereses
et Idolatriam inflexos fuisse relicto unico iusticiae praecone Noah,
sicut Petrus, [2. Petri 2, 5] 2. Pet. 2. eum appellat. Magistratu autem
verso ad tyrannidem, et Oeconomia per adulteria et stupra perturbata,
quomodo potuit abesse diutius poena?

[Seite 322]

Tale periculum etiam nos manet, siquidem postrema tempora temporibus
Noah erunt similia. Ac sane Pontifices et Episcopi strenuam navant
operam, ut Euangelium opprimatur et Ecclesiae recte institutae
vastentur. Ita nititur Mundus magno conatu ad seculum simile seculo
Noah, quo extincta luce verbi omnes errent in tenebris impietatis.
Sublata enim praedicatione non poterit consistere fides, non invocatio,
non Sacramentorum verus usus.

Talem hic Moses originalis Mundi, tempore Noah, faciem fuisse scribit,
Cum tamen illa ceu adolescentia mundi et optima pars fuerit, florentibus
ubique summis ingeniis et ob longaevitatem longo rerum usu
instructissimis. Quid de nobis futurum est in illo quasi delyrio mundi
senescentis? Itaque posterorum cura non abiicienda, sed assidue pro eis
orandum erat.

Sicut autem primus Mundus fuit corruptissimus, ita quoque horribili
poenae subiectus est, ut non tantum perirent adulti, qui malefactis suis
irritaverunt Deum, sed etiam illa innocens aetas, quae nihil intelligit
neque inter dextrum et sinistrum iudicare potest. Sine dubio autem multi
simplicitate sua decepti sunt, Sed hic nullum discrimen ira Dei facit:
adultos cum infantibus, callidos cum simplicibus opprimit et perdit.

Hac tam horribili poena Petrus Apostolos quoque motus videtur, ut non
aliter, quam Fanaticus loquatur talia verba, quae ne hodie quidem a [1.
Petri 3, 19] nobis intelligi possunt. Ita enim dicit 1. Pet. 3.:
‘Christus spiritu vivificatus, et his, qui in carcere erant, Spiritu
veniens praedicavit, qui increduli fuerant aliquando, quando
expectabatur pacientia Dei in diebus Noah, cum fabricaretur arca, in qua
pauci, id est, octo animae salvae factae sunt per aquam’ etc.

Mirabile profecto iudicium et vox pene fanatica, quam Apostolo horribile
hoc spectaculum expressisse videtur. Constituit enim Petrus his ipsis
verbis fuisse quendam Mundum incredulum, cui post mortem mortuus
Christus praedicaverit. Si hoc ita verum est, quis dubitet Christum
secum ad illos vinctos in carcere adduxisse etiam Mosen et Prophetas, ut
faceret novum et credulum Mundum ex incredulo? In hanc sententiam
profecto Petri verba sonant, etsi ego de iis nihil pronunciem.

Porro non dubium est, quin illi, quos incredulum Mundum vocat, non sint
impii contemptores verbi et tyranni, de quibus certum est, quod damnati
sunt, si in peccatis suis sunt oppressi. Sed vocare videtur incredulum
Mundum infantes et alios, quos simplicitas sua impedivit, ne possent
credere, Siquidem scandalis mundi non secus ac rapido fluvio accepti et
in praeceps acti sunt, ut simul perirent, octo autem animae tantum
salvarentur.

Ad hunc modum exaggerat Petrus magnitudinem horribilis irae. Et tamen
commendat etiam patientiam Dei, qui verbo salutis eos non privavit, 

[Seite 323]

qui tum non crediderunt vel credere non potuerunt, quod expectarent
patientiam Dei nec possent persuaderi futurum, ut Deus simul totum
mundum tam atrocibus poenis subiiceret.

Porro quomodo hoc factum sit, nescimus, hoc autem scimus et credimus,
quod Deus est mirabilis in operibus suis et omnia potest. Itaque qui
vivis vivus praedicavit, etiam potuit mortuus praedicare mortuis: Omnia
enim eum audiunt, sentiunt, palpant, etiamsi humanus captus id non
intelligat. Honorificum autem nobis est, etiamsi quaedam sacrarum
literarum mysteria ignoremus. Habuerunt enim Apostoli suas singulares
revelationes, de quibus disputare multum, arrogans et stultum est.

Talis fuit haec revelatio de Christo docente animas, si quae tempore
Diluvii perierunt, ad quam fortasse non inepte referemus articulum
Symboli de Christo ad inferos descendente. Talis fuit revelatio Pauli de
Paradiso, de tertio coelo et aliis quibusdam, quae ignorare non turpe
est. Arrogantia autem est velle videri, quod scias. Sanctus Augustinus
et alii quoque Doctores varia imaginantur, cum de talibus locis
disputant. Sed quis non credat Apostolos habuisse revelationes, quas
Augustinus et alii non habuerunt? Sed redeamus ad Mosen.

Profecto horribilis mundi pictura est, quod Deus testatur se unum Noah
vidisse coram se iustum, et neque parvulorum meminit neque aliorum, qui
innocenter seducti sunt.

Notabimus autem particulam ‘Coram me’, nam haec significat Noah non
tantum fuisse iustum quoad secundam tabulam, Sed etiam quoad primam
tabulam, hoc est, credidisse in Deum, sanctificasse, praedicasse,
invocasse nomen Dei, Egisse Deo gratias, Damnasse impia dogmata etc. Hoc
enim coram Deo est iustum esse, in Deum credere, et timere Deum, non
sicut in Papatu docebant, missas legere, animas liberare ex purgatorio,
fieri monachum etc.

Pertinet autem etiam haec particula ad condemnationem istius Mundi
originalis, qui neglectis cultibus primae tabulae etiam in secundae
tabulae usu erat viciosissimus. Nam et riserunt ipsum Noah tanquam
fatuum et damnabant eius doctrinam tanquam haeresin; interim securi
bibebant, comedebant, agebant festos dies. Igitur Noah coram mundo non
fuit iustus sed damnatus peccator.

Consolatur igitur hoc verbo eum Dominus, seu Methusalah avus, ut iudicia
mundi caeca et impia negligat neque curet, quid mundus sentiat aut
loquatur, Sed ut oculos et aures claudat, et tantum in Dei verbum et
iudicium sit intentus, ut credat se coram Deo esse iustum, hoc est, se
probari Deo et Deo acceptum esse.

Ac profecto magna fuit Noah fides, qui huic Dei voci potuit credere. Ego
profecto non credidissem. Sentio enim, quam grave sit, si omnium iudicia
te solum impugnent et damnent. Sicut nos damnamur non solum 

[Seite 324]

Papae, sed etiam Sacramentariorum, Anabaptistarum et mille aliorum
iudiciis. Sed ludus et iocus ista sunt ad iustum Noah collata, qui non
invenit praeter liberos ex se natos et pium Avum unum hominem in toto
mundo probantem vel religionem vel vitam eius. Nos habemus Dei beneficio
multas Ecclesias consentientes nobis, et nostri principes nullum
recusant periculum, quod ob defensionem doctrinae et religionis
suscipiendum est. Tales patronos Noah non habuit et vidit adversarios
altissima in pace agere ocium et voluptuari. Hic si ego fuissem,
profecto dixissem: Domine, si iustus sum, si tibi placeo, illi autem
sunt iniusti et displicent tibi, Cur eos sic auges bonis? Cur cumulas
omni genere beneficiorum? ubi contra ego cum meis varie divexor et pene
omni auxilio destituor? Quid multa? ego, nisi Dominus eum spiritum
daret, quem Noah habuit, in tantis calamitatibus desperarem.

Est igitur Noah exemplum fidei illustre et magnificum, qui heroica animi
constantia se Mundi iudiciis opposuit et credere potuit se iustum,
Reliquum autem Mundum totum iniustum esse.

Ego saepe, cum de sanctissimis viris, Iohanne Huss et Hieronymo Pragensi
cogito, cum summa admiratione hanc ipsam animi magnitudinem intueor, qui
duo se totius mundi iudiciis opposuerunt: Pontifici, Imperatori,
Episcopis, Principibus, Collegiis et Scholis omnibus per totum Imperium.

Utile autem est saepe in talia exempla intueri: quia enim tale certamen
a Principe mundi acuitur, qui ignitis telis suis desperationem conatur
excitare in animis, Oportet nos instructos esse, ne cedamus furori
hostis, sed cum Noah dicamus: Scio me esse iustum coram Deo, licet me
totus Mundus damnet tanquam haereticum et iniustum, licet totus mundus a
me deficiat. Sic enim deficiebant a Christo Apostoli et relinquebant eum
solum. Sed [Joh. 16, 32] dicit: ‘Ego non sum solus’. Sic Paulum
deserebant falsi fratres. Non igitur nova aut inusitata haec pericula
sunt, Itaque non est in eis desperandum, Sed magno animo retinenda sana
doctrina, utcunque eam damnet et execretur Mundus.

[7, 2. 3] Ex omnibus animantibus mundis tolle septena, Masculum et
Foeminam. De animantibus vero immundis bina, Masculum et Foeminam. Sed
et de volatilibus coeli septena, masculum et foeminam, ut salvetur semen
super faciem universae terrae.

Apparet Deum delectari colloquio cum Noah; Ideo non satis ei est semel
mandasse, quid faciat, Sed repetit res easdem verbis quoque iisdem.
Ratio hanc putat absurdam garrulitatem, Sed animo, qui cum desperatione
luctatur, nihil potest satis esse aut nimium videri, quo de Dei
voluntate docetur. Hunc affectum tentati animi videt Deus et subinde
repetit eadem, ut ex illo colloquio et confabulatione hac tam copiosa
intelligat Noah se 

[Seite 325]

non solum non desertum esse, etsi totus Mundus eum deseruerit, Sed
habere amicum et faventem Deum, qui in tantum amet, ut colloquio cum pio
Noah non videatur exatiari posse. Haec causa est, cur eadem hoc loco
repetantur. Dixi autem supra, quomodo Deus cum Noah sit collocutus: non
de coelo, sed per hominem.

Quod autem ad grammaticam attinet, testatur hic locus Ha Behema non
tantum significare iumenta, hoc est, maiora animalia, Sed etiam minora,
quae immolari solent, ut oves, caprae et similia. Non enim sacrificandi
mos per Mosen primum institutus est, sed semper in mundo fuit et quasi
per manus a Patribus posteritati est traditus, Sicut exemplum Habelis
testatur, qui obtulit Domino primitias gregis.

Coeterum supra in fine sexti cap. diximus, quomodo conveniat, quod hic
septena, istic autem bina tantum iubentur in arcam recipi. Ideo nihil
opus est, ut ea repetamus. Quia autem Noah mirabiliter est servantus,
iudicavit septimum individuum tribus paribus mundorum addendum esse, ut
post Diluvium Deo pro liberatione agerentur gratiae.

[7, 4] Nam post dies septem ego pluam super terram quadraginta diebus et
quadraginta noctibus, et delebo omnem substantiam, quam feci, de
superficie terrae.

Hic vides, quanto studio Deus conetur ipsi Noah omnia quam certissima
reddere. Praefinit septem dies, post hos dicit pluviam quadraginta
dierum et noctium secuturam.

Utitur autem singulari emphasi, quod dicit: ‘Ego pluam’, non enim
usitata pluvia fuit, sed ‘et fenestrae coeli et fontes abyssorum
aperti sunt’, hoc est, et depluit de coelo magna copia, et ingens
aquarum vis ex ipsa terra se effudit. Magna enim aquarum copia fuerit
necesse est, quae summa montium cacumina superarit quindecim ulnis. Fuit
igitur non usitata pluvia, sed pluvia irae Domini, qua Dominus delere
voluit omnem substantiam super terram. Quia enim terra corrupta erat,
corrumpit eam quoque Dominus, et quia impii pugnabant contra primam et
secundam tabulam, ideo Deus contra eos pugnabat coelo et terra.

Itaque haec Historia certum est argumentum, quod Deus, etsi longanimis
et patiens est, non tamen ideo nunquam puniet impios. Nam sicut [2.
Petri 2, 5] Petrus dicit: ‘Si Mundo originali non pepercit’, quanto
minus parcet vel Pontificibus, vel Caesaribus persequentibus verbum
eius? quanto minus nobis parcet blasphemantibus nomen eius, dum indigne
vocatione nostra et professione vivimus, dum contra conscientiam
quotidie ultro peccamus? Discamus igitur timere Dominum et cum
humilitate amplecti verbum ac parere verbo: alioqui nos quoque arripiet
poena, sicut minatur Petrus.

[Seite 326]

[7, 5 –10] Fecit igitur Noah omnia, quae mandaverat ei Dominus.
Eratque Noah sexcentorum annorum, quando Diluvii aquae inundaverunt
super terram. Et ingrediebatur Noah et filii eius, uxor et uxores
filiorum eius cum eo in arcam, propter aquas Diluvii. De animantibus
quoque mundis et immundis, et de volucribus, et ex omni, quod movetur
super terram, bina ingrediebantur in arcam ad Noah, Masculus et Foemina,
sicut praeceperat Dominus Noah. Cumque transissent septem dies, aquae
Diluvii inundaverunt super terram.

Haec clara sunt ex praecedentibus. Et merito laudatur fides Noah, quod
paruerit mandato Domini et constanti fide sit ingressus in arcam cum
suis Filiis et eorum Uxoribus. Poterat quidem Deus infinitis aliis modis
eum servare. Non enim hac pene stulta ratione utebatur, quasi aliam
nesciret. Nam qui Ionam in medio mari et in ventre coeti servavit ad
triduum, huic quid putas impossibile esse? Commendatur autem hoc modo
fides et obedientia Noah, quem non offendit illa salutis via divinitus
ostensa, sed eam simplici fide complexus est.

[7, 11. 12] Anno sexcentesimo vitae Noah, mense secundo, septimo decimo
die mensis, rupti sunt omnes fontes, abyssi magnae et cataractae coeli
apertae sunt, Et facta est pluvia super terram, quadraginta diebus et
quadraginta noctibus.

Videmus Mosen hoc in loco valde exuberare verbis, et repetere ad
fastidium usque res easdem. Quoties enim meminit animalium? quoties
ingressus in arcam? quoties filiorum Noah, qui simul ingressi sunt? Hic
iudicium relinquendum est hominibus spiritualibus, hi soli norunt et
vident, Spiritum sanctum nihil frustra repetere.

Alii tamen, qui infirmiores spiritu sunt, possunt cogitare Mosen
permotum magnitudine irae, cum scriberet ista, eadem saepius voluisse
inculcare. [2. Sam. 18, 33] Gratae enim repetitiones sunt animis
perturbatis. Sic David 2. Sam. 18. repetit querelam de filio Absalom. Ad
hunc modum repetitio haec ostendit magnitudinem affectus et
perturbationem animi summam. Sic enim oculis atque auribus obversatur
hoc exemplum irae, ut non possit non saepius, atque iisdem quoque verbis
eiusdem rei meminisse.

Diversum faciunt Poëtae et Historici: hi affectus varios fingunt, multi
sunt in amplificatione rerum et verba magno numero cumulant. Sed Moses
verbis utitur brevibus; repetit tamen ea saepius, ut ipse Lector sic
admonitus, de magnitudine rerum cogitet et ipse sibi affectus fingat
veros, non legat alienos.

Videtur autem, quod Moses assidua ista repetitione non tantum voluerit
imaginem aliquam summe perturbati sui animi nobis proponere, sed etiam 

[Seite 327]

ipsius Noah, qui plenus Spiritu sancto, caritate ardens, commiseratione
futurae calamitatis pene oppressus, postquam medicinam nullam afferri a
se posse vidit, quid aliud faceret, quam quod deplorat illam
calamitatem? Vidit enim certum exicium imminere sapientissimis,
nobilissimis et praestantissimis viris. Sic David cum revocare ad vitam
Absalona non posset, luget. Sic Samuel, cum Saulis negocium desperatum
esset, luget.

Non itaque haec ociosa tautologia seu repetitio est. Non enim est
Spiritus sanctus ociose garrulus, Sicut cogitant imperiti et saturi
spiritus, qui semel atque iterum perlectis Bibliis, mox tanquam bene
cognita, in quibus nihil restet, quod discant, abiiciunt. Voluit hac
ratione tanquam stimulos infigere in animos Lectorum, ne de levi aliquo
negocio institutam orationem cogitarent.

Et tamen Moses in his ipsis repetitionibus quaedam ostendit, quorum
nihil simile invenitur in omnium Gentium scriptis, Sicut est, quod
scribit Noah ingressum in arcam anno aetatis suae sexcentesimo, mense
secundo, et die secundi mensis decima septima.

Hic disputatio oritur de initio anni. De eo autem duplex opinio est.
Prima est, quod initium anni sit coniunctio solis et lunae, quae
aequinoctio vernali proxima est. Ideo a Mose is mensis vocatur primus in
Exodo. Iam si Diluvium venit secundo mense, et die decima septima, tum
incidit fere in finem Aprilis, hoc est, in illud tempus, quo annus est
formosissimus et orbis quasi revirescit, cum aves cantillant et exultant
pecudes et nova quasi Mundi facies post horrida hiemis tempora se
aperit. Fuit autem profecto tanto plus terroris, quod tum ingruit mors
et perditio omnium, cum speraretur initium laeticiae, et quasi novae
vitae omnium. Ac convenit cum [Matth. 24, 38] hac opinione etiam Christi
vox Matth. 24. comparantis tempora postrema mundi cum temporibus Noah ac
praedicentis commessationes, nuptias et alia laeticiae signa.

Secunda opinio de initio anni est, quod incipiat cum lunatione, quae
aequinoctio autumnali est proxima, cum iam omnia ex agris collecta sunt.
Ideo autem hic statuunt initium anni, quod Moses eum mensem appellat
exitum anni. Atque hoc anni initium vocant initium anni civilis. Illud
autem aequinoctii verni vocant initium anni sacri. Nam ceremoniae
Mosaicae et Festa ab eo tempore usque ad autumnale aequinoctium durant.

Si igitur de hoc profano anno loquitur hic Moses, tum in septembrem aut
octobrem Diluvium incidit, in qua opinione Lyram quoque esse video. Ac
sane verum est: Autumnus et hiems pluviis sunt aptiores propter humida
signa. Deinde, quia infra scribit Moses, columbam emissam mense decimo
et retulisse ramum oleae florentis, videtur id quoque recte convenire,
si initium Diluvii Octobrem statuas.

Sed ego hanc Iudaeorum rationem non probo, qui statuunt duo anni
principia. Cur enim non quatuor principia faciunt, cum quatuor distincta


[Seite 328]

tempora sint secundum aequinoctia et solstitia? Igitur horum temporum
etiam initia erunt distincta. Sed tutius est sequi ordinationem divinam.
Secundum hanc primus mensis est mensis Aprilis, seu illa lunatio, quae
aequinoctio verno est proximior. Nam quod Iudaei, quia aequinoctium
autumnale exitus anni dicitur, etiam initium anni autumnale statuunt, id
ex imperitia faciunt. Non enim alia ratione exitum anni vocat, quam quod
tum cessabant operae rusticae et omnes fructus collecti erant ac
deportati domum.

Sic sentio itaque Diluvium ingruisse tempore verno, cum spe novi anni
omnium animi pleni essent. Talis enim est impiorum mors, ut, cum [1.
Thess. 5, 3] dixerint: ‘pax et securitas’, tum pereant. Nec impedit,
quod de virenti ramo oleae infra scribitur. Nam quaedam arbores perpetuo
virent, sicut buxus, abies, pinus, cedrus, laurus, olea, palma etc.

Sed quid est, quod Moses dicit de ruptis fontibus magnae abyssi? Item de
apertis fenestris coeli? Nam huiusmodi nihil legitur in omnium Gentium
literis, etsi hae magno studio naturae arcana scrutatae sint.
Distinguenda autem haec sunt, ut statuas aliud esse abyssos terrae,
aliud cataractas seu fenestras coeli, et aliud pluviam. Pluviae usitatae
sunt, sed cataractas et abyssos aperiri plane est inusitatum et
monstrosum.

Muti autem hic sunt fere Interpretes omnes. Nos autem scimus ex sacris
literis, quod Deus verbo suo constituit homini et animantibus reliquis
locum habitandi in arida super aquas contra naturam. Contra naturam enim
est, quod terra emergit in aquis posita. Si enim glebam in terram
proiicias, statim subsidit. Arida autem extat in aquis, idque virtute
Verbi, [Spr. 8, 27; Hiob 38, 11] quo positi sunt termini mari, sicut
Salomon Pro. 8. et Hiob 38. loquuntur. Ac nisi virtute verbi quasi intra
septa continerentur aquae, effluerent et omnia vastarent. Itaque
singulis momentis custoditur vita nostra et servatur miraculose per
Verbum. Sicut docent particularia Diluvia, ubi nonnumquam Civitates aut
Regiones integrae merguntur, in testimonium, quod talia incommoda
quotidie sentiremus, nisi divinitus nobis prospiceretur.

Sicut autem sunt aquae subtus nos, et subter terram: Ita quoque sunt
aquae super nos, et super coelum, quae si pro natura sua descenderent,
in momento omnia extinguerentur aquis. Nubes quasi suspensae volant,
quae cum nonnunquam se demittunt, quantum terroris edunt? Quid autem
fieret, si omnes ruerent, sicut natura sua ruerent, nisi Verbo quasi
suspensae suo in loco supra nos manerent?

Sic undique cincti sumus aquis nec habemus, quo muniamur, praeter
lacunar seu testudinem, eamque ex mollissima materia, nempe ex aëre
contextam, quem spiramus. Is portat nubes istas, et tantam aquarum
molem, non quidem natura sua, sed praecepto Dei seu virtute Verbi
sustentat.

[Seite 329]

Haec cum Prophetae considerant, admirantur. Utrunque enim contra naturam
est: et volare tantam molem, et non ferri deorsum. Sed nos consuetudine
tantarum rerum quotidiana quasi excaecati nec videmus nec miramur eas.
Quod igitur non singulis momentis obruimur aquis tum superis tum
inferis, id debemus divinae Maiestati, quae ita mirabiliter ordinat et
conservat Creaturas, atque ideo etiam praedicari a nobis debet.

Et hanc ob causam Moses hoc in loco vigilanti et signato verbo dicit,
Abyssos ruptas. Vult enim ostendere, quod divina virtute fuerint clausae
et tanquam sigillo Dei consignatae, sicut adhuc hodie sunt, Deum autem
non aperuisse eas clavi, sed violenter rupisse, ita ut Oceanus quasi
ebulliens omnia aquis operiret.

Porro nemo cogitabit Deum admovisse manum, quia rupisse abyssos dicitur.
Loquitur enim Scriptura secundum nostrum captum, et hoc modo significat
permissionem divinam, quod non amplius tenuit, neque cohercuit aquas
Verbo, sed libere secundum naturam suam passus est eas grassari et
emanare. Itaque Oceanus sic excrevit, ut ebullire videretur.

Sicut in salinis, quae nobis vicinae sunt, fons, qui a Germanis nomen
habet1�, nisi hauriatur, tanta vi aquarum certis temporibus exundat,
ut in immensum aquae surgant et exundent. Ac narrant olim oppidum Halam
tali exundatione eius fontis et tam vehementi periisse. Quodsi unus fons
hoc potuit, quid putabimus, cum ad hunc modum Oceanus et omnia maria
tantam aquarum vim ex se gignerent et effunderent? Itaque citius
oppressi sunt homines, quam animadverterent periculum. Quo enim fugerent
tanta vi undique se effundentibus aquis?

Sed hoc non solum accidit, etiam fenestrae coeli apertae sunt, quas hoc
ipso verbo Moses ante hoc tempus significat clausas fuisse, sicut etiam
hodie clausae sunt. Mundus quidem iudicavit apertiones illas
impossibiles fore, sed peccata fecerunt, ut essent possibiles.

Porro fenestras Moses nihil aliud vocat, quam apertiones coeli. Nunc
enim cum pluit, videtur aqua tanquam ex poris imbrium destillare. Sed
tempore Diluvii non per poros, sed per fenestras magna vi demissa est,
Sicut cum uno impetu aqua in vas conclusa effunditur, aut utres medii
rumpuntur. Utitur autem hac figura Moses etiam propter apparentiam,
sicut nobis videntur illa geri.

Undique ergo ingruit vis aquarum in terram, et de coelo et ex terrae
imis partibus, donec tandem terra tota aquis tecta est, Ac fertilis
gleba, seu tota terrae superficies salsugine aquarum corrupta est.
Huiusmodi nihil simile legitur in aliis literis, Sola autem Scriptura
sancta est, quae ostendit, quod et acciderint haec Mundo secure
peccanti, et quod benignitate Domini adhuc hodie cohibeantur pendentes
illae in nubibus aquae, quae sua natura aliud non possent, quam ut
defluerent magna mole, sicut in Diluvio.

[Seite 330]

[7, 13 –16] In articulo diei illius ingressus est Noah, et Sem et Ham
et Iapheth, filii eius, et uxor illius, et uxores filiorum eius cum eis
in Arcam. Ipsi et omne animal secundum genus suum, Universaque iumenta
in genere suo, et omne, quod repit super terram, in genere suo,
cunctumque volatile secundum genus suum, Universae aves, omneque
volatile ingressa sunt ad Noah in Arcam, bina ex omni carne, in qua erat
spiritus vitae, Masculus et Foemina ex omni carne introierunt, sicut
praeceperat ei Deus.

Hic incipit Moses mirabiliter esse multiloquus, ita ut aures delicatas
illa verbositas offendat, quod toties et, ut apparet, sine omni fructu
eadem repetit, non satis ei est dixisse in genere: Omne volatile, sed
tres avium species facit. Inter has Zipor fere passerem exponunt. Sed
satis ostendit hic locus generis esse vocabulum, sine dubio sic
appellatum a sono: zi, zi. Facit quoque tres species animalium.

Deinde de ipso Diluvio etiam admodum verbosus est. Dicit praevaluisse
aquas, auctas esse, inundasse, operuisse terrae superficiem. Tandem, cum
huius inundationis effectum narrat, eadem copia utitur: ‘Expiravit
omnis caro, mortua est, deleta est’ etc.

Sed dixi supra easdem res ideo repeti a Mose contra morem suum, ut cogat
quasi Lectorem resistere et diligentius tantam rem cognoscere ac
expendere. Inestimabilis enim ira haec est, qua non solum Hominem, sed
omnem eius possessionem delet. Hac irae Dei cogitatione induratos et
insensatos peccatores vult excitari.

Non igitur ociosa haec verba sunt, sicut siccis et nihil spiritus
habentibus Lectoribus apparet. Sed invitant ad timorem Dei et quasi in
rem praesentem ducunt, ut tantae irae cogitationibus quasi depressi
incipiamus serio timere Deum et cessemus peccare. Nam neque Moses sine
largis lachrimis scripsisse haec videtur. Ita enim totus in illud
horribile spectaculum irae, oculis atque animo intentus est, ut non
possit non saepe eadem repetere. Facit autem id sine dubio eo consilio,
ut hos quasi aculeos timoris Dei piorum Lectorum animis infigat.

Prodest autem, ut tanquam in rem praesentem cogitatione nos sistamus.
Quid enim nos animi habituros fuisse credis, si in Arcam essemus
translati? si vidissemus tanta vi undique ingruere aquas, et miseros
mortales innatantes aquis miserabiliter sine ullo auxilio extingui?
Cogitabimus autem Noah et Filios eius etiam fuisse carnem et sanguinem,
hoc est, homines, qui, sicut ille1� in Comoedia ait, nihil humanum a
se alienum putarunt. Hi sederunt diebus quadraginta in Arca, priusquam
attolleretur de terra. In his diebus deletum est, quicquid in terra
Hominum et animalium vixit. Hanc calamitatem 

[Seite 331]

oculis suis viderunt, quod autem ea non extreme sint commoti, qui est,
qui dubitet?

Porro arca natat in aquis diebus centum et quinquaginta fluctibus et
flatibus undique concussa. Ibi non potuit sperari portus aliquis, non
ullius Hominis consuetudo. Exules igitur et quasi ex orbe expulsi
rapiuntur fluctibus et ventis hinc, inde. An non igitur miraculum est,
quod octo Homines isti non sunt luctu et metu exanimati? Sed nos
profecto saxei sumus, qui ista siccis oculis possumus legere.

Quanti clamores, quis dolor, qui eiulatus est, cum ex littore spectamus
scapham eversam et misere pereuntes Homines? Ibi autem non una scapha,
sed totus orbis terrarum in aquis periit, plenus non adultis solum, sed
infantibus etiam, non solum facinorosis et impiis, sed etiam multis
simplicibus matronis et virginibus, quae omnes perierunt. Hanc
calamitatem credamus Mosi expressisse illam verborum redundantiam, qua
nos quoque vocamur ad diligentiorem tantae rei inspectionem. Ac profecto
ipsius Noah singularis fides fuit, qui se et suos illa spe promissi
Seminis consolatus est et pluris fecit promissionem hanc quam reliqui
totius Mundi interitum.

[7, 16 –24] Et clausit post eum Dominus de foris. Factumque est
Diluvium quadraginta diebus super terram, et multiplicatae sunt aquae,
et elevaverunt arcam in sublime a terra. Vehementer autem inundaverunt,
et omnia repleverunt in superficie terrae. Porro Arca ferebatur super
terras, et aquae praevaluerunt nimis super terram, opertique sunt omnes
montes excelsi sub universo coelo. Quindecim cubitis altior fuit aqua
super montes, quos operuerat. Consumptaque est omnis caro, quae
movebatur super terram, volucrum, animantium, bestiarum, omniumque
reptilium, quae reptant super terram. Universi Homines, et cuncta, in
quibus spiraculum vitae est in terra, mortua sunt. Et delevit Deus omnem
substantiam, quae erat super terram, ab Homine usque ad pecus, tam
reptile, quam volucres coeli, et deleta sunt de terra. Remansit autem
solus Noah, et qui cum eo erant in Arca. Obtinueruntque aquae terram
centum quinquaginta dies.

Quadraginta diebus stetit Arca in aliqua planicie, eo autem tempore ita
creverunt aquae, ut Arcam attollerent, quae postea centum et
quinquaginta diebus natavit in aquis. Longa profecto navigatio, et quae
plenissima luctu et lachrimis fuit. Et tamen sustentaverunt se fide
nihil dubitantes de Dei erga se benignitate, cuius curam in aedificanda
arca, in comparando victu, in aliis ad hanc rem necessariis instruendis,
tandem etiam in eo perspexerant, quod Dominus invalescente Diluvio
clausit arcam.

Sed hic questio nascitur: Quomodo Deus sit verax, qui homini subiecit
terram, ut eam coleret et dominaretur ei? Non enim creavit Deus 

[Seite 332]

terram, ut iaceret deserta, sed ut habitaretur et fructus suos daret
Homini. Sed cum hac voluntate Conditoris quomodo convenit, quod totum
humanum genus usque ad octo animas perdit?

Mihi quidem non dubium est, quin hoc Argumentum tum Cainitas tum impiam
piae generationis posteritatem moverit, ne Noah praedicenti Diluvium
crederent. Quomodo enim convenit, quod ad Adam et Heuam dicit: ‘Vos
dominabimini terrae’? Hic autem dicit ad Noah: ‘Aqua dominabitur
omnibus hominibus, et perdet omnes’. Iudicaverunt igitur
praedicationem Noah impiam et haereticam esse.

Sicut Prophetarum libri testantur, illas comminationes de captivitate
per Assyrios et Babylonios non creditas esse a sacerdotibus et regibus.
Norant enim magnificas promissiones: ‘Haec requies mea in seculum
seculi, [Ps. 132, 14] Hic habitabo, quoniam elegi eam’, Psal. 132.
Item illam Esaiae: ‘Hic [Jes. 31, 9] caminus et ignis meus’, Esa.
31. Ideo impossibile iudicabant, ut aut civitas aut templum a gentibus
everteretur. Ac Iudaei quantumvis miseri et exules adhuc hodie
pertinaciter hanc promissionem retinent, quod sint populus Dei et
haeredes promissionum factarum Abrahae et Patribus.

[Matth. 28, 20] Sic Papa inflatur promissionibus factis Ecclesiae,
Matth. 28. ‘Vobiscum [Joh. 14, 18] sum usque ad consummationem
seculi’. Ioh. 14.: ‘Non relinquam vos [Luk. 22, 32] orphanos’,
Lucae 22. ‘Petre, rogavi pro te, ne deficeret fides tua’ etc. Etsi
autem videat et sentiat iram Dei, tamen his promissionibus irretitus et
captus, somniat cum suis sedem et potentiam suam inconcussam mansuram.
Ideo plenis buccis Papistae nomen Ecclesiae nobis obiiciunt et sibi
omnia promittunt felicissima, quasi Deum cogere possint ad talem
Ecclesiam constituendam, qualem ipsi somniant et cupiunt.

Questio igitur illa hoc loco recte movetur: Quomodo conveniat Diluvium,
quo totum humanum genus periit, cum voluntate Dei condentis humanam
naturam, et quidem cum promissione seu donatione illa dominii? Ac quod
ad hanc questionem respondetur, Idem recte respondetur ad illam de
Ecclesia: Nempe quod Deus manet verax et conservat Ecclesiam, regit,
gubernat, sed tali modo, qualem Mundus nec videt nec intelligit.
Relinquit Pontificem Romanum cum suis in ea opinione, quod sit Ecclesia,
sinit eum securum esse, et frui dignitate ac titulo. Sed revera
excommunicavit et abiecit eum, quia verbum abiicit et instituit
idolatricos cultus.

Elegit autem Deus sibi aliam Ecclesiam, quae verbum amplectitur et
idolatriam fugit, cruce et ignominia sic oppressam, ut non Ecclesia, sed
[Röm. 2, 17] haeretici et schola Diaboli aestimetur. Sic Paulus ad
Romanos 2. dicit, Iudaeos non metuere Deum, sed gloriari in lege et Deo:
Et tamen revera negare Deum, blasphemare et offendere. Atque hoc dum
Iudaei faciunt, qui se populum Dei esse gloriantur, interim Deus sibi
Ecclesiam parat ex Gentibus, qui vere in Deo gloriantur et verbum eius
amplectuntur.

[Seite 333]

Quis autem Deum ideo mendacii arguet, quod Ecclesiam conservat alio
modo, quam homines vel cupiunt, vel norunt? Sic erant promissiones de
Ierusalem et Templo servando. Hae promissiones non tollebantur, cum
Ierusalem et Templum per Babylonium vastarentur. Nam Deus aliam
Ierusalem [Jer. 29, 10] et aliud templum tum statuebat in spiritu et per
verbum, cum Ieremias promitteret post septuaginta annos Populum
rediturum, et tum Templum, tum Civitatem reaedificaturum. Iudaeis igitur
templum et Civitas tum erat destructa, sed Deo non, qui in verbo
promittebat reaedificationem.

Verum igitur Argumentum Iudaeorum est, quod Deus civitatem et templum
non derelinquet. Sed hoc facit alio modo, quam Iudaei cogitabant, qui
ideo putabant Civitatem non esse vastandam, quia promissio sonabat:
‘Haec requies mea in seculum seculi’. Permittit autem Deus
vastationem, ut puniat peccata sui populi. Et tamen Ecclesiam curat ac
tegit, cum per regem Cyrum reducuntur pii, et templum denuo extruunt.

Ad hunc modum in principio creationis Dominium orbis terrarum Homini
datum est. Id hic in Diluvio tollitur, non in perpetuum, sed ad tempus,
et tamen non tollitur in totum. Etsi enim maxima pars Mundi perit, tamen
homo manet Dominus rerum et servatur illud dominium Homini, si non in
tanta multitudine, quantam putabat et volebat Mundus, tamen in paucis
personis, hoc est, in octo animabus, id quod Mundus non putabat.

Non igitur promissio Dei mentita est: servavit Deus, quod promisit, sed
non servavit eo modo, quo Mundus servari volebat. Nam peccatores
perdidit, Iustos autem servavit, quamvis pauci essent, et instar
Seminis, quod tamen postea Deus varie multiplicavit.

Hoc iudicium Dei Papistae intueri debebant. Docet enim, quod Deus non
multitudinem, non potentiam, non denique suam promissionem se impedire
sinit, quo minus peccata puniat in impoenitentibus. Alioqui etiam primo
Mundo et Patriarcharum posteritati Deus parsurus erat, cui dominium
terrae concesserat. Nunc perdit omnes, et tantum octo Animas servat.

Quid igitur mirum est, si idem cum Papistis faciat? qui etsi iactant
praescriptionem, dignitatem, multitudinem, potentiam, Tamen, quoniam
verbum Dei conculcant et persequuntur, abiiciet eos Deus, et deliget
sibi aliam Ecclesiam, quae humiliter se verbo submittat, et obviis ulnis
beneficia Christi excipiat, quae Papae Ecclesia superbe, fiducia proprii
meriti, contemnit.

Non igitur confidendum est in res praesentes et possessas, etiam divino
verbo promissas. In ipsum autem verbum respiciendum et eo solo nitendum
est. Qui hoc non faciunt, sed discedunt a verbo et praesentibus rebus
nituntur, hi etsi multi, magni, potentes sunt, tamen hanc defectionem a
fide non ferent impune. Sicut Diluvium ostendit, sicut ostendit
Captivitas Iudaeorum et hodierna eorum calamitas: Item septem millia
virorum in regno Israel.

Haec satis fortis instantia est, quod multitudo non constituat
Ecclesiam. Neque etiam id spectandum est, quam sancta sit origo, qui
maiores, quae 

[Seite 334]

res possessae et a Deo traditae sint. In solum verbum respiciendum, et
ex eo iudicandum est. Qui enim id amplectuntur vere, hi sunt, qui sicut
mons Zion non commovebuntur in aeternum, Etsi numero paucissimi, et
coram Mundo contemptissimi sint, sicut Noah cum suis liberis fuit, per
quos, etsi paucissimi essent, Deus conservavit Homini illam veritatem de
promisso dominio, etsi ne vestigium quidem pedis in terra haberet.

Adversarii nostri hoc Argumentum valde urgent, quia omisso verbo tantum
in numerum, speciem et personas spectant. Praedixerunt autem Apostoli,
Antichristum fore inspectorem personarum, qui haereat in multitudine et
antiquitate, qui oderit verbum, et promissiones Dei depravet, et occidat
haerentes in verbo. Tales num iudicabimus Ecclesiam esse?

Ecclesia enim est filia, nata ex verbo, non est mater verbi. Qui igitur
verbum amittit et ruit in acceptionem personarum, desinit Ecclesia esse
et excecatur, Nec sublevat eum vel multitudo vel potentia, sicut e
contra qui verbum retinent, sicut Noah cum suis, hi sunt Ecclesia, etsi
numero paucissimi sint, et octo tantum animae. Sic hodie praevalent
nobis multitudine et praecedunt nos dignitate Papistae. Nos autem non
tantum maledicimur sed etiam patimur varie. Hoc ferendum est, donec
iudicium veniat, quo revelabit Deus, nos suam Ecclesiam esse, Papistas
autem esse Ecclesiam Satanae.

[1. Sam. 16, 7] Retinenda itaque hic Regula est, quae est 1. Sam. 16.,
ubi Dominus ad Samuelem dicit: ‘Ne respicias speciem eius, neque
altitudinem staturae eius, quoniam reieci eum. Nec enim, sicut homo
videt, Ego video. Homo enim videt ea, quae sunt ob oculos, Dominus autem
intuetur cor’.

Sic nos non curemus, quam magnus et potens Papa sit, qui iactat se esse
Ecclesiam, praedicat successionem Apostolorum et maiestatem personalem.
In verbum respiciamus: id si amplectitur, iudicemus eum Ecclesiam. Si
autem persequitur, iudicemus esse Satanae mancipium.

[1. Kor. 2, 13] Hoc est, quod Paulus dicit, 1. Corinth. 2., quod
Spiritualis omnia diiudicat. Si enim solus essem in toto orbe terrarum,
qui retinerem verbum, solus essem Ecclesia et recte iudicarem de reliquo
toto Mundo, quod non esset Ecclesia. Etsi enim rem seu officium habent,
tamen habent sine verbo, et vere nihil habent. Contra nos, qui verbum
habemus, etsi nihil rerum habemus, tamen per verbum habemus omnia. Aut
igitur accedant ad nos Papa, Cardinales et Episcopi, aut desinant
iactare, quod sint Ecclesia, quae sine verbo esse non potest, si quidem
per solum verbum generatur.

Oneramur magna invidia, quod dicimur discessisse a veteri Ecclesia.
Contra Papistae gloriantur, quod permanserint cum Ecclesia et Ecclesiae
iudicio omnia velint permittere. Sed falso accusamur. Si enim verum
profiteri volumus, discessimus a verbo, cum adhuc essemus in ipsorum 

[Seite 335]

Ecclesia. Nunc vero reversi sumus ad verbum, et desiimus esse apostatae
verbi.

Etsi igitur titulo Ecclesiae suo iudicio nos privant, tamen retinemus
verbum, et per verbum omnia ornamenta verae Ecclesiae. Qui enim omnium
Creatorem habet, etiam ipsas creaturas habeat necesse est. Ad hunc modum
Noah manet Dominus orbis terrarum, etiamsi aquae praevaleant et terra
pereat. Etsi enim rem amittit, tamen quia verbum retinet, quo omnia
creata sunt, recte omnia retinere dicitur.

Caput Octavum Genesis.

[8, 1] Recordatus est autem Dominus Noah cunctorumque animantium, et
omnium iumentorum, quae erant in Arca cum eo.

Finita illa horribili ira et deleta universa carne cum terra, incipit
iam impleri illa promissio, quam supra ipsi Noah et eius filiis Dominus
fecit, ut essent futurum Semen generis humani. Non autem dubium est,
quin valde anxie hanc promissionem expectarint. Nulla enim difficilior
vita est, quam quae in fide vivitur, sicut Noah et filii eius vixerunt,
quos simpliciter a coelo pendere videmus. Si quidem terra aquis tecta
erat, nec habebant fundum, quo niterentur; solum verbum promissionis
erat, quod fluctuantes in tanta mole aquarum sustinebat.

Caro cum extra periculum est, existimat fidem vilem admodum rem esse,
Sicut etiam Papistarum disputationes ostendunt. Igitur deligit speciosa
et laboriosa opera, in his sudat. Sed tu hic respice ad Noah septum
undique, et tantum non oppressum aquis: hunc non opera, sed sola fiducia
misericordiae Dei, ad quam verbum promissionis eum vocabat, conservat.

Hanc difficultatem Moses obscure significat in verbo: ‘Recordatus est
Dominus’. Ostendit enim Noah sic iactatum tam longo tempore in aquis,
ut videretur Deus eius plane oblitus. In tali paroxysmo cogitationum
(cum radii divinae gratiae submoti sunt, et in tenebris, seu oblivione
Dei versamur) qui vivunt, hi experiuntur longe plus difficultatis esse
vivere in solo verbo seu fide, quam esse Heremitam aut Carthusianum
Monachum.

Non igitur ociosum verbum est, quod Spiritus sanctus dicit Deum
recordatum Noah. Significat enim, quod a die, quo Noah Arcam est
ingressus, nihil ei dictum, nihil revelatum sit, quod nullum radium
gratiae viderit lucere, Sed haeserit tantum in promissione, quam
acceperat, furentibus interim aquis et fluctibus, tanquam in certa
oblivione Dei. Idem periculum liberi, idem iumenta et alia animalia
omnis generis sustinebant per totos centum et quinquaginta dies in arca.
Etsi autem superante Spiritu sanctum 

[Seite 336]

Semen pericula illa vicit, tamen non vicit sine molestia carnis, sine
lachrimis et ingenti pavore, quem etiam bruta animalia sensisse
existimo.

Geminum igitur malum fuit, quo pressi sunt. Nam universalis illa
inundatio, quae totum humanum genus hausit, non potuit sine ingenti
dolore piorum abire, praesertim cum ad tantam paucitatem se viderent
redactos.

Deinde grave fuit, toto fere semestri in aquis sine consolatione Dei
iactari. Non enim extenuandum est, quod Moses dicit ‘Recordatum
Dominum Noah’, Quasi grammatica ea figura sit, qua significatur, Deum
se habuisse in modum eius, qui oblitus sit ipsius Noah, cum tamen revera
Deus non possit oblivisci Sanctorum. Nam ita vivere, ut sentias, Deum
tui oblitum, hoc grammaticus quid sit, non intelligit. Perfectissimi
Sancti sunt, qui ista intelligunt, et Deum obliviosum, ut sic dicam,
ferre in fide possunt. Ideo talium querelarum Psalmi et tota Biblia
plena sunt, ubi exhortantur Deum, ut exurgat, ut aperiat oculos, ut
audiat, ut evigilet.

Ac paulo exercitatiores Monachi hanc tentationem aliquando experti sunt,
vocarunt enim suspensionem gratiae. Nam etiam in levibus tentationibus
sentiri potest. Illa enim flamma libidinis, quae in adolescentibus est,
nisi verbo Dei et Spiritu sancto mitigetur, plane intolerabilis est. Sic
in virili aetate impatientia et vindictae cupiditas, si Deus eam non
eximat animis, superari nullo modo potest. Quanto proclive magis est in
gravioribus tentationibus incidere in istas tenebras desperationis, aut
in laqueos praedestinationis, cum suspensio gratiae sentitur?

Non igitur praetereunda ista phrasis fuit, tanquam mere grammatica,
sicut Rabini existimant. Sed ad affectum respiciendum est, qui illum
inenarrabilem gemitum cordis ostendit, Ubi in ipso sensu desperationis
tamen [2. Kor. 12, 7] reliqua fidei scintilla est et carnem vincit.
Sicut igitur Paulus de angelo Satanae conqueritur, ita putabimus ipsum
Noah quoque similes stimulos in corde sensisse, ac secum saepe
disputasse: Num putas te solum sic a Deo diligi? Num putas te servatum
iri ad extremum, cum nullus sit aquarum modus et illae ingentes nubes
nunquam videantur posse exhauriri?

Porro hae cogitationes cum etiam Muliercularum animos infirmos
subierunt, quasi ibi putamus fuisse vociferationes, querelas, lachrimas?
Itaque oppressus paene tristitia et moerore Noah illas tamen erigere et
consolari pene contra suum cor coactus est.

Non igitur ludus nec iocus fuit, tam longo tempore conclusos in Arca
vivere, videre imbrium infinitas moles, iactari fluctibus et natare.
Fuit hic sensus obliviosi Dei, sicut Moses ostendit, cum dicit Dominum
tandem recordatum ipsius Noah et filiorum eius. Etsi autem fide hunc
sensum superarunt, tamen non superarunt sine ingenti molestia carnis.
Sicut iuvenis, qui caste vivit, vincit quidem libidinem, sed profecto
non sine summa molestia et labore. Qui autem hic maius periculum fuit,
ubi omnes circumstantiae coëgerunt, ut disputarent: Num Deus propicius
esse, et eorum 

[Seite 337]

recordari vellet, Ideo, etsi vicerunt has difficultates, tamen non
vicerunt sine horribili molestia. Caro enim per se infirma nihil minus
potest ferre, quam Deum, qui non recordatur nostri, sed oblitus est. Si
enim natura tales sumus, ut, cum Deus nostri recordatur, cum successum
dat et favet nobis, inflemur et insolescamus, Quid mirum est, cum Deus
non abiecisse videtur et omnia adversa accidunt, ut frangamur animis et
desperemus?

Meminerimus igitur nobis in hac Historia proponi exemplum fidei,
perseverantiae et patientiae, ut qui promissionem divinam habent, non
solum ei credere discant, sed etiam perseverantia sibi opus esse
existiment. Perseverantia autem non constat sine magna pugna et vocat
nos ad eam Christus [Matth. 24, 13] in novo Testamento, cum dicit:
‘Qui ad finem usque perseveraverit, salvus erit’.

Atque haec causa est, cur Deus ad tempus quasi abscondat se, ut nostri
videatur oblitus esse suspendendo scilicet gratiam, ut loquuntur in
Scholis. Sicut autem in hac tentatione non solum Spiritus, sed caro
etiam affligitur: Ita postea, cum iterum meminisse nostri incipit, etiam
in carne sensus gratiae est, qui tempore tentationis in Spiritu tantum
et quidem infirmissimus erat.

Ergo verbum ‘Recordatus’ significat magnam tristitiam in hominibus
et animalibus fuisse toto illo tempore Diluvii. Necesse igitur est
magnam patientiam et insignem fortitudinem fuisse, qua Noah et alii
tulerunt illam oblivionem Dei, quae carni sine Spiritu simpliciter
intolerabilis est, sicut etiam aliae quantumvis leves tentationes. Etsi
autem verum est, quod Deus semper recordatur suorum, etiam cum eos
deseruisse videtur, tamen Moses hic significat recordatum fuisse suorum
etiam quo ad sensum, hoc est, signo et manifesta ostensione eius, quod
antea in verbo et Spiritu promiserat. Hic principalis totius huius
capitis locus est.

[8, 1 –3] Et adduxit Dominus spiritum super terram, et quieverunt
aquae, et clausi sunt Fontes abyssi, et Cataractae coeli, et prohibitae
sunt pluviae de coelo. Reversaeque sunt aquae de terra, euntes et
redeuntes, et decreverunt post centum et quinquaginta dies.

Supra dixit Moses, tres fuisse modos, quo Diluvium grassatum est. Nam et
fontes abyssi rupti, et fenestrae coeli apertae sunt, et descendit etiam
pluvia. Haec ubi desierunt centesimo et quinquagesimo die, rediit
tranquillitas et memoria Dei, et recreatus est Noah, filii et uxores
eorum cum animantibus post tantos et tam diuturnos pavores. Si enim
bidui tempestas in desperationem navigantes adducit, quanto difficilius
fuit illam semestrem iactationem perferre?

�, Virgilius autem 

[Seite 338]

urentes vocat a siccitate, quam terrae inducunt, quorum Hoseas quoque
[Hosea 13, 15] meminit Cap. 13.

Sed facilis responsio est. Dicit enim ventum adductum super terram, hoc
est, super aquae superficiem tantisper, donec aquae exiccatae terram
iterum ostenderent hominibus. Sicut in Exodo mare rubrum vento urenti
exiccatum dicitur. Etsi enim sine vento idem potuit Dominus, tamen
libenter utitur mediis ad certum usum conditis.

Hactenus igitur in tenebris vixit Noah, nec aliud vidit, quam magna mole
horribiliter ruentes et grassantes aquas. Nunc iterum ostenditur amabile
Solis lumen, nec temere ab omnibus partibus circumsonant venti: Unus
orientalis, ad minuendas aquas idoneus, spirat et paulatim absumit aquas
stagnantes. Accedunt alia media, quod Oceanus non amplius inundat in
terram, sed aquas, quas evomuerat, resorbet, Cataractae coeli quoque
clauduntur.

Haec sunt externa et palpabilia signa, quibus Deus consolatur ipsum
Noah, significans ei, quod non plane oblitus sit, sed recordetur eius.
Est autem haec utilis et necessaria doctrina, ut nos quoque in periculis
constituti expectemus certo auxilium Dei, qui nos non deseret, si in
fide permanserimus et expectaverimus promissionem Dei.

[8, 4] Requievitque arca mense septimo, decimo septimo die mensis, super
montes Ararat.

Quadraginta diebus creverunt aquae, donec arca elevaretur super terram.
Postea diebus centum quinquaginta innatavit aquis, fluctibus et ventis
agitata in oblivione Dei; tandem ceperunt imminui aquae et arca
requievit.

Hic Iudaei de numero mensium disputant. Sed cur in non necessariis rebus
haereremus longius? praesertim cum, quae Rabini afferunt, parum erudita
sint.

Illud magis necessarium est, ut, qui sint montes Ararat, inquiramus. Est
autem communis sententia omnium fere, quod sint montes Armeniae, propter
maximos montes Asiae minoris, Caucasum et Taurum. Sed mihi verisimilius
videtur significari principem omnium montium, Imaum, qui dividit Indiam.
Ad hunc enim alii magni montes comparati sunt quasi verrucae. Nam quod
Arca in summo monte quieverit, argumento est, quod tribus totis mensibus
fere decreverunt aquae, donec inferiores montes detegerentur, ut sunt
Libanus, Taurus, Caucasus, qui Imai tanquam pedes aut radices sunt,
Sicut Alpium quasi brachia sunt montes Graeciae et pertingunt usque ad
nostram Herciniam silvam. Mirabilis enim montium quasi propago apparet
diligenter eos consideranti.

Iosephus de montibus Armeniae satis mirabilia scribit, et meminit
reliquias arcae suo tempore ibi inventas. Sed nemo opinor me ideo
haereticum iudicabit, si de eius fide alicubi dubitem.

[Seite 339]

[8, 5] At vero aquae ibant et decrescebant usque ad decimum mensem;
Decimo enim mense, prima die mensis, apparuerunt cacumina montium.

Supra dixit aquas septimo mense sic imminutas, ut Arca quiesceret in
montibus Ararat. Postea tertio mense ceperunt aperiri cacumina minorum
montium, ut Noah ex montibus Ararat, tanquam ex specula, etiam
reliquorum montium capita videret, Tauri in Asia, Libani in Syria etc.
Haec omnia fuerunt signa recordationis divinae.

[8, 6. 7] Cumque transissent quadraginta dies, aperiens Noah fenestram
Arcae, quam fecerat, dimisit Corvum, qui egrediebatur et revertebatur,
donec siccarentur aquae super terram.

Haec sunt historica. Allegoriam autem servabimus suo loco. Porro peperit
hoc in loco questionem negligentia Interpretis. Non enim in Ebraeo est
corvum non rediisse, sicut Hieronymus vertit; Ideo nihil fuit opus
fingere etiam causam, cur non reversus sit, quod scilicet invenerit
omnia plena cadaveribus, itaque in leto et abundanti pastu fingunt eum
non rediisse.

Moses contrarium dicit, nempe emissum corvum reversum esse, quanquam non
passus sit se apprehendi et iterum concludi in Arcam, sicut Columba.
Itaque ostendit Moses, Noah eo consilio dimisisse corvum, ut per eum
intelligeret, num animalia possint iam figere pedem, et pastum habere.
Sed corvus non est diligenter functus legatione hac, sed quasi exultans,
quod liberatus esset ex carcere arcae, avolat et revolat gaudens libero
coelo et ipsum Noah iam contemnens.

Iudaei vere sicut porci ubique ostendunt impuros animos. Fingunt enim
corvum metuisse femellae, et habuisse suspectum de ea ipsum Noah. O
impuros animos.

[8, 8. 9] Emisit quoque columbam post eum, ut videret, si iam cessassent
aquae super faciem terrae; quae cum non invenisset, ubi requiesceret pes
eius, reversa est ad eum in Arcam. Aquae enim erant super faciem
universae terrae. Extenditque manum suam, et apprehensam intulit in
Arcam.

Postquam Noah sua spe frustratur per corvum, qui petulanter circumvolat,
nullum autem signum affert de conditione terrae, apprehendit columbam:
eam putat rectius legatione hac functuram esse. Quanquam textus pene in
eam sententiam nos cogit, ut statuamus illas duas aves simul emissas
eodem tempore, ut haberet Noah duos testes, ex quibus disceret, quod
volebat. Sed corvus gaudens libero coelo, etsi circum arcam volitat,
tamen in Arcam redire non vult. Columba autem refugiens cadavera et
impura loca redit, et se apprehendi sinit. Haec, sicut audiemus,
concinnam Allegoriam de Ecclesia suppeditabunt.

[Seite 340]

[8, 10 –12] Expectans autem ultra septem diebus aliis, rursum emisit
Columbam ex arca. At illa venit ad eum vesperi, portans folium oleae
decerptum in ore suo. Intellexit ergo Noah, quod cessassent aquae super
terram, expectavitque nihilo minus septem alios dies, et emisit
Columbam, quae non est reversa.

Columba est fidelis nuncia, ideo denuo mittitur. Ac Moses diligenter
describit, quomodo successive decreverint aquae, donec tandem
superficies terrae una cum arboribus aquis nudata est. Quod igitur
Columba affert folium oleae, id non putabimus Columbam ex sua industria
fecisse, Sed sic instruente Deo, qui paulatim clarius ipsi Noah voluit
ostendere, quod retineat eius memoriam, nec dum plane eius sit oblitus.
Itaque folium hoc oleae ipsi Noah et reliquis in arcam, tanquam in
carcerem, conclusis singulare signum fuit, quo erigerentur et certam
spem futurae liberationis conciperent.

Hic acriter disputant Iudaei, ubi columba oleam hanc invenerit. Ac alii,
ut statuant singularem gloriam patriae, nugantur ex monte oliveti in
terra Israel desumptam, cui Deus pepercerat, ne periret Diluvio, sicut
reliqua terra.

Sed saniores Iudaei recte nugas has confutant, cum arguunt: Hoc si verum
esset, non potuisse hanc olivam esse signum, ex quo Noah intelligeret
aquas decrevisse. Alii fabulantur columbam intromissam in Paradisum et
inde attulisse frondem oleae. Sed supra aliquoties dixi meam de Paradiso
sententiam, et indignae sunt hae nugae, quas refutemus diligentius.

Hoc igitur utilius est admonere, quod omnia haec miraculose et
supernaturaliter sint gesta. Non enim Columba tantum habet industriae,
ut ramum decerpat et eum ad Arcam afferat, ut ex ea iudicium faciat Noah
de diminutione aquarum. Ordinatione divina haec gesta sunt. Nam etiam
aliae arbores tum habuerunt folia, praesertim quae proceriores sunt et
citius emerserunt ex aquis. Olea autem collatione reliquarum arborum
brevis est. Itaque apta ad id fuit, ut Noah decrementum aquarum
intelligeret et Syllogismo practico concluderet cessasse iam Dei iram et
rediisse terram ad suum statum, in quo ante Diluvium fuerat. Id autem
certius cognoscit, ubi tertio Columba emissa non rediit, habuit enim non
solum pastum in terra, sed etiam potuit nidos figere et inambulare in
terra.

[8, 13. 14] Igitur sexcentesimo primo anno vitae Noah, primo mense,
prima die mensis, desiccatae sunt aquae super terram. Et aperiens Noah
tectum Arcae, adspexit, viditque, quod exiccata esset superficies
terrae. Mense secundo, et die mensis vigesima septima arefacta est
terra.

Hic videmus, quod Noah integro anno fuerit in Arca et decem diebus. Nam
secundo mense, die septima decima Arcam ingressus, et circumacto 

[Seite 341]

anno, eodem mense, die autem vicesima septima Arcam egressus est. Ergo
amplius, quam toto semestri miser Noah cum liberis et muliericulis in
Arca, in summa tristitia et oblivione Dei vixit. Post paulatim aliis
atque aliis signis ostendit ei Deus, quod non sit eius oblitus, Donec
tandem circumacto anno et decem diebus iterum constituitur Dominus
terrae et maris. Nam hoc die secundi mensis terra non solum Diluvio
liberata, sed etiam arefacta est.

Haec est Historia Diluvii, et quomodo aquae iterum decreverint. Post
hanc horribilem iram sequitur lux gratiae immensa, sicut ostendet Concio
ab ipso Deo ad Noah habita, quae iam sequitur.

[8, 15 –17] Locutus est autem Dominus ad Noah, dicens: Egredere de
Arca tu et Uxor tua, filii tui et uxores filiorum tuorum tecum, cuncta
animantia, quae apud te sunt ex omni carne, tam in volatilibus, quam in
bestiis et universis reptilibus, quae reptant super terram, educ tecum,
et ingredimini super terram.

Hactenus tantum narratio rei fuit, seu descriptio operis divini.
Quanquam autem opera Dei non muta sunt, sed loquuntur nobis et quasi
oculis exponunt voluntatem Dei spectandam, tamen multo fortius
consolatur nos Deus, cum suis operibus etiam verbum vocale adiungit,
quod non oculi vident, sed aures accipiunt, et cor ex motu Spiritus
sancti intelligit.

Sicut igitur hactenus opere suo ostendit Deus se placatum esse, et quasi
mutatum ex irato Deo in misericordem, siquidem aquas reprimit et terram
siccat: Ita nunc pergit hanc consolationem roborare verbo suo et amice
compellat ipsum Noah, ac iubet, ut egrediatur Arcam cum reliquis
hominibus et animantibus.

Atque hic locus est, quem in nostra doctrina crebro et non sine causa
urgemus, ut statuamus non licere nobis quicquam instituere aut facere,
praesertim coram Deo et in cultibus Dei, nisi praeeunte et iubente
verbo. Sic supra Noah Arcam ingressus est, cum iuberetur a Deo ingredi:
Sic iam Arcam egreditur, cum iuberetur a Deo egredi. Non sequitur
superstitiosas cogitationes, quales in Iudaeis videmus: hi semel iussi,
ut temporale aliquid instituant, id in aeternum volunt retinere, tanquam
ad salutem necessarium.

Ad hunc modum cogitare potuit Noah: Ecce mandato Domini arcam fabricatus
sum, sum in ea servatus pereuntibus omnibus hominibus: Manebo igitur in
ea, aut habebo eam pro templo et loco cultus Dei, est enim sanctificata
verbo Dei, et per inhabitationem Sanctorum seu Ecclesiae. Sed horum
nihil facit pius vir, quia verbum iubebat, ut egrederetur. Obsequitur
igitur et cum iam functa tempora Diluvii officio suo Arca esset,
relinquit eam et sibi ac liberis suis terram habitandam esse iudicat.

Ad hunc modum nos quoque nihil instituamus sine verbo Dei, sed incedamus
in sancta vocatione, hoc est, quae verbum et mandatum Dei habet. Nam qui
sine mandato Dei aliquid instituit, invanum laborat.

[Seite 342]

Hic opponi potest exemplum Noah, quod paulo post sequitur; qui sine
mandato Dei erigit Altare et in eo offert holocaustum Domino de
animalibus mundis. Si igitur ipsi Noah hoc licuit, cur nobis quoque non
liceat eligere certos cultus? Ac sane Papatus sine modo cumulavit opera
et cultus in Ecclesia pro arbitrio. Sed retinenda est sententia, quae
Catholicum [Röm. 14, 23] licum theorema est: Quod quidquid ex fide non
fit, peccatum est. Fides autem a verbo separari non potest, ergo,
quidquid sine verbo fit, peccatum est.

Deinde manifestum in eo periculum est, si velis facta Patrum trahere in
exemplum. Sicut enim personae, ita etiam officia sunt differentia et pro
diversitate vocationis diversa opera requirit Deus. Ideo Epistola ad
Ebraeos erudite refert diversa facta Patrum in unam fidem, ut ostendat
non opera, [Hebr. 11, 2] sed fidem Patrum imitandam esse singulis in sua
vocatione.

Igitur singularia illa sanctorum Patrum opera neutiquam in exemplum
trahenda sunt, ut ea quisque putet sibi imitanda esse, Sicut Monachi
imitantur ieiunia Benedicti, vestem Francisci, calceos Dominici etc. Hoc
enim est simias facere, quae imitantur gestus, sed sine mente: Sic hi
simulant opera, sed fidem nesciunt.

Abraham iubetur mactare filium. Id exemplum postea cum summa impietate
sibi sequendum esse posteri duxerunt, et repleverunt terram innocenti
sanguine. Sic serpentem aeneum adoravit posteritas et immolavit coram
eo. Utrique se exemplo maiorum tueri voluerunt, sed quia sine verbo hos
cultus instituerunt, iuste damnati sunt.

Meminerimus igitur, ne quid instituamus sine mandato Dei. Quia enim
officia diversa sunt, non possunt nec debent singulorum eadem esse
opera. Quam esset absurdum, si clamarem: Mihi Caesaris exemplum
sequendum, et reliquis a me leges praescribi debere? Quam esset impium,
si contenderem: Mihi iudicis exemplum sequendum esse, et addicerem
aliquos cruci, aut gladio? Non igitur in opera, sed in fidem singulorum
respiciendum est. Est enim una generalis fides omnium Sanctorum, cum
opera sint diversissima.

Sic si Noah aedificavit altare, cave putes tibi idem licere, fidem autem
Noah imitare, qui iudicavit dignum, ut tam clementi Servatori ostenderet
se intelligere beneficia eius et pro iis gratum esse. Sic imitare
Abrahamum non in eo, ut mactes filium, sed ut promissis Dei credas, et
pareas mandatis [Hebr. 11, 2] eius. Sicut hoc consilio Epistola ad
Ebraeos erudite exempla seu facta Patrum ad fidem refert, ac eam nobis
quoque imitandam esse ostendit.

Potest autem etiam hoc modo responderi ad hanc obiectionem: Quod Noah
mandatum habuit de extruendo Altari et offerendis hostiis. Nam hunc
ritum sacrificandi approbavit Deus in eo, quod munda animalia, quae
sacrificiis apta erant, iussit maiore numero inferri in Arcam. Nec
licuit ipsi Noah sacerdotii munus abiicere, quod in priori Mundo
approbatum per primogeniturae ius ad ipsum devenerat. Fuerunt enim
sacerdotes Adam, 

[Seite 343]

Seth, Enos et alii. Ab his in ipsum Noah sacerdotis officium quasi
derivatum est.

Non igitur habuit Noah libertatem tantum sacrificandi, tanquam Sacerdos
et Propheta, sed etiam necessitatem, et ex vocatione fecit, quod fecit.
Quia autem vocatio non est sine verbo, ergo secundum verbum et mandante
Deo altare extruxit et sacrificavit. Afferat igitur monachus officium et
vocationem, ut possit induere cucullum, ut possit invocare beatam
Virginem, orare Rosarium et similia facere: et laudabimus eius vitam.
Quia autem vocatio nulla est, quia non praecedit verbum, quia deest
officium, recte damnantur et vita et opera omnia omnium Monachorum.

Ultimo, ut omnia alia desint, tamen hoc Argumentum a posteriori restat:
Quod Deus approbat factum Noah. Quanquam autem ratio a posteriori non
ita firma sit, tamen est aliquid in talibus heroicis et singularibus
Viris, qui, etsi videntur facere, de quibus mandatum nullum habent,
tamen non abiiciuntur a Deo, sed approbantur. Ac sunt certi suo spiritu,
quod non peccent. Quanquam id non prius apparet, quam cum postea accedit
approbatio. Talia exempla multa sunt, et videmus Deum quaedam Gentium
facta approbasse.

Maneat ergo illa sententia firma: Quod omnia sint facienda secundum
praeceptum Dei, ut possimus certo in conscientia statuere, quod a Deo
iussi haec faciamus. In tali igitur statu vocationis, qui Deo placet,
qui currunt, non currunt in vacuum nec verberant aërem, Sicut illi, qui
non habent stadium, in quo decurrere iussi sunt. Itaque etiam brabaeum
nullum sperare [1. Kor. 9, 24] possunt. 1. Corinth. 9.

Sed redeo ad textum. Iubetur Noah et liberi cum uxoribus Arca egredi et
educere animalia omnis generis in terram, ut scilicet omnia eius opera
sanctificarentur et comprehenderentur verbo. Ac de animalibus diserte
iam additur:

[8, 17 –19] Crescite et multiplicamini super eam. Egressus est ergo
Noah et filii eius cum eo, Sed et omnia animantia et reptilia, quae
reptant super terram, et volucria. Et egressa sunt de Arca singula iuxta
familias suas.

Quia in nono capite Dominus de propagatione Noah et filiorum eius
loquitur, Ideo sentio, Dominum hic tantum loqui de animantium brutorum
propagatione. Lyra inepte hoc loco ex forma orationis colligit tempore
Diluvii prohibitum concubitum, et iam ab egressione Arcae iterum laxatum
seu concessum, siquidem dicit: ‘Egredere tu et uxor tua’. Tales
monachorum cogitationes sunt, non Dei, qui non libidinem, sed
propagationem spectat, ea enim est Dei creatura, Libido est venenum
Satanae per peccatum in naturam infusum.

[Seite 344]

Est autem Moses hic satis verbosus, ut hoc modo ostendat et pingat
animos quasi ebrios gaudio, postquam ex isto carcere arcae in terram
ubique patentem redire iussi sunt. Retinet autem hic alium ordinem in
recensendis animalium generibus, et distinguit eas quasi in familias, ut
videas Deum tantum spectare propagationem. Fuit autem sine dubio hoc
iucundissimum spectaculum, quod omnes bestiae extra arcam positae,
singulae suum socium animal agnoverunt, et postea in consuetum locum se
receperunt, lupi, ursi, leones ad silvas et nemora, oves, caprae, porci
ad campos, canes, gallinae, feles ad hominem.

[8, 20] Aedificavit autem Noah altare Domino, et tollens de cunctis
pecoribus et volucribus mundis, obtulit holocausta super Altare.

Hic manifestus textus est, qui ostendit Mosen non primum instituisse
sacrificia, sed tanquam Rapsodum congessisse, et deinde in ordinem
redegisse a Patribus usurpata ac quasi per manus tradita. Sicut etiam
lex circumcisionis non a Mose primum scripta, sed a Patribus accepta
est.

[1. Mose 4, 4. 5] Supra cum sacrificii Habel et Cain mentionem faceret,
dat ei sacrificio nomen, quod fuerit Minha, seu oblatio: Hic autem prima
holocausti mentio est, quod totum incendebatur. Hoc, inquam, manifestum
Argumentum est, quod etiam ante Mosen lex sacrificiorum extiterit. Moses
autem hoc fecit, ut istos ritus a Patribus observatos redigeret in
ordinem.

[8, 21] Et odoratus est Dominus odorem suavitatis.

Hic significatur, quod sacrificium Noah approbaverit Dominus, quod
tanquam Sacerdos ex officio, ad exemplum sanctorum Patrum obtulerat.

Diligenter autem notanda est differentia phrasis. Nam de oblatione supra
dixit Dominum ad eam respexisse. Hic dicit Dominum odorem suavitatis
odoratum esse, ac saepe posthac Moses tali phrasi utitur. Et sunt eam
imitatae Gentes quoque, sicut Lucianus ridet Iovem nidore carnium
captum.

Significat autem verbum non proprie odorem suavitatis, sed odorem [1.
Mose 8, 4] quietis. Nam Nihoah, quies, venit a verbo Noah quo supra
Moses usus est, cum dixit Arcam quievisse super montes Ararat. Ergo odor
quietis est, quod Deus tum quieverit ab ira, quod dimiserit iram et
placatus sit, et, sicut vulgo dicimus, quod bene contentus fuerit.

Hic obiici potest: Cur non dicit: Respexit Deus ad Noah et ad
holocaustum eius, sed simpliciter dicit: ‘Est odoratus Dominus odorem
quietis’, quod profecto scandalose sonat, siquidem non personam laudat
ob fidem, sed simpliciter ipsum opus? Respondetur autem fere in hanc
sententiam, quod Scriptura loquatur more humano de Deo, homines enim
capiuntur suavitate odoris.

[Seite 345]

Sed mihi alia ratio huius phrasis esse videtur, nempe quod Deus tam
prope affuerit, ut odorem senserit. Vult enim significare Moses Deo
gratum [Spr. 27, 9] fuisse hoc sacrum. Salomon dicit: ‘Odor suavis
delectat animam’. Ac Medici nonnunquam exanimes suavitate odorum
revocant, Sicut e contra horribilis foetor vehementer offendit naturam
ac prosternit saepe.

Ad hunc modum dici potest, Deum horribili foetore impietatis offensum
nunc quasi recreari, cum videt hunc unicum Sacerdotem se accingere ad
facienda sacra, ut specimen aliquod gratitudinis exhibeat et publico
opere ostendat, se non esse impium, sed habere et revereri Deum; huc
enim proprie sacrificia pertinebant etc.

Sicut igitur hactenus delectatus fuit perdendo genus humanum, ita nunc
delectatur et gaudet id iterum augendo. Propter nos igitur tali phrasi
utitur Moses, ut apprehendamus gratiam, et discamus, Deum talem esse,
qui gaudeat nobis benefacere.

Et dixit Dominus in corde suo.

Significat Moses, non perfunctorie nec superficialiter haec a Domino
dicta, sed ex intimis visceribus. Nam in Ebraeo sic sonat, Quod Deus ad
cor suum locutus sit.

Nequaquam ultra maledicam terrae propter Hominem.

Loquitur Deus, ac si eum poeniteat poenae inflictae terrae propter
Hominem, sicut supra creationis, et reprehendat, quod ita saevierit in
hominem.

Porro hoc non est eo modo accipiendum, quasi in Deum mutatio voluntatis
possit cadere. Sed ad consolationem nostram haec pertinent. Ideo enim
accusat et reprehendit se, ut pusillum gregem excitet, ut certo statuat
Deum velle posthac propitium esse.

Hac consolatione admodum opus habebant animi, magnitudine irae Dei, quam
grassantem viderant, territi. Quia enim fides non potuit non labefactari
tantae irae consideratione, cogitur quasi Deus gestus et verba sic
instituere, ut nihil nisi gratiam et misericordiam animi expectent. Ideo
nunc loquitur cum eis, Adest sacris ipsorum, significat se illis
delectari, reprehendit consilium suum, et promittit se nihil unquam tale
facturum. In summa: Nunc incipit alius esse Deus, quam hactenus fuerat:
non quod Deus mutetur, sed quod Homines mutari cupit iam quasi absorptos
in illis irae cogitationibus.

Ac qui experti sunt tentationes spirituales, hi norunt, quam necessarium
sit, certas et firmas consolationes animis subiicere, quibus tandem
revocentur ad spem gratiae et irae obliviscantur. Saepe non dies unus,
saepe non mensis unus ad eam rem satis est: Sed sicut morborum
decrementa longum tempus postulant, ita haec animorum vulnera non statim
nec uno verbo sanantur. Hoc cum Deus videat, varie conatur territos
animos revocare ad 

[Seite 346]

certam spem gratiae; etiam seipsum reprehendit loquendo ad cor suum,
[Jer. 18, 8] Sicut Iere. 18., Ubi promittit se acturum poenitentiam de
malo, quod cogitavit, si ipsi quoque poeniteant.

Porro notandum est, quod dicit: ‘Non ultra maledicam terrae’;
loquitur enim de universali perditione terrae, non de particulari, cum
agros, urbes, regna perdit. Hac enim utitur ad admonendos alios, sicut
Maria dicit: [Luk. 1, 52] ‘Quod deponit potentes de sede’.

Quoniam figmentum cordis humani malum est ab Adolescentia sua.

Hic est insignis locus de peccato originali; quod qui extenuant, hi
profecto, sicut coeci in sole, errant et quae quotidie agunt et
experiuntur, non vident. Nam incunabula nostra inspice, quam varie in
prima aetate se prodit peccatum? Quanta mole virgarum opus est, dum
quasi in ordinem redigimur et retinemur in officio?

Huic aetati succedit adolescentia. Ibi maior rebellio sentitur, et
accedit indomitum malum, furor libidinis et concupiscentia. Si uxorem
ducas, sequitur fastidium tuae et furor in alienas. Si reipublicae
gubernatio commendatur, ibi demum uberrima vitiorum seges est,
aemulatio, ambitio, insolentia, spes lucri, avaricia, ira, indignatio
etc.

�, una cum annis etiam peccata crescunt: Je lenger, ie erger, ie
elter, ie kerger. Atque haec omnia eiusmodi vicia sunt tam crassa et
pinguia, ut iudicari possint et intelligi. Quid dicemus de interioribus,
quod crescit incredulitas, securitas, neglectus verbi, impiae opiniones?

Et tamen insignes Theologi habentur et haberi volunt, qui peccatum
originis sophistice extenuant. Profecto haec tot et tanta vicia non
possunt extenuari. Non enim levis hic morbus seu defectus est, sed
extrema ἀταξία, cuius simile tota reliqua creatura, exceptis
daemonibus, non habet.

Sed habent ne isti extenuatores testimonia scripturae, quibus nituntur?
Mosen hic videamus. Is, sicut supra quoque in sexto capite admonui, non
libidinem, non tyrannidem, non alia peccata vocat mala, Sed figmentum
cordis humani, hoc est, industriam, sapientiam, rationem humanam, cum
omnibus viribus, quibus etiam in optimis actionibus ratio utitur. Nam
etsi oeconomica et politica opera non damnamus, tamen ea ipsa bona opera
vitiat cor humanum, cum iis utitur ad gloriam, utilitatem, tyrannidem,
vel contra proximum vel contra Deum.

Nec potest hic locus eludi, quod tales fuerint, qui perierunt Diluvio.
Generis vocabulo utitur Deus, et dicit, Cor hominis tale esse. Erant
autem tum homines non alii, quam qui in Arca servati erant, et tamen
dicit Figmentum cordis humani esse malum.

[Seite 347]

Ergo non excipiuntur hic ne Sancti quidem. Nam in tertio filio Ham
postea se figmentum hoc prodit, quale sit. Nec fuerunt alii fratres
natura meliores. Hoc tantum interest, quod alii per fidem Seminis spem
de remissione peccatorum retinent et malo cordis figmento non indulgent,
sed ei resistunt per Spiritum sanctum, qui ad hoc datur, ut pugnet
contra hanc maliciam naturae et eam vincat. Hanc naturam quia sequitur
Ham, totus malus est et etiam perit totus. Sem autem et Iapheth, quia
Spiritu contra eam pugnant, etsi etiam mali sunt, tamen non sunt toti
mali; habent enim Spiritum sanctum, quo contra malum pugnant, et ideo
Sancti sunt.

Porro hic etiam inconstantiae videtur Deus accusari posse. Supra
puniturus hominem causam consilii dicit: ‘Quia figmentum cordis humani
malum est’. Hic promissurus homini gratiam, quod posthac tali ira uti
nolit, eandem causam allegat. Homini igitur sapienti stulta haec
videntur, et neutiquam convenire divinae sapientiae.

Sed ego sublimia libenter vito, et relinquo ea ociosis spiritibus.
Itaque mihi satis est, quod haec dicuntur pro nostro affectu, ut
scilicet Deus ostendat se iam placatum esse et non amplius irasci. Nam
ita parentes quoque solent: postquam pro merito flagellarunt
inobedientes liberos, tandem blanditiis eos iterum quasi conciliant
sibi. Haec inconstantia non solum reprehendi non meretur sed laudanda
est. Prodest enim pueris, ne, dum virgam metuunt, etiam Parentes odisse
incipiant. Haec solutio mihi satis est: Invitat enim nos ad fidem. Alii
alia afferre possunt.

Diligenter itaque hic locus observandus est, qui aperte ostendit naturam
hominis corruptam esse. Haec enim corruptae naturae cognitio imprimis
necessaria est, nec potest sine ea misericordia et gratia Dei recte
intelligi.

Itaque digni odio Sophistae sunt, et non temere accusamus Interpretem,
qui huic errori occasionem dedit, dum vertit cogitationem humani cordis
non malam, sed ad malum pronam esse. Hac enim occasione depravant [Eph.
2, 3,] Sophistae et eludunt locos Pauli, in quibus dicit, Omnes esse
filios irae, [Röm. 5, 12, Röm. 3, 9] Omnes peccare, et sub peccato
esse. Sic enim ex hoc loco argumentantur: Moses non dicit, naturam esse
malam, sed pronam ad malum. Haec sive proclivitas seu inclinatio est in
potestate liberi arbitrii, nec cogit hominem ad malum, seu, ut ipsorum
verbo utar, non necessitat hominem.

Postea querunt causam huius sententiae, et asserunt: In homine esse
etiam post lapsum bonam voluntatem et rectam rationem: Nam naturalia
mansisse integra, non in hominibus solum, sed etiam in diabolo. Atque ad
hanc sententiam detorquent tandem Aristotelis dictum: Rationem deprecari
ad optima.

[Ps. 4, 7] Ac sunt harum opinionum semina etiam in Patribus, qui ex
Psalmo quarto, ubi de lumine vultus Dei super nos signato loquitur,
ponunt distinctionem porcionis superioris, quae de Deo speculatur, et
inferioris, 

[Seite 348]

quae exercetur in externis et politicis negotiis. Ac delectatur hac
distinctione Augustinus quoque, sicut diximus supra, ubi de lapsu
hominis disputavimus.

Sed si scintilla cognitionis Dei in homine mansisset integra, longe
essemus alii, quam nunc sumus. Inaestimabilis igitur Sophistarum
coecitas est, qui manifestas Pauli sententias ita cavillantur. Nam si
hunc ipsum locum, sicut in latinis Bibliis habetur, recte aestimarent et
piam mentem afferrent, profecto desinerent patrocinari tam malae causae.
Non enim exiguum aliquid dicit, qui sensus et cogitationem humani cordis
ab adolescentia [1. Mose 6, 5] ad malum pronam esse dicit. Praesertim
cum supra sexto capite dixerit Moses: Cunctam cogitationem cordis
intentam esse ad malum omni tempore, hoc est, studere malo, et esse in
intentione, studio et conatu ad malum. Sicut adulter, cum ardet
cupiditate, etsi occasio, locus, persona, tempus eum destituunt, tamen
nihilominus agitatur aestibus libidinis, nec potest cogitationibus suis
in aliam rem incumbere. Talem naturam dicit Moses esse omni tempore ad
malum. Num igitur naturalia sunt integra, si quidem ad malum homo semper
intentus est?

Ergo si Sophistae tam aequi essent sacrae doctrinae, quae propheticis et
apostolicis Scriptis prodita est, quam sunt aequi suis doctoribus, qui
liberum arbitrium et merita operum statuunt, profecto non essent passi
tam levi occasione propter unam voculam se a vero abduci, ut statuerent
contra Scripturam esse naturalia integra, Hominem sua natura non esse
sub ira, non sub damnatione. Quanquam ipsi quoque hanc absurditatem
animadvertisse videntur: Etsi enim ponerent naturalia integra, tamen
dixerunt requiri gratiam gratum facientem, hoc est, docuerunt, Deum illa
naturali bonitate hominis non esse contentum, nisi sit formata caritate.

Sed quid necesse est longius contra istorum amentiam disputare, cum
sciamus textum ex Ebraea veritate non dicere, quod sensus et cogitatio
humani cordis sit prona, Sed quod figmentum cordis humani malum sit ab
adolescentia?

Vocat autem figmentum, sicut aliquoties supra dixi, ipsam rationem cum
voluntate et intellectu, etiam tum, cum de Deo cogitat, cum
honestissimis operibus exercetur sive politicis sive oeconomicis. Semper
enim est contraria legi Dei, est in peccatis, est sub ira Dei, Nec
liberari ab hoc malo [Joh. 8, 36] potest suis viribus, secundum
sententiam Christi: ‘Liberi eritis, si vos Filius liberaverit’.

Si igitur Hominem voles vere definire, ex hoc loco definitionem sume,
quod sit animal rationale, habens cor fingens. Quid autem fingit?
Respondet Moses: ‘malum’, contra Deum scilicet seu legem Dei et
homines. Tribuit igitur Scriptura sancta homini rationem non ociosam,
sed semper aliquid fingentem. Figmentum autem hoc vocat malum, impium,
sacrilegum. Contra Philosophi vocant bonum, Sophistae vocant integra
naturalia.

[Seite 349]

Ergo textus hic diligenter notandus et contra cavillatores Sophistas
urgendus est, quod Moses dicit, figmentum cordis humani esse malum.
Clare enim sequitur, si malum est, quod naturalia non sint integra, sed
corrupta. Non enim Deus hominem malum condidit, sed integrum, sanum,
sanctum, agnoscentem Deum, cum recta ratione et bona voluntate erga
Deum.

Cum igitur clara testimonia extent, quod Homo malus et a Deo aversus
sit, quis tam est amens, ut dicere ausit, Naturalia in homine mansisse
integra? Hoc enim idem est, ac si dicas, hominis naturam adhuc integram
et bonam esse, quam tot exemplis discimus et experimur extreme esse
viciatam.

� Hoc quasi classico excitarunt Homines ad orationes, ieiunia,
afflictiones corporum, ad peregrinationes et alia similia. Sic enim
persuasum fuit mundo, si Homines facerent, quantum possent natura,
mereri gratiam, si non de condigno, tamen de congruo. Meritum congrui
autem eo retulerunt, quod opus non esset contra legem Dei, sed secundum
legem Dei: Nam malo non debetur meritum, sed poena. Condigni meritum
tribuerunt non operi, sed qualitati operis, si fieret in gratia.

Tale etiam est Scoti dictum, quod homo ex puris naturalibus possit
diligere Deum super omnia. Fundamentum enim dicti huius est, quod
naturalia sint integra. Sic autem colligit: Homo puellam diligit, quae
est creatura: Sic autem perdite diligit, ut se et vitam suam pro ea in
discrimen ponat. Sic mercator diligit opes, et quidem tam impense, ut
mille mortis pericula subeat, dum modo lucrari aliquid possit. Si igitur
tantus creaturarum amor est, quae longe infra Deum sunt positae, quanto
magis amabit homo Deum, qui summum bonum est? Ergo ex puris naturalibus
diligi potest Deus.

Bella consequentia et digna Franciscano monacho. Ostendit enim, quod
nesciat tantus Doctor, quid sit diligere Deum. Natura enim sic corrupta
est, ut Deum non agnoscat amplius, nisi verbo et Spiritu Dei
illuminetur; quomodo igitur sine Spiritu sancto amare Deum potest? Verum
est enim, quod ignoti nulla sit cupido. Natura igitur Deum, quem nescit,
amare non potest; Amat autem Idolum et somnium cordis sui. Deinde in
creaturarum amore ita implicita tenetur, ut Deum, etiam postquam ex
verbo agnovit, tamen negligat, et contemnat verbum eius: Sicut exempla
nostrorum hominum ostendunt.

Sunt igitur huiusmodi absurda et blasphema dicta certum argumentum, quod
Theologia Scholastica plane degeneraverit in Philosophiam quandam, quae
nullam veram Dei cognitionem habet: Sed quia verbum ignorat, etiam Deum
ignorat, et versatur in tenebris. Sicut enim Aristoteles et Cicero, 

[Seite 350]

qui tamen in hoc genere summi sunt, multa de virtutibus docent, et eas
magnifice commendant propter politicum finem, quod vident et privatim et
publice eas esse utiles — De Deo autem nihil docent, quod magis eius
voluntas et mandatum, quam vel privata vel publica commoda spectanda
sint (Hanc enim voluntatem Dei, qui verbum non habent, ignorant), Plane
ad eum modum Scholastici Theologi Philosophicis imaginationibus capti
neque Dei, nec sui veram agnitionem retinuerunt: Ideo in tam horribiles
errores sunt prolapsi.

� Omnium enim virtutum veritas pulcherrima est, et accedit hoc in loco
summa commendatio, quod coniunxit hanc virtutem cum amore erga patriam,
quae ipsa quoque singularis et laude dignissima virtus est.

Invenias autem multos claros viros, qui hanc veritatis laudem non
habent; sicut certe Themistocles eam non habuit, etsi heroicus Vir
esset, et patriae utilis. Itaque admiratur Attilium Augustinus; videt
enim rationem et voluntatem rectam in summo gradu, hoc est, quanta in
hanc naturam potest cadere. Quid igitur hic vicii est, aut quid est
malum? Certe opus reprehendi non potest.

Primum in Regulo est ignorantia Dei, et quanquam recte facit, tamen
vide, an non etiam finis a Theologo reprehendi possit: Cum hoc enim
studio iuvandae patriae etiam cupiditas gloriae coniuncta est. Contemnit
enim vitam, ut hoc modo sibi paret immortalem ad posteros gloriam. Si
igitur hoc quasi somnium vitae, et externam hanc larvam consideres,
pulcherrimum factum est. Sed coram Deo est foeda idolatria: sibi enim
huius facti gloriam arrogat. Et quis dubitat, fuisse cum hoc gloriae
studio etiam coniuncta alia vitia?

Ergo Attilius hanc summam virtutem veritatis et studii in patriam
praestare non potest, nisi furens et insaniens ad malum. Malum enim est,
quod gloriam Deo eripit, et sibi arrogat. Hoc spolium divinitatis ratio
videre non potest.

Ergo discernendae sunt virtutes gentilium a virtutibus Christianorum.
Verum est, quod utrinque impelluntur animi divinitus. Sed hos divinos
motus magnorum Hominum corrumpit postea in ethnicis gloriae studium et
ambitio. Si igitur Rhetor accedat, qui causam efficientem amplificet,
contra finalem hanc vitiosam causam dissimulet, quis non videt duabus
potissimis causis, formali et finali, dissimulatis, miseram hanc
virtutis quasi umbram ab homine eloquente ornari posse?

[Seite 351]

Sed Dialecticus facile deprehendet fucum: videt enim, deesse causam
formalem, hoc est, rectam rationem, quia Deus non agnoscitur, nec est
recta voluntas erga Deum. Causam autem finalem videt vitiosam esse; Non
enim spectatur verus finis, obedientia erga Deum, et dilectio proximi.
Qualis autem haec virtus est, in qua pene omnes causae desiderantur,
praeter naturalem, quae est tantum passio, hoc est, impetus, seu
impulsus, quo movetur animus ad praestandam hosti fidem? Habent autem
hos impetus, ut dixi, etiam impii. Igitur, si pro patria suscipiuntur,
fiunt virtutes, si contra patriam, fiunt vitia, sicut Aristoteles
erudite disputat.

Haec eo dico, ut hunc locum observent studiosi sacrarum literarum, qui
diserte pronunciat, naturam corruptam esse. Nam illa virtutum
simulachra, quae in gentibus sunt, diversum videntur probare, quod
scilicet in natura aliquid integrum relictum sit. Accurato itaque
iudicio ad haec distinguenda opus est.

Quod addit Moses ‘ab adolescentia’, ea ratione fit, quia hoc malum
in prima aetate latet et quasi dormit. Sic enim nobis transigitur
puericiae tempus, ut ratio et voluntas quasi dormiant, et tantum
bestialibus motibus rapiamur, qui praetereunt, sicut somnus. Vixdum
evasimus quintum annum, cum querimus ocium, lusus, lasciviam,
cupiditates, disciplinam autem fugimus, obedientiam conamur excutere, et
odimus virtutes omnes, praecipue autem illas superiores, veritatem et
iusticiam. Evigilat enim tum quasi ex alto somno ratio, et videt quasdam
voluptates, sed nondum veras, et mala quaedam, sed nondum summa, quibus
capitur.

Ubi autem iam quasi adolevit ratio, ibi post confirmata aliquomodo
coetera vitia, accedit etiam libido, et foedus carnis furor,
helluationes, ludi, rixae, pulsationes, caedes, furta, et quid non?
Sicut igitur apud Parentes virga opus erat, ita nunc Magistratus carcere
et vinculis indiget ad cohercendam malam naturam.

Provectioris autem aetatis vitia quis non videt? Ibi enim uno agmine
ingruunt avaricia, ambitio, superbia, perfidia, invidia etc. Sunt autem
haec vitia tanto nocentiora, quanto ea aetas callidior est ad tegenda et
ornanda ea. Igitur hic gladius magistratus non satis est: Ignis Gehennae
requiritur, [1. Mose 6, 5] quo tot et tanta flagitia puniantur. Recte
igitur supra in sexto cap. dicitur: Cor hominis, seu figmentum cordis
esse tantum malum per singulos dies, seu omni tempore, Et hic: Esse
malum ab adolescentia.

Etsi autem Latina translatio mitiore vocabulo utitur, Tamen satis dicit,
qui ad malum pronum dicit. Sicut apud Comicum est, Omnium hominum
ingenium a labore ad libidinem proclive esse.1�

[Seite 352]

Qui autem hoc vocabulo abuti volunt ad extenuandum peccatum originale,
hos convincit experientia omnium hominum, magis tamen gentilium seu
impiorum. Si enim Homines spirituales, qui tamen habent adiutorium
divinum de coelo, vix stare possunt contra flagicia et contineri
disciplina, Quid faceret homo sine hoc auxilio? Si auxilium divinum
militat et sudat [Röm. 7, 22] contra captivitatem legis peccati, Quae
amentia est somniare integra naturalia sine hoc auxilio divino?

Igitur ratio non dictat recta per se, nec voluntas per se recta vult,
sicut caeca Philosophia disputat, quae nescit, unde horribiles hi
impetus ad peccatum in pueris, adolescentibus et senibus existant.
Igitur excusat eos, vocat tantum affectus seu passiones, non vocat
maliciam naturae.

Deinde in magnis viris, qui moderantur hos impetus et gubernant, vocat
virtutes. In aliis, qui relaxant cupiditatibus frena, vocat vitia. Hoc
autem est vere ignorare, quod natura sit mala. Scriptura autem sancta
consentit cum experientia, et dicit, Cor hominis ab adolescentia esse
malum. Sic enim experientia docet, quod etiam Sancti aegre consistunt,
sed saepe etiam in crassa peccata involvuntur, oppressi ista naturae
malicia.

Vocabulum Neurim significat eam aetatem, qua homo incipit ratione uti:
id fere fit anno sexto, Sicut etiam Nearim vocant iuvenes et pueros,
aptos ad ministeria parentum et praeceptorum, usque ad virilem aetatem.
Non autem inutile est, ut respiciamus ad eam aetatem singuli et
consideremus, quam libenter paruerimus mandatis parentum et
praeceptorum, quam fuerimus in discendo seduli, quam patientes, quoties
castigarunt petulantiam parentes. Quis enim fuit, cui non longe gratius
fuerit deambulare, ludos agere, garrire, quam templa ex parentum iussu
frequentare?

� Impellit quidem Deus quosdam ad naturales bonos motus; sed id fit
supra naturam; Sicut cum Cyrus impellitur ad restitutionem cultus Dei et
Ecclesiae conservationem. Sed haec non sunt naturae. Ubi enim Deus est
cum suo Spiritu, ibi non amplius est figmentum cordis humani, sed
figmentum Dei. Habitat enim ibi Deus per verbum et Spiritum Dei. De
talibus Moses hoc in loco non loquitur, sed tantum de hominibus extra
Spiritum sanctum, hi mali sunt, etiam cum sunt optimi.

Non igitur ultra percutiam omnem animam viventem, sicut feci.

Loquitur diserte de percussione generali, qualis per Diluvium facta est.
Sed ex hoc non sequitur, quod etiam particularem percussionem sit
omissurus et dissimulaturus peccata omnium. Habet quoque exceptionem 

[Seite 353]

suam extremus dies, in quo non solum omne vivens percutietur, sed tota
Creatura abolebitur igni.

[8, 22] Cunctis diebus terrae sementis et messis, frigus et aestus,
aestas et hiems, nox et dies non cessabunt.

Iudaei ex hoc loco dividunt annum in sex partes, singulis tribuentes
duos menses, Sicut etiam Lyra hoc in loco annotat. Sed mihi videtur
Moses simpliciter loqui de promissione, quod universale Diluvium amplius
non sit metuendum. Nam Diluvii tempore ea fuit confusio, ut non
sementis, non messis tempus esset, ut in tanta caligine imbrium et
nubium non bene discerni dies a nocte posset. Videmus enim, cum in coelo
caliginosae nubes volant, terrae induci quasi caliginem. Quanto autem
tum ea fuit maior, cum aquae in terris, tanquam speculum subiectae
nubibus, nubium caliginem in ora atque oculos intuentium quasi
refunderent?

Ergo simplex sententia est, Quod Deus hoc in loco promittit ipsi Noah,
futurum, ut terra restituatur, ut iterum conseri agri possint, et
vastitas illa desinat, quam Diluvium fecerat, ut tempora currant
consueta lege et sementem messis, aestatem hiems, calorem frigus debito
ordine sequatur.

Est autem hic textus bene notandus contra vulgatas opiniones de signis
praecessuris extremum diem. Ibi enim nescio quot dierum ecclypses
fingunt, nugantur toto septennio nullam mulierem parituram etc. Sed hic
textus dicit, non quieturam noctem, non diem, non aestatem, non hiemem:
Ergo manebunt istae vices naturae, neque ulla unquam ecclypsis totum
diem hominum oculis adimet.

Nec otiosum est, quod dicit ‘Cunctis diebus terrae’. Subindicat enim
hos terrae dies aliquando cessaturos et secuturos alios dies coeli.
Stantibus igitur terrae diebus terra stabit, et manebunt istae vices
temporum. Sed cessantibus his diebus terrae cessabunt ista omnia et
sequentur dies coeli, hoc est, aeterni dies, qui erunt Sabbatum ex
sabbato, ubi non occupabimur [Mark. 12, 25] corporalibus laboribus ad
parandum victum, erimus enim sicut Angeli Dei. Sed nostra vita erit
agnoscere Deum, delectari sapientia Dei et frui praesentia Dei.
Consequimur autem eam vitam fide in Christum, In qua aeternus Pater, per
meritum Filii sui et Liberatoris nostri, Ihesu Christi, regente et
gubernante nos Spiritu sancto clementer conservet, Amen, Amen.

[Seite 354]

Caput Nonum Genesis.

[9, 1] Benedixit Deus Noah et filiis eius, et dixit ad eos: Crescite et
multiplicamini et replete terram.

Haec profecto necessaria consolatio fuit, postquam totum humanum genus
servatis tantum octo animabus Diluvio perditum est. Hic enim Noah
agnovit, Deum vere esse propicium, siquidem non contentus est illa prima
benedictione, qua generi humano benedixit in creatione Mundi, Sed addit
hanc novam, ut plane nihil dubitaret Noah de generatione futura
multiplicanda. Tanto autem haec promissio letior fuit, quod iam ante
Deus diserte promiserat, se posthac tam dura poena in homines non
grassaturum.

Primum igitur constituit hoc caput denuo Coniugium, siquidem Deus verbo
suo et praecepto coniungit Masculum cum Foemina, idque ad certum finem,
ut repleatur terra hominibus. Quia enim Deus peccato libidinis ante
Diluvium ad iram commotus erat, Ideo nunc necesse fuit propter tam
horribile irae exemplum ostendere, quod Deus legittimam coniunctionem
Maris et Foeminae non oderit nec damnet, sed velit per eam propagari
genus humanum.

Hoc certum Argumentum ipsi Noah fuit, Deum revera amare hominem et ei
bene velle ac nunc omnem abiecisse iram: Siquidem vult Homines propagari
coniunctione maris et foeminae, quos, si hanc coniunctionem legittimam
non probasset, ex lapidibus potuit producere; Sicut Poëtae de
Deucalione fabulantur. Pertinet igitur hic locus ad coniugii dignitatem,
quod fons Oeconomiae et Politiae est et seminarium Ecclesiae.

Quod hic obiicitur, Noah fuisse iam ea aetate, quae ad generandum non
amplius apta esset: Sicut etiam Scriptura non meminit, quod postea
susceperit aliquos liberos: Frustra igitur hanc fuisse promissionem,
Respondeo: Non soli Noah promissio haec facta est, sed et Filiis eius,
Item toti humano generi, et pertinet posteritatis expectatio etiam ad
Avum Noah.

Pertinet autem hic locus eo quoque, ut statuamus, prolem esse donum [Ps.
127, 3] Dei et tantum provenire ex benedictione Dei, Sicut etiam Psalmus
127. ostendit. Gentes, quae verbo Dei non sunt eruditae, partim natura,
partim casu propagationem humani generis accidere putant, praesertim cum
saepe prole destituantur, qui ad generationem habentur aptissimi. Igitur
non gratias agunt Deo pro dono hoc nec tanquam Dei donum liberos
amplectuntur.

[Seite 355]

[9, 2] Et terror vester ac tremor sit super cuncta Animalia terrae, et
super omnes Volucres coeli cum universis, quae moventur super terram;
omnes Pisces maris manui vestrae traditi sint.

In abundantiam consolationis videtur hic dominium hominis augeri. Etsi
enim post conditam Creaturam omnia animalia homini subdita sint, Tamen
non legimus, bestias sic timuisse et fugisse Hominem, sicut hoc in loco
Moses testatur. Causa autem est, quod hactenus animalia no fuerunt morti
destinata, ut essent cibus homini, Sed fuit homo tanquam civilis Dominus
bestiarum, non fuit occisor aut vorator.

Hic autem subiiciuntur homini tanquam Tyranno, qui habeat potestatem
absolutam mortis et vitae. Ideo, quia nunc gravior servitus animalibus
imposita est, hominibus autem amplius et gravius dominium tributum,
animalia terrore et metu hominum exercentur, Sicut videmus, quod etiam,
quae cicurata sunt, tamen non facile se manibus prehendi patiuntur.
Sentiunt enim dominium Hominum grave, et naturaliter periculo suo
moventur. Id quod ante hanc Domini vocem non factum esse existimo;
hactenus enim tantum ad operas suas animalibus aptis erant usi; et ad
oblationes, non ad cibum et alimoniam.

Pertinet autem haec quasi augmentatio Dominii etiam eo, ut Deus ostendat
singulari privilegio, quod Patriarchae non habuerant, se favere homini
et bene velle.

Non igitur extenuandum hoc beneficium est, quod homini hoc ius datur in
bestias. Est enim singulare Dei donum, quod ethnici non norunt, qui
verbo carent. Ac nos maxime hoc dono fruimur. Nam cum ad Noah hoc verbum
dictum et hoc privilegium ei concessum est, nihil eo opus erat; pauci
enim homines possidebant totam terram, Itaque fructuum ex terra abunde
fuit nec necesse erat addere carnes bestiarum. Sed nos hodie fructibus
terrae solis non possemus ali, nisi hoc ingens beneficium accessisset,
ut carnibus bestiarum, volucrum et piscium vesci liceret.

Hoc igitur verbum constituit lanienam, affigit verubus lepores,
gallinas, anseres et omni genere ferculorum replet mensas. Ac necessitas
industrios facit homines, ut non solum silvestria venentur, sed domi
diligenti cura altilia foveant, ut inde cibos habere possint.

Deus igitur hoc in loco se constituit quasi Lanium: mactat enim et
occidit verbo suo bestias aptas cibis, ut quasi compenset illum ingentem
dolorem, quem in Diluvio pius Noah habuit, Ideo enim existimat eum
lautius nunc pascendum.

Non igitur fortuito haec accidere putabimus, sicut gentes, quae
sentiunt, istum morem mactandi bestias semper fuisse: Verbo Dei
constituuntur, seu potius conceduntur ista. Non enim sine peccato occidi
potuisset bestia, nisi Deus verbo suo id diserte permisisset. Magna
igitur libertas est, quod 

[Seite 356]

homo impune occidere potest omnis generis bestias ad cibum aptas et iis
vesci. Si enim tantum unum bestiarum genus huic usui destinatum esset,
tamen id magnum esset beneficium. Quanto autem maius iudicandum est,
quod in genere omnes bestiae cibo aptae homini conceduntur?

Non intelligunt haec impii et gentiles, Philosophi etiam ignorant,
putant enim, semper fuisse hunc morem. Sed nos profecto haec amplificare
decet ad tranquillandas conscientias nostras et liberas faciendas in usu
rerum a Deo creatarum et etiam concessarum, quod scilicet ibi nulla lex
sit, quae prohibeat iis vesci. Ergo etiam nullum in eorum usu potest
esse peccatum, sicut scelesti Pontifices nefarie Ecclesiam etiam hac in
re onerarunt.

Auctum ergo hoc in loco Hominis dominium est, et animalia bruta homini
ad servitutem sunt subiecta usque ad mortem. Ideo metuunt et fugiunt
hominem, propter hanc novam et hactenus in mundo inusitatam
ordinationem. Nam Adae abominatio fuisset occidere aviculam ad cibum.
Sed nunc, cum accedit verbum, intelligimus, singulare hoc beneficium
esse, quod hoc modo instruxit Deus culinam omni genere carnium. Post de
cella quoque instruenda curabit, cum culturam vitis ostendet Homini.

Haec igitur sunt certa et excellentia testimonia, quod Deus non amplius
oderit Hominem, sed faveat homini. Utriusque igitur rei exempla haec
historia ostendit, quod, sicut Dei ira, cum ceperit exaestuare, est
intollerabilis, Ita misericordia quoque, postquam relucere incipit,
infinita et sine modo est. Est autem ideo misericordia exuberantior,
quia haec est de natura Dei, Cum ira vere sit alienum Dei opus, quod
contra naturam suam suscipit cogente ita malicia hominum.

[9, 3] Et omne, quod movetur et vivit, sit vobis in cibum: quasi holera
virentia tradidi vobis in cibum.

[1. Mose 7, 2] Hic quaestio nascitur. Supra ostendit Moses differentiam
inter animalia munda et immunda, Hic autem sine discrimine et in genere
loquitur de omnibus animalibus. Num igitur Deus etiam immunda animalia
homini concessit in cibum? Generale enim est, quod dicit: ‘Universa,
quae reptant super terram’.

Non desunt sane, qui sentiunt, tempore Noah indifferenter homines
omnibus animalibus tum mundis, tum immundis usos ad cibum. Sed mihi
videtur diversum. Quia enim supra mundorum et immundorum differentia
constituta est, et ea in lege postea diligenter servatur, existimo, quod
ad cibum attinet, hominem tantum mundis usum esse, hoc est, iis, quae
offerebantur in sacris.

Ergo universalis cum distinctione intelligenda est: Omne, quod movetur
et vivit, inter munda scilicet, hoc sit vobis in cibum. Natura enim
abhorret a serpentibus, lupis, corvis, muribus, gliribus, quanquam
alicubi invenias etiam horum carnibus gentes aliquas oblectatas. Terror
igitur et pavor 

[Seite 357]

hominis est super omnes bestias terrae, quod homini licet eas occidere,
Sed non ideo omnibus bestiis homo vescitur. Verisimile autem est, et
Noah tantum mundis usum, quae sola norat Domino offerri posse.

Sed hic aliud incidit, quod magis offendit animos. Quomodo enim terror
et timor hominis est super omnia animalia, Cum lupi, leones, ursi, apri,
tigrides vorent Homines et ideo hominibus terrori sint, Sicut etiam
universum serpentum genus, quod visum statim omnes fugimus? Quid hic
dicemus? Num verbum Domini mendax est?

Respondeo: Etsi nos nostro periculo admoniti, tales bestias fugimus et
formidamus, tamen verum est, quod timor Hominis manet super eas. Nam
etiam ferissimae bestiae ad primum hominis conspectum expavescunt et
fugiunt, Sed iritatae tandem vincunt robore corporis.

Cur autem, inquis, expavescunt, cum fortiores sint? Respondeo: Norunt
Hominem instructum ratione, quae praevalet omnibus bestiis. Nam etiam
elephantes, leones, tigrides industria Hominum domat. Quod igitur homo
non potest viribus, hoc efficit arte et vi rationis. Alioqui quomodo
esset possibile, ut puer decem annorum integra armenta ageret? ut equum,
ferocia et robore singulari animal, quocunque vellet, flecteret, iam ad
cursum incitaret, iam ad lentiorem gradum cogeret? Omnia haec industria
humana, non viribus conficiuntur. Non igitur sunt obscura indicia manere
timorem hominis in bestiis, quae tamen hominem laedunt, cum iritatae
sunt, et ideo ab hominibus quoque timentur.

Mihi autem non dubium est, quin tempore Noah et vicinorum Patrum hic
terror in bestiis maior fuerit, cum iusticia floreret et minus
peccatorum esset. Itaque labente postea sanctitate vitae et crescentibus
peccatis etiam benedictio haec cepit diminui, et bestiae ferae ceperunt
esse poena peccati; [5. Mose 32, 24] Sicut Moses in Deuteronomio minatur
Deum immissurum dentes bestiarum. [4. Mose 21, 6] Et in deserto quam
horribilis plaga fuit serpentum ignitorum? Ursi lacerant [2. Kön. 2,
24] pueros, qui ridebant Prophetam. Hic cur non terror Hominis mansit in
bestiis? Cur saevierunt in homines? Nonne peccatum in causa fuit?

Sicut igitur supra quoque diximus, crescentibus novis peccatis etiam
paenae novae crescunt. Sicut nostro tempore inusitata genera morborum et
calamitatum vulgata sunt; Ut sudor anglicus, Locustae populantes late
agros anno 42. per Poloniam et Silesiam etc.1�

Ad hunc modum promisit Dominus tempora sementis et messis, caloris et
frigoris, et tamen non ideo connivet ad peccata nostra, quin non nunquam
incommodis tempestatibus et sementis et messis tempora turbentur; Sicut
fuit ingens siccitas anno 1540. Et sequentibus duobus annis fere
continuae pluviae. Cum igitur hodie pessimum seculum sit, quid mirum 

[Seite 358]

est, quod benedictio hoc modo aufertur a nobis et succedit maledictio,
ut bestiae, in quibus noster terror esset, si essemus boni, nunc nobis
terrori sint et noceant nobis?

Ager Sodomorum fuit tanquam Paradisus quaedam. Sed per peccatum factum
est, ut sit lacus bituminis. Et dicunt, qui ea loca viderunt, quod ibi
crescant pulcherrima poma. Sed ea cum secantur, intus quasi cineribus
plena sunt et teterrimi odoris. Causa est, quia dona Dei benedicentis
non agnoverunt, sed abusi sunt iis pro arbitrio. Deinde blasphemaverunt
Deum et eius Sanctos inflati illis commoditatibus persecuti sunt. Igitur
benedictio ablata et omnia maledictione repleta sunt.

Et haec vera huius questionis solutio est, quod, etsi sunt signa
terroris in animalibus feris, Tamen nos potius ea formidamus et ipsa
nocent nobis.

Mihi non dubium est in hoc nostro territorio habitasse olim pessimos
Homines; unde enim ista terrae ariditas et steriles arenae? Ac indicant
nomina, Iudaeos haec loca quondam habitasse.1� Ubi enim homines mali
habitant, ibi etiam terra paulatim maledictione Dei perit.

Bruggae in Flandris fuit celeberrimus portus, Sed a tempore, quo
Maximilianum regem tenuerunt captum, discessit mare et portus esse
desiit. Idem de Venetiis hodie dicunt. Nec id valde mirum est, postquam
ad infinita peccata, qualia potentum rerumpublicarum sunt, etiam
defensio Idolatriae et persecutio Euangelii accedit.

[9, 4] Carnem tamen cum sanguine animae non comedetis.

Oeconomica fuerunt, quae hactenus audivimus; Nunc addit Dominus
politicum mandatum. Quia enim tam non peccatum erat occidere bovem aut
ovem ad cibum, quam non peccatum est decerpere florem aut herbam
nascentem in agro, periculum erat, ne hac libertate, quam Dominus contra
bestias concesserat, homines abuterentur, et progrederentur etiam ad
sanguinem Hominum effundendum. Itaque nunc ponit novam Legem de non
effundendo sanguine humano, et restringit quoque illam libertatem de
carnibus vescendis: Non enim vult vesci carnibus, nisi prius mundatis a
sanguine.

Est autem textus in Ebraeo admodum obscurus; ideo etiam variae
Interpretum opiniones sunt, quas omnes recitare hoc in loco
supervacaneum est. Ego perpetuo hanc Regulam sequor, ut statuam, verba
debere servire rebus, et non e contra res verbis. Itaque eorum iudicia
nihil moror, qui verba interpretantur pro suo affectu et volunt ea
servire cogitationibus, quas ipsi ad lectionem afferunt.

Primum igitur Grammaticam videamus. Nephes proprie significat corpus
animatum seu vivum animal, sicut sunt bos, ovis, homo etc. Non enim
corpus tantum, sed vivum corpus significat, Ut cum Christus dicit: 

[Seite 359]

[Joh. 10, 15] ‘Pono animam meam pro ovibus meis’. Hic Animam nihil
dicit aliud, quam vitam corporalem.

Basar autem carnem significat, quae est crassioris elementi pars et
tamen inspiratur et habet pulsum, non ex corpore sed ex anima. Nam caro
seu corpus per se et sine anima nihil est aliud, quam truncus aut lapis;
Cum autem inspiratur ab anima, tum moventur humores et omnia, quae sunt
in animali.

Iam prohibet Dominus hoc in loco id corpus comedi, quod habet adhuc
agitantem, moventem et viventem animam, sicut milvus pullos gallinarum,
lupus oves vorat, non mactatas antea sed vivas. Hanc crudelitatem hoc
loco interdicit Dominus, et restringit illam mactandi licentiam, ne fiat
belvino modo, ubi viva corpora aut vivorum corporum partes vorantur; Sed
ut conservetur legalis mactatio, qualis ad aram et in sacris solebat
esse, ubi sine crudelitate mactabatur bestia et bene abluta a sanguine
tandem offerebatur Deo.

Hanc puto esse simplicem et veram sententiam, quam etiam Iudaeorum
magistri quidam sequuntur, ne crudas carnes et adhuc palpitantia membra
Lestrygonum aut Cyclopum more voremus.

[9, 5] Sanguinem quoque animarum vestrarum requiram de manu cunctarum
bestiarum et de manu hominis: De manu cuiuslibet requiram animam fratris
sui

Hic plus obscuritatis in Ebraeo textu est, quam in superiore. Ac Lyra
hic quatuor coedium genera ex Rabinorum sententia ponit. Nam distinguit
hanc sententiam in duas, et ambas bifariam exponit.

Primam partem accommodat ad eos, qui sibi ipsis manus violentas
afferunt. Ea sententia si vera est, statuitur hoc in loco immortalitas:
Quomodo enim Deus posset in eum vindicare, qui iam in morte positus
nihil est? Ergo significantur hic poenae peccatorum post hanc vitam. Sed
videtur mihi grammatica huic sententiae repugnare. Etsi enim non mihi
arrogo perfectam linguae Ebraeae noticiam, tamen omnino iudico verba
hanc sententiam non ostendere.

Secundam speciem coedium facit, cum obiiciuntur homines bestiis, Sicut
in Theatris olim fiebat, profecto barbarum spectaculum, et ab omni
humanitate alienum.

Tertia species, cum aliquis subornat percussorem.

Quarta, cum propinqui occiduntur etc.

Non omnino displiceret haec divisio, si posset probari ex litera. Sed
est Iudaicum figmentum natum ex odio Romanarum legum.

Simplicior igitur sententia est, si intelligas in genere hunc locum de
prohibitione caedium, secundum quintum praeceptum, quod dicit: ‘Non
occides’, Vult enim Deus, ne bestiam quidem occidi, nisi religiose,
hoc est, 

[Seite 360]

vel ad sacra, vel ad usum hominum. Multo minus vult occidi Hominem nisi
autoritate divina, sicut sequitur.

Primum ergo prohibetur occisio seu caedes arbitraria et profana. Ad
disciplinam enim pertinet, non temere occidere animalia quoque et carnes
earum non vorari crudas. Postea prohibet, ne homo hominem occidat
quocunque tandem modo. Nam si de manu bestiae occidentis hominem Deus
requiret sanguinem, quanto requiret eum gravius de manu hominis?
Pertinet itaque locus hic ad quintum praeceptum, ne quis fundat
sanguinem hominis.

[9, 6] Quicunque effuderit sanguinem humanum, Illius sanguis effundetur
per hominem.

Reprehendenda hoc in loco Interpretis negligentia est, qui admodum
necessariam particulam omisit Ba Adam ‘per hominem’. Ostendit enim
differentiam temporum ante Diluvium et post diluvium. Cain enim
occiderat fratrem Habel, Sed eam reverentiam humano sanguini tum habuit
Deus, ut ei, qui Cain occideret, septuplam poenam minaretur Deus. Noluit
itaque, ne quidem publico iudicio Homicidam occidi. Itaque Adam etsi
graviter peccatum filii nempe excommunicatione punivit, non tamen mortem
ei irrogare est ausus.

Hic autem novam legem instituit Dominus, et vult homicidas ab hominibus
occidi. Id quod in Mundo hactenus non fuerat usitatum, nam totum
iudicium sibi Deus sumpserat. Ideo cum videret Mundum quotidie magis ac
magis corrumpi, tandem Diluvio poenas ab impio Mundo exegit. Hic autem
communicat suam potestatem Deus cum homine, et tribuit ei potestatem
vitae et mortis inter homines, Sic tamen, si sit reus effusi sanguinis.
Qui enim non habet ius occidendi hominis et occidit tamen hominem, hunc
subiicit Deus non solum suo iudicio, sed etiam gladio hominis. Itaque si
occiditur, etsi hominis gladio occiditur, tamen a Deo recte dicitur
occisus esse. Si enim absque hoc Dei mandato esset, tam non liceret
occidere homicidam, quam non licuit ante Diluvium.

Hic igitur fons est, ex quo manat totum ius civile et ius Gentium. Nam
si Deus concedit Homini potestatem super vitam et mortem, profecto etiam
concedit potestatem super id, quod minus est, ut sunt fortunae, familia,
uxor, liberi, servi, agri. Haec omnia vult certorum hominum potestati
esse obnoxia Deus, ut reos puniant.

Nam hic inter Dei et hominum potentiam haec differentia retinenda est:
Deus habet potestatem occidendi nos, etiam si Mundus accusare nos non
possit, sed coram Mundo innocentes simus. Nam peccatum nobiscum natum,
omnes nos coram Deo reos statuit. Homines autem tum demum potestatem
occidendi habent, cum coram Mundo rei sumus et de peccato constat. Ideo
instituta iudicia sunt et certus actionum modus praefinitus, quibus
crimen inquiratur et probetur, priusquam feratur sententia de capite.

[Seite 361]

Ergo locus hic diligenter notandus est, quo Deus Magistratum constituit,
non tantum, ut de vita iudicet, sed etiam de inferioribus, seu infra
vitam positis: Ut magistratus puniat inobedientiam liberorum, furta,
adulteria, periuria, In summa, ut puniat omnia peccata, quae in secunda
tabula prohibentur. Qui enim vitae iudicium concedit, etiam inferiorum
rerum iudicium permittit.

Insignis igitur hic textus est, et dignus observatione, quod Deus
magistratum instituit et ei gladium dat in manus, ut restringat
licentiam, ne tum saevicia, tum alia peccata progrediantur in infinitum.
Hanc divinam potestatem nisi Deus contulisset hominibus, qualem, quaeso,
viveremus vitam? Quia igitur praevidet semper maximam malorum copiam
futuram, hoc externum remedium instituit, quod Mundus hactenus non
habuerat, ne licentia immodice cresceret. Atque hoc tanquam septo, his
tanquam parietibus muniit vitam et res nostras Deus.

Est igitur hoc quoque non vilius Argumentum summi amoris Dei erga
Hominem, quam quod promittit, non amplius grassaturum Diluvium, et
concedit usum carnium ad sustentandam hanc vitam.

Quoniam in imagine Dei fecit Deus Hominem.

Haec est insignis ratio, cur nolit, Hominem occidi privato arbitrio,
quia sit nobilissima Creatura, non condita sicut coetera animantia, sed
ad Dei imaginem, quam etsi, ut supra diximus, per peccatum amisit Homo,
tamen eiusmodi est, ut reparari possit per Verbum et Spiritum sanctum.
Hanc imaginem vult, ut alii in aliis revereamur, non vult, ut per
tyrannidem fundamus sanguinem.

Qui autem non vult revereri imaginem Dei in homine, sed vult parere irae
et dolori, pessimis consultoribus, ut quidam dixit, huius vitam Deus
magistratui concedit, et iubet, ut eius quoque sanguis fundatur.

Ad hunc modum constituit hic locus Politiam in mundo, quae ante Diluvium
non fuit. Sicut Cain et Lamech exemplum ostendit, qui non occisi sunt,
cum tamen arbitri seu iudices essent publicarum actionum sancti Patres.
Hic autem iubentur, qui habent gladium, ut gladio utantur contra eos,
qui fuderunt sanguinem.

Solvitur itaque hic Argumentum, quod Platonem et omnes Sapientes
exercuit. Hi enim concludunt, Imperia sine iniusticia administrari non
posse. Ratio est, quia Homines inter se aequali dignitate et conditione
sint. Cur enim Caesar imperat orbi? Cur alii ei parent, cum aeque, ut
alii, sit homo nihilo melior, nihilo fortior, nihilo durabilior? Omnibus
enim humanis conditionibus subiectus est, sicut alii homines. Videtur
igitur tyrannis esse, cum aliis hominibus sit similis, quod usurpat
Imperium in homines. Si enim similis est aliorum hominum, summa iniuria
et iniusticia est, quod non vult similis aliorum esse, sed per
tyrannidem aliis se anteponit.

[Seite 362]

Ad hunc modum Ratio colligit, nec potest habere, quod opponat. Sed nos,
qui habemus Verbum, videmus opponi debere mandatum Dei, qui sic ordinat
et instituit. Igitur nostrum est divinae ordinationi parere et eam
ferre: Ne ad reliqua peccata etiam hoc accedat, ut in hac parte simus
inobedientes voluntati Dei, quam tamen tot modis videmus huic nostrae
vitae esse utilem.

Concedit igitur hic locus religiosam et civilem mactationem animalium,
caedem autem Hominum in totum prohibet: Quia Homo est conditus ad
imaginem Dei. Huic voluntati qui non parent, hos tradit magistratui
occidendos.

[9, 7] Vos autem fructificate et multiplicamini, Producite prolem in
terra et multiplicamini in ea.

Concessa mactatione pecudum, non tantum ad hostias, sed etiam ad cibum,
et prohibito homicidio, Sequitur hic ratio, quare tantopere execretur
Deus homicidium: Quia vult homines multiplicari in terra, Homicidia
autem vastant terram et inducunt solitudinem, sicut in bellis videmus.
Sic quia [Jes. 45, 18] terram Deus non frustra condidit, sed ut
habitaretur, sicut Esaias dicit, Et ideo etiam foecundat eam pluvia et
sole: Igitur odit eos, qui habitatores de [Ps. 30, 6] terra auferunt.
Voluntas enim eius est vita, et non mors, Psal. 30.

Haec et similia Prophetarum dicta accepta sunt ex talibus
promissionibus, qualis haec est, quod iubet Deus, hominem crescere.
Ostenditur enim clare, quod pronior sit ad vivificandum et
benefaciendum, quam ad iram, et ad occidendum. Cur enim alioqui tam
saevere prohiberet caedes? Cur essent tam rarae pestes? Vix enim
decennio pestis aut lues generalis incidit. Quotidie autem nascuntur
homines, crescunt animalia, proveniunt fruges infinitae.

Omnia haec testantur, quod Deus non amet mortem, sed vitam, sicut
[Weish. 2, 14] etiam initio Hominem condidit, ut non moreretur, sed ut
viveret: ‘Per invidiam autem Diaboli intravit mors in mundum’. Et
tamen post peccatum reliquiae benedictionis sic custodiuntur, ut non
possit Dei voluntas erga nos esse obscura, quod plus amet vitam, quam
mortem. Utile autem est, multum [Spr. 18, 22] esse in talibus
cogitationibus; sic enim vere, ut Salomon dicit, hauriemus voluptatem a
Domino.

[9, 8 –11] Haec quoque dixit Deus ad Noah, et ad Filios eius cum eo:
Ecce ego statuo pactum meum vobiscum, et cum Semine vestro post vos, et
cum omni anima vivente, quae vobiscum est, tam cum volatilibus, quam cum
iumentis et pecudibus terrae, cunctisque, quae egressa sunt de Arca, et
universis bestiis terrae: Statuo autem pactum meum vobiscum, ut
nequaquam ultra interficiatur omnis Caro aquis Diluvii, neque erit
deinceps Diluvium dissipans terram.

Quae causa tantae copiae sit, supra aliquoties diximus. Non enim
Spiritus sanctus frustra est verbosus; Itaque qui considerant, in quanto


[Seite 363]

pavore, metu, tristicia, periculis Noah cum suis fuerit, hi iudicabunt,
summam fuisse necessitatem, ut eadem saepius repeteret et inculcaret
Deus.

Porro quia pactum, de quo hic loquitur, non ad Hominem tantum pertinet,
sed complectitur omnem Animam viventem, non est intelligendum de
promissione Seminis, sed de hac corporali vita, qua nobiscum fruuntur
etiam bruta, quod eam posthac diluvio Deus non velit perdere.

[9, 12 –16] Dixitque Deus: Hoc est signum foederis, quod do inter me
et vos, et omnem animam viventem, quae est vobiscum in generationes
sempiternas: Arcum meum ponam in nubibus, et erit signum foederis inter
me et inter terram; Cumque obduxero nubibus coelum, apparebit Arcus meus
in nubibus, et recordabor foederis mei vobiscum, et cum omni anima
vivente in omni carne. Et non erunt ultra aquae Diluvii ad delendam
universam carnem, Sed erit Arcus in nubibus, et videbo illum, et
recordabor foederis sempiterni, quod pactum est inter Deum et omnem
animam viventem universae carnis, quae est super terram.

Particula ‘In generationes sempiternas’ diligenter notanda est.
Comprehendit enim non tantum Homines praesentes et bestias praesentes,
sed omnem posteritatem, quae erit usque ad Mundi finem.

Porro hic locus etiam nos docet, quomodo Deus solet cum promissione
semper coniungere signum. Sicut etiam supra in tertio capite admonuimus
de tunicis pelliceis, quas nudis hominibus circumdedit in signum, quod
eos tueri, defendere et servare vellet.

Nec inepta Allegoria est, quam quidam afferunt, quod, sicut pellis
mortuae oviculae calefacit corpus, Ita Christus mortuus calefacit nos
Spiritu suo et in extremo die excitabit et vivificabit. Alii dicunt
additas pelles in signum mortalitatis. Sed hoc non valde erat opus, cum
tota vita mortalitatis admoneat nos. Illud magis opus erat, ut haberent
signum vitae, in quo discerent benedictionem et favorem Dei. Haec enim
propria signorum natura est, ut consolentur, non ut terreant. Et in hunc
finem etiam signum Arcus institutum, et promissioni additum est.

[1. Mose 8, 21] Sicut igitur supra Deus apud se loquitur, quod poeniteat
tam horribilis poenae, et promittit se non usurum posthac tali poena,
quod figmentum cordis humani ab adolescentia pravum sit (Si igitur
vellet punire malum, quotidie novo Diluvio esset opus), Ita hic verbo
prolato ad Hominem vel per Angelum, vel (sicut possibile est) per os
Noah promittit nullum posthac Diluvium venturum super terram.

Quod autem toties eadem res repetitur, signum est eximii affectus erga
Hominem, cui Deus persuadere conatur, ne talem poenam posthac metuat,
sed ut speret benedictionem et summam clementiam.

[Seite 364]

Tali consolatione Noah cum suis valde opus habuit. Nam Homo humiliatus a
Deo non potest oblivisci vulneris et doloris; longe enim pertinatius
haeret offensa quam beneficium. Sicut etiam in pueris videmus; hos
castigatos virga, etsi blanda mater crepitaculis et aliis illecebris
conatur sedare, tamen ita haeret animo dolor, ut non possit non saepius
ingemiscere et acerbos singultus emittere. Quanto autem difficilius
conscientia consolationem admittit, quae iram Dei et terrores mortis
experta est? Hi postea ita fixi haerent, ut etiam ad beneficia et
consolationes animi trepident et paveant.

Ideo Deus hic se tam varie ostendit benevolum, et cum laeticia singulari
effundit misericordiam, tanquam mater adblandiens filio et palpans, ut
tandem lachrimarum oblivisci et arridere matri incipiat.

Rhetorica igitur et verbosa haec consolatio est et varie amplificata pro
necessitate miserorum hominum, qui integro anno inaestimabilem Dei iram
viderant grassari. Itaque uno aut altero verbo non potuerunt revocari ab
illo pavore et metu: magna copia opus fuit ad reprimendas lachrimas et
mitigandum dolorem. Etsi enim Sancti fuerunt, tamen fuerunt simul Caro,
sicut nos quoque.

Est autem nobis quoque necessaria haec consolatio hodie, ut in tanta
tempestatum varietate non dubitemus, quin verbo Dei cataractae coeli et
fontes abyssorum sint clausi. Ideo enim adhuc hodie apparet Iris, ut sit
certum signum, universale Diluvium posthac non venturum. Igitur hanc
fidem etiam promissio haec a nobis exigit, ut credamus, Deum misertum
generis humani, generali Diluvio posthac in nos non grassaturum.

Porro disputatur hic: Num in Iride naturales causae sint, quae hoc
significent? Ac notum est, quid disputent Philosophi, praecipue
Aristoteles in meteoris, de colore Iridis, de qualitate nubis, in qua
gignitur, de rotunditate. Nec inepte additur similitudo speculorum, in
quibus reflectitur imago, sicut radii solis reflectuntur et faciunt
Iridem, cum incidunt in nubem roridam et concavam. Videt enim ratio in
talibus, quid maxime sit verisimile, etsi veritatem ubique videre non
potest. Hoc enim non creaturae, sed Creatoris est. Sed ego nulli unquam
Libro minus credidi, quam illi de meteoris, quod hoc fundamento nititur,
quasi omnia ex naturalibus causis oriantur.

De Iride autem certum est (etsi dicunt, praesagium esse triduanae
tempestatis, quod facile permitto), quod significat, nullum Diluvium
venturum esse. Et tamen significat hoc non ex aliqua naturali causa, sed
tantum ex verbo Dei, quia Deus sic statuit et definit per verbum suum.
Sicut enim Circumcisio signum fuit, quod ille populus Dei esset populus:
Significavit autem hoc Circumcisio non per se, sed tantum per verbum,
quod additum fuit: Item, sicut pelliceae vestes significabant vitam et
conservationem, non 

[Seite 365]

quod sua natura hoc praestare possent, sed quia Deus ita promiserat: Ita
Arcus in nubibus non ex naturali causa significat, Diluvium amplius non
venturum, sed propter verbum Dei.

Cogitationes et speculationes naturales de his rebus non prorsus
contemno. Sed quia demonstrationes non sunt solidae, non nimium eis
fido. Ac rationes, quas Aristoteles assignat de nube rorida et cava, non
sunt certae, quia possunt tales nubes existere, etsi iris non fiat.
Sicut ex medio vel crassiore vel subtiliore iris aut maior, aut arctior
fieri potest. Ac vidi ego hic Vuittenbergae Iridem circulariter rotundam
et undique clausam, non ita praecisam in superficie terrae, sicut
communiter apparet. Cur igitur alio modo aliter fiunt irides?
Excogitabit, credo, aliquid Philosophus, turpe enim ducet sibi, non
omnium rerum posse reddere causas. Sed profecto mihi nunquam
persuadebit, ut credam vera dicere.

Una firma et certissima demonstratio est, quod omnes illae impressiones,
ut vocant, sint opera Dei, vel etiam Daemonum. Sicut ego non dubito,
saltantes capras, volantes dracones, lanceas et similia esse effectus
malorum Spirituum in aëre sic ludentium, ut aut terreant, aut decipiant
homines. Gentes flammas in navibus apparentes iudicarunt Castorem et
Pollucem esse; Et apparet aliquando Luna super aures equorum. Haec omnia
certum est esse ludibria Daemonum in aëre, Quanquam Aristoteles sentit
esse aërem incensum, sicut de Cometa quoque disputat esse incensum
vaporem.

Mihi longe tutius et certius esse videtur, ut a priore definiamus ista,
nempe quod, cum Deus vult, ardet Cometa in signum terroris, Sicut, cum
vult, refulget in coelo Iris signum gratiae. Quis enim causas omnes
complecti poterit, cur tali pulchritudine mixtorum colorum, et tam
absoluta semicirculari rotunditate appareat Iris? Nubium dispositio
profecto haec non sic exacte finget. Stat igitur Arcus hic ex divino
beneplacito per voluntatem et promissionem Dei, ad certificandum tum
Hominem, tum bestias, quod Diluvium nullum ullis unquam temporibus
futurum sit.

Ac debebamus hoc signo admoniti Deo agere gratias. Quoties enim Iris
apparet, quasi viva voce concionatur toti Mundo de ira, qua Deus per
Diluvium totum Mundum olim perdidit. Et consolatur, ut statuamus Deum
nobis porro bene velle, nec usurum posthac tam horribili poena. Ita
simul timorem Dei et fidem docet, summas virtutes, quas Philosophia
ignorat et tantum disputat de materiali et formali causa: hanc finalem
causam tam pulchrae creaturae non novit, sed Theologia eam ostendit.

Disputatur quoque hoc in loco: An fuerit Arcus etiam ante Diluvium? [1.
Mose 2, 3] Et agitur negocium magno conatu. Quia enim supra scriptum est
Deum in diebus sex creasse coelum et terram et postea quievisse ab omni
opere, concludunt, Iridem fuisse ab initio; alioqui sequeretur, Deum
aliquid novi 

[Seite 366]

extra illos sex dies condidisse. Hoc autem tempore Noah factum esse, ut
Deus Iridem apprehenderet a principio creatam et novo verbo poneret eam
in certum signum, cum antea fuisset quidem, sed nihil significasset.
Atque [Pred. 1, 9] ad huius sententiae confirmationem etiam Salomonis
dicto usi sunt ‘Nihil novi sub sole’. Ergo post sex dies nullam
creaturam de novo creatam dicunt.

Sed mihi contrarium videtur, quod Iris antea nunquam fuerit, et nunc
primum creata sit. Sicut tunicae pelliceae, quibus Deus vestivit primos
homines, profecto non sunt conditae in illis sex diebus, sed post lapsum
primorum hominum; igitur fuerunt nova creatura. Non enim, quod Deus
quievisse dicitur, ita intelligendum est, quod nihil posthac condiderit.
Nam [Joh. 5, 17] Christus dicit: ‘Pater meus operatur adhuc, et ego
operor’.

Sententia autem illa Salomonis ‘Nihil novum sub Sole’, etsi varie
torsit Theologos, tamen quis non videt eam non de operibus Dei loqui,
sed de peccato originali, Quod eadem ratio, quae fuit in Adam post
lapsum, eaedem disputationes de moribus, de vitiis, de virtutibus, de
alendis corporibus, de gubernandis negotiis, etiam nunc sit in
hominibus? Sicut in alia sententia Comicus dicit: Nihil dictum est, quod
non dictum sit prius. Revera enim in operibus et studiis nihil novi est:
Eadem enim dicta, cogitata, studia, iidem affectus, dolores, amores,
casus sunt, qui fuerunt semper. Ineptum igitur est ad opera Dei et
creaturas sententiam hanc referre.

Sentio igitur Iridem fuisse novam creaturam, hactenus Mundo non visam,
ut admoneretur mundus de praeterita ira, cuius iris vestigia ostendit,
et confirmaretur etiam de misericordia Dei. Est enim tanquam liber, seu
picta tabula, in qua et praeterita ira, et praesens gratia ostenditur.

De coloribus quoque disputatur, quos aliqui quatuor faciunt: igneum,
gilvum, viridem et aqueum seu ceruleum. Sed ego tantum duos esse iudico,
igneum et aqueum, Ac igneus superior est, nisi cum reflectitur Iris, ibi
enim, sicut in speculo, convertuntur superiora imis. Ubi autem igneus et
aqueus color coëunt seu miscentur, resultat gilvus color.

Colorum autem ratio a Deo sic ordinata est certo consilio, ut non solum
aqueus color esset memoria praeteritae irae, sed etiam igneus nobis
pingeret futurum iudicium. Interior superficies, quae aquae colorem
habet, finita est, Sed exterior, quae ignis colorem habet, est infinita.
Sic primus Mundus Diluvio periit, Sed habuit modum ira: nam reliquiae
servatae sunt et extitit postea alius Mundus, sed finitus tamen. Cum
autem igni mundum perdet Deus, non restituetur haec corporalis vita, sed
mali ferent aeternum iudicium mortis in igne, Pii autem excitabuntur in
novam et aeternam vitam, non corporalem, licet in corporibus, sed
spiritualem.

Discamus igitur hoc signo admoniti, Deum timere et ei confidere, ut,
sicut Diluvii poenam effugimus, Ita etiam illam ignis effugere possimus.


[Seite 367]

Haec cogitatio utilior est, quam illae philosophicae disputationes de
materiali causa.

De allegoriis.

�, quibus tamen Iuvenis ita capiebar, ut iudicarem, omnia in
Allegorias vertenda esse, inductus exemplis Origenis et Hieronymi, quos
tanquam summos Theologos admirabar; Quanquam Augustinus quoque non raro
Allegoriis utitur.

�, Appelleis et proxime ad naturam accedentibus coloribus ornatae,
tanto ipsa Historia praestat allegoriae.

Ac nostro seculo indoctum Anabaptistarum vulgus immodico studio
Allegoriarum non minus, quam Monachi, tenetur. Ideo obscuriores quoque
libros, ut Apocalypsin Iohannis, figmentum inane sub Esdrae nomine,
duobus posterioribus libris explicatum, tantopere amant.3� Ibi enim
licentia est fingendi quaevis. Muntzerum quoque, sediciosum illum
Spiritum, meminimus in Allegorias omnia vertere. Sed revera, qui sine
iudicio aut fingit Allegorias, aut ab aliis fictas sequitur, non
decipitur solum, sed etiam laeditur gravissime, sicut ostendunt exempla.

Aut igitur omnino vitandae, aut cum summo iudicio instituendae sunt, et
ad regulam Apostolis usitatam applicandae, de qua paulo post dicam. Ne
exemplo non solum Theologistarum, sed etiam Canonistarum, seu potius
Asinistarum in foedas et perniciosas absurditates incidamus; Sicut
testantur Decretales et Decreta execrabilissimi Domini Papae.

Porro sic accipienda haec sunt, ne tamen Allegorias in genere omnes
damnemus. Nam et Christum et Apostolos Allegoriis interdum videmus usos
esse. Sed hae eiusmodi sunt, ut sint ‘Analogae fidei’, [Röm. 12, 7]
secundum regulam Pauli Rom. 12. iubentis, ut Prophetia seu doctrina
fidei analoga sit.

Nos autem cum damnamus Allegorias, de iis loquimur, quae proprio spiritu
et ingenio, sine Scripturae autoritate finguntur. Nam aliae, quae 

[Seite 368]

ad fidei analogiam referuntur, non solum ornant doctrinam, sed etiam
consolantur conscientias.

Sicut Petrus hanc ipsam Diluvii historiam ad pulcherrimam Allegoriam [1.
Petri 3, 22] detorquet, 1. Pet. 3., cum inquit: ‘Figurae diluvii
respondet Baptismus, et nos salvos facit. Abluuntur enim eo non sordes
carnis, sed conscientia bene respondet apud Deum, per resurrectionem
Christi a mortuis’, qui est ad dextram Dei, devorans mortem, ut vitae
aeternae haeredes efficeremur, ‘Profectus in coelum, subiectis ibi
Angelis et Potestatibus et Virtutibus’ etc. Haec vere theologica, hoc
est, fidei consentiens, et consolationis plena Allegoria est.

[Joh. 3, 14] Talis est illa Christi Ioh. 3. de serpente exaltato in
deserto, et sanatis [1. Kor. 10, 4] a morsu serpentis, qui aspiciebant
eum. Item illa Pauli: ‘Bibebant Patres nostri omnes de spirituali
Petra’ etc.

Hae Allegoriae eiusmodi sunt, ut non solum belle consentiant cum re, sed
etiam doceant animos de fide, et sint utiles conscientiis.

Sed Hieronymi, Origenis et Augustini plaerasque vide: hi enim non de
fide cogitant, cum Allegorias condunt, sed philosophicas sententias
querunt neque ad mores nec ad fidem utiles: taceo, quod etiam satis
ineptae et plenae absurditatis sunt.

Supra audivimus Augustini allegoriam de Viro et Foemina condita, quam
applicat ad superiorem et inferiorem partem Hominis, hoc est, ad
rationem et affectus. Sed, quaeso te, quis huius figmenti usus est?

Sed Papa merito laudem pietatis et eruditionis in Allegoriis aufert, qui
ad hunc modum ex sublimi tonat: Fecit Deus duo Luminaria magna, solem et
lunam. Sol est Papalis dignitas, a qua Lumen suum imperatoria Maiestas,
tanquam luna a sole mutuatur. O temerariam impudentiam, et scelestam
ambitionem.

Simile est, quod in hac Historia Arcam comparant suae Ecclesiae, in qua
Papa cum Cardinalibus, Episcopis et Praelatis est. Laici autem natant in
mari, hoc est, sunt impliciti mundanis negotiis, nec salvarentur, nisi
isti gubernatores Arcae seu Ecclesiae porrigerent natantibus aut
tabulas, aut funes, quibus eos in Arcam ad se pertrahunt. Tali enim
pictura Monachi passim Ecclesiam pinxerunt.

Origenes sanior est quam Pontifices, qui fere ad mores Allegorias
accommodat. Sed Pauli regula servanda erat, qui Analogiam fidei in
Prophetia servandam esse praecipit: haec enim aedificat et vere ad
Ecclesiam pertinet. De moribus etiam gentilium Philosophi praecipere
possunt, quanquam fidem plane ignorant.

[1. Kor. 10, 4] Sic Paulus in Epistola ad Corinth. dicit, Israelitas
baptisatos sub Mose in nube et mari. Hic si solum mores et verba
spectes, etiam Pharao baptisatus est, sed sic, ut cum suis periret,
Israel autem salvus et illaesus pertransiit. Sicut Noah et Filii eius
servantur in hoc baptismate 

[Seite 369]

Diluvii, Reliquus autem totus Mundus extra Arcam hoc baptismate Diluvii
perit.

Haec apte et erudite dicuntur. Nam baptismus et mors in Scriptura [Röm.
6, 3] sunt termini convertibiles. Ideo Paulus Roman. 6. dicit:
‘Quicunque baptisati [Luk. 12, 50] sumus, in mortem Christi baptisati
sumus’. Item Christus Lucae 12.: ‘Baptismo habeo baptisari, et
quomodo angor, usque dum perficiatur’. Et [Matth. 20, 28] ad
discipulos: ‘Baptisabimini baptismate, quo ego baptisor’ Math. 20.

Secundum hanc significationem mare rubrum vere est baptismus, hoc est,
mors et ira Dei, sicut in Pharaone apparet. Et tamen Israel, qui tali
baptismate baptisatur, pertransit illaesus. Sic Diluvium vere est mors
et ira Dei, et tamen servantur in medio diluvio fideles. Sic mors totum
genus humanum haurit et absorbet, Procedit enim ira Dei sine discrimine
super bonos et malos, super pios et impios. Sicut non aliud erat
Diluvium, quod patiebatur Noah, et quod Mundus patiebatur. Non erat
aliud mare rubrum, quod ingrediebatur Pharao et Israel. In eo autem
postea differentia oritur, quod credentes in illa ipsa morte, quam cum
impiis subeunt, servantur, Impii autem pereunt. Sicut Noah servatur,
quia habet Arcam, hoc est, promissionem et verbum Dei, in quo vivit,
Impii autem, qui non credunt verbo, destituuntur.

Hanc differentiam voluit Spiritus sanctus ostendere, ut pii hoc
paradigmate admoniti, crederent et sperarent salutem per misericordiam
Dei, etiam in media morte. Habent enim Baptismum coniunctum cum
promissione vitae, sicut Noah Arcam habebat. Etsi igitur eadem sit mors
sapientis et stulti (moritur enim Petrus, moritur Paulus non secus quam
postea Nero moritur et alii impii), Tamen credunt se in morte servatos
iri ad aeternam vitam. Nec vana haec spes est: habent enim susceptorem
spiritus Christum, qui in extremo die etiam corpora credentium excitabit
ad aeternam vitam.

Haec Allegoria habet magnum usum et pertinet ad consolandas mentes,
siquidem discrimen ostendit eventuum. Si carnis oculos sequaris, vera
Salomonis [Pred. 2, 16] sententia est, quod moritur simul sapiens et
stultus, quod iustus moritur, ac si Deo non sit dilectus. Sed huc
Spiritus oculi vertendi sunt, et observandum discrimen, quod Israel
ingreditur mare rubrum et servatur, Pharao cum Israelis vestigia
sequitur, immergitur fluctibus et perit. Eadem igitur mors est, qua pii
et impii pereunt, et quidem fere semper piorum mors ignominiosa,
Impiorum autem splendida et superba est. Sed in oculis Dei mors
peccatorum est pessima, Sanctorum autem mors est praeciosa. Est enim per
Christum consecrata, per quem fit initium aeternae vitae.

Sicut enim Diluvium, sicut mare rubrum est ceu minister, ut Noah et
Israel ex morte liberentur et in vita serventur, Plane ad eum modum
nostra mors, si permanserimus in fide, est occasio vitae. Cum enim filii
Israel in 

[Seite 370]

�, efficitur, ut filius Dei in nostram carnem descendat et nos a
tantis malis liberet.

Ad hunc modum Allegoria haec pulchre docet, consolatur et erigit, ut
neque mortem, nec peccatum metuamus, sed contemnamus pericula omnia,
gratias Deo agentes, quod sic sumus vocati et Deus sic nobiscum agit, ut
ipsa mors, qua totus Mundus perit, cogatur servire vitae, Sicut
diluvium, quo reliquus Mundus peribat, erat occasio, ut Noah servaretur,
Et mare rubrum, quo Pharao tollebatur, serviebat saluti filiorum Israel.

Applicanda autem haec sunt ad alias quoque tentantiones, ut discamus
pericula contemnere et spem habere, etiam ubi nulla spes videtur esse
reliqua: Ut, cum vel mors, vel aliud periculum ingruit, erigamus nos et
dicamus: Ecce, hic est tuum mare rubrum, Diluvium tuum, Baptismus tuus
et mors tua. Hic vita tua, (sicut Philosophus de navigantibus dicebat)
vix una palma distat a morte, Sed noli metuere: periculum hoc est ceu
pugillus aquae, Contra, habes per verbum Diluvium gratiae, non igitur
perdet te mors, sed erit impulsio et sublevamen ad vitam etc. Tantum
enim abest, ut possit mors Christianum perdere, ut nullum ex morte sit
praesentius effugium. Nam mors corporis proxime praecedit liberationem
Spiritus, et carnis quoque resurrectionem. Sicut ipsum Noah in diluvio
non terra, non arbores, non montes portant, sed ipsum diluvium, quod
tamen reliquos homines omnes occidit.

Merito igitur Prophetae ista mirabilia Dei facta toties celebrant, Sicut
transitum maris rubri, exitum ex Aegypto et similia. Ibi enim mare, quod
natura aliud non potest, quam obruere et perdere Hominem, cogitur stare
et tegere Hominem, ne fluctibus involvatur. Quod igitur natura sua nihil
est quam ira, fit credentibus gratia, Quod nihil, quam mors est, fit
vita. Quidquid igitur calamitatum est, quas haec vita tamen infinitas
habet, quibus et res et corpora nostra infestantur, hoc totum, si in
Arca es, hoc est, si credis et apprehendis promissiones in Christo
factas, vertetur in salutem et gaudium, adeo ut mortem, quae te abripit,
necesse sit in vitam verti, et infernum, qui te haurit, in viam ad
coelum.

[1. Petri 3, 21] Ideo Petrus dicit 1. Petri 3. Nos quoque per aquam
salvari in baptismo, qui per Diluvium significatus est: Quia aqua, qua
obruimur, seu ipsa submersio est mors. Et tamen ex ista morte seu
submersione existit vita, propter Arcam, in qua servamur, hoc est,
propter verbum promissionis, in 

[Seite 371]

quo haeremus. Hanc Allegoriam canonicae Scripturae ostendunt; Non solum
autem tutum, sed in omnes partes quoque utile est, ut eam diligenter
consideremus. Insignem enim consolationem etiam in extremis periculis
suppeditat.

Patres ad hanc Allegoriam etiam aliam addiderunt sumptam a forma et
proportione arcae Geometrica: Humanum enim corpus a vertice usque ad
plantam sexies longius est, quam latius. Iam Arca in latitudine habebat
cubitos quinquaginta, Altitudo autem sexies erat maior, nempe cubiti
trecenti. Dicunt igitur per Arcam significari hominem Christum, in quo
omnes promissiones haerent. Itaque qui in eum credunt, salvantur, et in
Diluvio, hoc est, ipsa morte vivunt.

Non inerudita nec invenusta haec cogitatio est, et, quod maxime probo,
est fidei analoga. Itaque etsi in applicatione esset error, tamen
fundamentum certum et firmum est. Ac non dubium est, Spiritum sanctum
varie pinxisse promissiones per Christum exhibendas, et miraculosam
rationem salvandi humani generis per fidem in Christum. Qui igitur ad
hunc modum Allegorias fingit, etsi minus propriae sint, non tamen sunt
impiae aut scandalosae.

Sic si quis dicat Solem esse Christum, Lunam autem Ecclesiam, quae
illuminatur gratia Christi, is, posito casu, quod erret, tamen eiusmodi
error est, qui non nitatur erroneo, sed solido fundamento. Sed cum Papa
dicit Solem esse Papalem dignitatem, Lunam autem Caesarem, Ibi non solum
applicatio inepta et stulta, sed etiam fundamentum perniciosum et impium
est. Non igitur a Spiritu sancto, sed a Diabolo et mendacii Spiritu
tales allegoriae excogitatae sunt et inventae.

Ad promissiones enim et fidei doctrinam Allegoriae applicandae sunt, ut
consolentur et confirment animos. Sicut Petri exemplum nos docet. Quia
enim videt, Noah liberari in media morte, et arcam esse instrumentum
vitae, recte arca applicatur ad Christum. Nam divina virtus sit necesse
est, quae in media morte servat, et ad vitam traducit. Sicut Scriptura
vocat Deum, [Ps. 68, 21] qui eripit e morte Psal. 68. et facit, ut mors
sit occasio vel etiam adiumentum ad vitam.

Ex hoc eventu natae sunt illae phrases in sacris literis usitatae,
quibus afflictiones et pericula comparantur calici inebrianti, insignis
profecto tapinosis. [Ps. 110, 7] Sicut Christi passio Psal. 110.
appellatur potatio ex torrente, Ac si quis dicat esse medicinalem potum
seu syrupum, qui etsi amarus sit, tamen sua amaritudine sanet et sua
mortificatione vivificet.

Valent autem hae extenuationes ad consolandos nos, ut mortem et alia
pericula discamus contemnere, et alacriore animo subeamus ea.

Habet quoque Satan suum calicem, sed suavem et inebriantem ad vomitum:
eum qui ebibunt, amittunt vitam, ista suavitate illecti, et moriuntur
aeterna morte. Talis fuit calix, quem ebibit Babylonius, sicut est 

[Seite 372]

[Jer. 25, 15] apud Prophetam. Nos igitur etiam cum gratiarum actione
Calicem [Röm. 5, 3] salutaris accipiamus, Sicut Paulus dicit gloriari
fideles in tribulationibus.

Sed postquam hanc arcae quasi picturam, et Diluvii significationem ex
Canonicis scripturis ostendimus, etiam de reliquis historiae partibus
aliquid dicendum est, de corvo non redeunte et de columbis, quarum prima
rediit nondum inveniens locum, in quo posset consistere. Altera rediit
et reportavit oleae ramum, Tertia non rediit, quod terra iam nudata
esset aquis.

Ac in Historiae tractatione diximus facta haec esse in consolationem
Noah et Filiorum eius, ut certificarentur de ira Dei finita, et quod
placatus iam esset. Non enim per industriam suam columba attulit ramum
oleae; divina ea virtus et miraculum fuit: Sicut serpens in Paradiso non
ex sua industria locutus est, sed ex inspiratione Diaboli, a quo
obsessus fuit. Sicut igitur ibi Satana movente serpentem, serpens
locutus et Homo in peccatum inductus est: Ita hic columba non sua
industria aut natura ramum oleae attulit, sed movente Deo, ut Noah
certam consolationem ex hoc iucundissimo spectaculo hauriret. Nam oleae
fructus non est cibus Columbae, delectatur tritico, siligine aut viciis.

Certum igitur est nonnullam significationem miraculosum hoc factum
habere, praesertim cum Prophetae quoque non raro Columbarum meminerint
[Ps. 68, 14; Jes. 60, 8] in Prophetiis de regno Christi, Sicut Psal. 68.
et Esaias ca. 60. Salomon quoque in Canticis nomine columbae
singulariter videtur delectatus. Non igitur haec pictura, quam Allegoria
ostendit, contemnenda plane sed dextre et proprie tractanda est.

Notum autem est, quam de Corvo Allegoriam finxerint doctores. Quia enim
corvi gaudent cadaveribus, iudicaverunt, similitudinem esse hominum
carnalium, qui delectantur carnalibus voluptatibus, et eis indulgent,
sicut Epicurei. Bona quidem sententia, sed non sufficiens, quia tantum
moralis et philosophica est, quales fere ad Origenis exemplum Erasmus
solitus est fingere.

Nos autem theologicam decet querere. Primum enim non observant Morales
isti, quod corvo eam laudem tribuit scriptura, quod non sua sponte arcam
deserat, sed a Noah quasi nuncius dimittitur, ut investiget, num aquae
cessarint et ira Dei finita sit. Sed corvus non redit, nec est tam laeti
ominis nuncius; manet enim extra Arcam, et quamvis it ac redit, tamen
non patitur, se apprehendi a Noah, sed manet extra Arcam.

Haec omnia pulcherrime conveniunt cum ministerio legis. Nam et nigredo,
quam peculiarem habet, tristiciae signum est, et sonus oris insuavis
est. Tales sunt omnes Doctores legis, qui docent operum iusticiam: sunt
[2. Kor. 3, 6] enim ministri mortis et peccati. Sicut Paulus ministerium
legis ministerium [Röm. 7, 10; 4, 15; 5, 20] mortis appellat. ‘Lex
occidit’, ‘Lex iram operatur’, ‘Lex facit, ut peccatum sit
excellenter peccatum’.

[Seite 373]

Et tamen Moses cum ista doctrina divinitus mittitur, sicut corvum
dimittit Noah. Vult enim Deus doceri homines de moribus et sancta vita,
vult annunciari iram et poenas certas transgressoribus legis. Et tamen
tales Doctores nihil sunt, quam Corvi, qui oberrant circa Arcam nec
afferunt certum iudicium placati Dei.

Lex enim talis est doctrina, quae non potest certas facere, erigere et
consolari conscientias pavidas, sed magis terret, Siquidem nihil aliud
agit, quam ut doceat, quid Deus exigat a nobis, quid velit a nobis
fieri. Dicit autem contra nos testimonium conscientia nostra, quod non
solum non praestiterimus voluntatem Dei in lege revelatam, sed etiam
diversum fecerimus.

� Nam cum perfectissime docent, dicunt: Si hoc feceris, si illud
feceris, salvus eris. Itaque Christus quoque per Ironiam scribae [Luk.
10, 28] respondet magnifice legis doctrinam efferenti: ‘Hoc fac et
vives’. Ostendit enim ei, quod doctrina sancta et bona sit; Sed cum
nos viciosi simus, culpa in nobis est, qui eam non praestamus, nec
praestare possumus.

Recte igitur pronunciamus, quod operibus legis, non ceremonialibus, sed
illis summis, dilectione Dei et proximi, non iustificamur. Ratio est,
quia ea praestare non possumus.

Merito autem adversariorum impudentiam arguimus, qui, cum nos iusticiam
operum negamus, clamant nos bona opera prohibere et damnare legem Dei.
Hoc faceremus, si non agnosceremus, corvum ex arca a Noah emissum. Sed
dicimus corvum esse ex arca dimissum; Hoc autem negamus, quod aut corvus
non sit, aut columba sit. Omnes autem adversariorum clamores, convicia,
blasphemiae nos ad hoc mendacium volunt cogere, ut ex corvo Columbam
faciamus.

�, ubi sit, qui aut fecerit, aut facturus sit illa omnia, praesertim,
si non tantum, ut illi, secundum tabulam, sed primam quoque accurate
proponas.

Qui igitur consistit in hac doctrina legis, vere nihil est quam auditor,
nec discit aliud, quam ut sciat, quid sit faciendum. Itaque satis
fuerit, si nihil aliud volentibus discere proponas Catonis carmen, aut
Aesopum, quem meliorem morum magistrum esse iudico. Atque ideo utiliter
ambo proponuntur iuvenibus: adultiores Ciceronem discant, cui miror quod
quidam in morali disciplina Aristotelem anteponunt. Hoc quasi curriculum
rationis 

[Seite 374]

est. Itaque quod ad ipsa praecepta morum attinet, non potest Ethnicorum
industria et diligentia reprehendi. Sunt tamen omnes infra Mosen, qui
non tantum mores, sed etiam Dei cultum ostendit. Et tamen verum est,
quod, qui apud Mosen consistit, nihil habet quam corvum oberrantem extra
Arcam; de columba et ramo oleae nihil habet.

Ergo haec pictura est non solum legis divinitus traditae, sed universae
rationis et prudentiae humanae, omnium legum et totius Philosophiae.
Tantum enim dicunt, quid faciendum sit, non autem suppeditant facultatem
[Luk. 17, 10] faciendi. Igitur iudicium Christi Lucae 17. verum est:
‘Cum feceritis omnia, quae praecepta sunt vobis, dicite: servi sumus
inutiles’.

Emittitur quidem corvus; vult enim Deus doceri legem, et eam revelat
divinitus, imo omnium Hominum mentibus eam inscribit, sicut Paulus
probat, [Röm. 2, 15] Rom. 2. Et sunt ex hac ipsa naturali cognitione
omnes Philosophorum saniorum libri nati, sicut Aesopi, Aristotelis,
Platonis, Xenophontis, Ciceronis, Catonis. Recte igitur proponuntur
rudibus et ferocioribus naturis, ut aliquo modo disciplina hac
corrigantur viciosi impetus.

Sed revera, si de conscientia pacanda, et certa spe vitae aeternae
queras, sunt tanquam corvus, qui circa Arcam hic oberrat, pacem foris
non invenit, intus autem in Arca non querit. Sicut Paulus de Iudaeis
dicit, [Röm. 9, 31] Rom. 9.: ‘Israel sectando iusticiam legis, ad
iusticiam non pervenit’. Ratio est, quia lex est sicut corvus, est
ministerium mortis et peccati, aut facit hypocritas.

Iam qui vult, amplificet hanc Allegoriam, et querat proprietates huius
avis. Impurum est animal, nigro et funesto colore, duro rostro, insuavi
voce et ferali. Olfacit cadavera, quantumvis per longinquum spatium, ac
horrent ideo Homines vocem eius, tanquam certum omen futuri funeris.
Pascitur cadaveribus, Gaudet iis locis, quae publicis suppliciis foeda
sunt.

Haec omnia et singula etsi legi accommodamus, tamen quis non videt,
bellissime convenire Papistis, Sacrificulis, Monachis, qui non solum ex
occisis conscientiis per falsam doctrinam splendide sunt pasti, Sed
etiam mortua cadavera ad victum suum transtulerunt, dum Vigiliis,
Anniversariis, lustralibus aquis ad sepulchra, ipso Purgatorio quoque ad
parandos numos usi sunt. Ac sane ista mortuorum cura plus eis profuit,
quam vivorum.

Vere igitur corvi sunt, victitantes cadaveribus, et iis insidentes cum
feralibus vociferationibus. Haec Papistis cum corvis belle conveniunt,
Sed vere totum ministerium Papatus, ubi est optimum, nihil aliud facit,
quam quod excarnificat et occidit conscientias. Ad veram iusticiam non
perducit, sed tantum hypocritas facit, sicut lex quoque.

[Hes. 13, 19] Apud Ezechielem cap. 13. extat inter reliqua
Pseudoprophetarum peccata etiam hoc, quod propter pugillum hordei et
fragmentum panis interficiant animas, quae non moriuntur, et vivificent
animas, quae non vivunt.

[Seite 375]

[Nachträge und Berichtigungen.] 

Id proprium est Corvorum, seu Doctorum legis. Nam eos iustificant, qui
ad praescriptum legis vivunt, Sed hi vere sunt animae, quae non vivunt.
Contra eos damnant, qui traditiones violant. Sicut Pharisaei damnabant
discipulos vellentes spicas, non lavantes, non ieiunantes. Haec feralis
vox et funesta est, cuius nos Corvi admonere debent insidentes
cadaveribus.

Graeci imprecaturi malum, proverbio dicebant: ἐς κόρακας. Idem
Germani imitantur, cum iubent corvorum escam fieri, das dich die Raben
fressen.1� Hanc imprecationem si ad allegoriam transferimus, profecto
longe gravissima est. Quid enim potest esse pestiferum magis, quam tales
Doctores habere, qui, cum optime docent, tantum occidunt, et involvunt
conscientias in inexplicabiles difficultates.

Haec de corvo Allegoria ad ministerium translata, etsi quis non dicat
esse propriam, tamen vera est, et convenit cum fundamento, ac ad
docendum non solum aptissima, sed etiam utilissima est.

Sed quae de columba Moses commemorat, ea vero suavissimum simulachrum
Euangelii referunt, praesertim si proprietates columbae diligenter
sequaris, quas decem numerant. 1. Caret felle. 2. Ore non laedit. 3.
Ungue non nocet. 4. Grana pura legit. 5. Alienos nutrit foetus. 6. Gemit
pro cantu. 7. Ad aquas residet. 8. Gregatim volat. 9. In tuto nidificat.
10. Velox volatu. Hae decem proprietates his sex versibus comprehensae
sunt: 

Felle Columba caret, rostro non laedit, et ungues 

Possidet innocuos, granaque pura legit. 

Estque frequens ad aquas, pennaque per aëra fertur 

Praepete, pro cantu lugubre voce gemit. 

Educat alterius pullos, volitatque gregatim, 

Et studet in tutis nidificare locis.

[Matth. 3, 16] Ac novum Testamentum ostendit specie columbae Spiritum
sanctum apparuisse. Itaque recte transferimus Allegoriam ad ministerium
gratiae.

Ostendit autem Moses Columbam non oberrasse circa Arcam, sicut corvum,
sed emissam, postquam non invenit, ubi sederet, rediisse ad arcam et
apprehensam esse a Noah.

Haec columba est sanctorum Prophetarum imago, qui quidem missi sunt, ut
docerent populum; Sed Diluvium, hoc est, legis tempus nondum abierat.
Sic David, Elias, Esaias, etsi tempus gratiae seu novi Testamenti non
attigerunt, tamen missi sunt, ut essent nuncii Diluvii finiendi, etsi
nondum finitum esset. Itaque functi legatione sua redierunt ad Arcam,
hoc est, iustificati et salvati sunt sine lege per fidem in Semen
benedictum, in quod credebant et expectabant.

Post hanc Columbam emittitur alia, quae invenit terram desiccatam, et
non solum montes sed arbores quoque nudatas aqua. Sed haec uni oleae
insidet, et decerptum ramum ad Noah affert.

[Seite 376]

Hanc Allegoriam Scriptura etiam ostendit, quae non uno in loco comparat
oleum gratiae, seu misericordiae, seu remissioni peccatorum. Hanc
columba in ore affert, ut significetur externum ministerium, seu verbum
vocale. Non enim Spiritus sanctus (sicut Enthusiastae et Anabaptistae,
vere fanatici Doctores, somniant) docet per novas revelationes extra
ministerium verbi. Ideo voluit Deus, ramum virentis oleae in ore deferri
ad Noah, ut intelligeremus, Deum in novo Testamento, cessante Diluvii
seu irae tempore, per vocale Verbum misericordiam suam Mundo velle
ostendere.

Huius verbi nuncii sunt Columbae, hoc est, homines sinceri, et sine
[Jes. 60, 8] felle, pleni Spiritu sancto. Ideo Esaias quoque comparat
ministros Euangelii seu gratiae Columbis volantibus ad notas fenestras.
Et Christus etsi [Matth. 10, 16] iubet eos, Matth. 10. imitari
simplicitate Columbas, hoc est, esse sinceros et sine virulentia, Tamen
hortatur, ut sint prudentes sicut serpentes, hoc est, sint intenti in
falsos et insidiosos, et cauti, ut serpens dicitur singulari arte caput
tegere in dimicatione.

Quod autem Olea viret, convenit id quoque cum verbo Euangelii, [Ps. 1,
3] quod in aeternum manet et nunquam est sine fructu. Ideo Psalmus
quoque comparat Homines verbi studiosos arbori, cuius folia non
defluunt. Nihil simile audivimus supra de Corvo ad Arcam oberrante.
Igitur haec Columba, quae secunda emittitur, est typus novi Testamenti,
ubi aperte per sacrificium Christi promittitur remissio peccatorum et
gratia. Ideo Spiritus sanctus in novo Testamento in specie Columbae
etiam apparere voluit.

Tertia Columba non rediit. Impleta enim promissione Euangelii, quod per
os Columbae orbi terrarum annunciatur, nihil restat, non expectatur alia
nova doctrina. Sed simpliciter expectatur revelatio eorum, quae
credidimus. Igitur pertinet hoc eo quoque, ut habeamus certum
testimonium, doctrinam hanc duraturam usque ad finem Mundi.

Textus quoque diserte addit de tempore, quod post Columbam primo
emissam, septem dies expectarit Noah. Igitur isti septem dies sunt
tempus legis, quod oportuit praecedere tempus novi Testamenti.

Similiter meminit de altera Columba, quod sub vesperam redierit ad
Arcam, portans ramum olivae. Nam Euangelio illa quasi postrema Mundi
aetas destinata est. Nec debet expectari aliud doctrinae genus, sicut
Christus [Matth. 22, 2; Luk. 14. 16] Euangelium ideo Coenae comparat.
Matth. 22. Lucae 14.

Fuit quidem doctrina Euangelii in Mundo, iam inde usque a lapsu primorum
Parentum, ac variis signis promissionem hanc confirmavit Deus Patribus.
Priora tempora nescierunt Iridem, nescierunt Circumcisionem, nescierunt
alia divinitus postea instituta. Sed norunt omnia secula benedictum
Semen. Id cum exhibitum sit, nihil restat quam ut, quae credimus,
revelentur, et ut cum tertia Columba avolemus in aliam vitam, nunquam ad
hanc miseram et calamitosam vitam reversuri.

[Seite 377]

Haec mea cogitatio est de hac Allegoria, quam breviter volui indicare.
Non enim, sicut in Historiis et fidei articulis, longius eis immorandum
est.

Origenes, Hieronymus, Augustinus, Bernardus in Allegoriis multi sunt.
Sed hoc incommodi habent: dum diutius eis insistunt, avocant animos ab
Historia et fide, et quasi fugere faciunt; Cum tamen Allegoriae sic
tractandae et in id instituendae sint, ut excitetur, augeatur,
illustretur et confirmetur fides, quam Historiae ubique ostendunt. Hanc
autem qui in historiis non querunt, nihil mirum est, quod Allegoriarum
umbras tanquam amoena diverticula querunt, in quae expacientur.

Sicut igitur in Papatu videmus, musicos modos Ecclesiasticorum carminum
esse suavissimos, cum verba non solum plerunque inepta, sed etiam impia,
et Scripturae contraria sint: Ita bonum Historiae sensum et ad fidem
utilem, saepius ineptis Allegoriis Doctores depravarunt.

Ac saepe dixi, qualis Theologia esset, cum ego primum hoc genus [2. Kor.
3, 6] studii ingrederer. Literam dicebant occidere. Igitur oderam ego
prae omnibus Interpretibus Lyram, quod tam diligenter literalem
sententiam persequeretur. Sed nunc hanc ipsam ob commendationem omnibus
fere Scripturae Interpretibus eum antepono.

Et moneo vos, quanto possum studio, ut in Historiis aestimandis velitis
diligentes esse. Sicubi autem Allegoriis vultis uti, hoc facite, ut
sequamini analogiam fidei, hoc est, ut accommodetis eas ad Christum,
Ecclesiam, fidem, ministerium verbi. Sic enim fiet, ut, etsi Allegoriae
minus sint propriae, tamen non aberrent a fide. Hoc fundamentum igitur
stet firmum, stipulae autem pereant. Sed redeamus ad Historiam.

[9, 20 –22] Coepitque Noah vir agricola exercere terram, et plantavit
vineam; Bibensque vinum inebriatus est, et nudatus est in tabernaculo
suo. Videns igitur Ham, pater Canaan, patrem suum nudum, indicavit id
duobus Fratribus, qui foris erant.

Qualis fuerit Noah in Diluvio, satis ostendit ipsa Diluvii historia.
Qualis autem fuerit ante Diluvium, paucis verbis ostendit Moses, cum
dixit iustum et perfectum fuisse. Aliud de tanto viro nihil memoratur,
Nisi quod mirabilis et pene incredibilis continentia eius obscure
indicatur et commendatur, cum dicitur Quingentesimo primum anno
generasse. Ac arguit hoc ipsum, naturam Hominis tum multo fortiorem et
meliorem, Spiritum sanctum autem efficaciorem et copiosiorem fuisse in
sanctis Viris originalis Mundi, quam in nobis hodie est, qui sumus quasi
fex et finis mundi.

Ac sane magna commendatio Noah est, quod iustus et integer coram Deo
fuisse commemoratur, hoc est, plenus fide et Spiritu sancto, ornatus
castitate et omnibus bonis operibus, purus in cultu et religione, multas
perpessus tentationes a Diabolo, mundo et seipso, quas omnes tamen vicit
et triumphavit. Talis fuit ante diluvium Noah.

[Seite 378]

Post diluvium autem, etsi pauca commemorat Moses, tamen quis non videt,
quoniam trecentos et quinquaginta circiter annos post Diluvii tempus
vixit, tantum Virum non potuisse otiosum esse, sed occupatum
gubernatione Ecclesiae, quam solus instituit et gubernavit?

Ergo primum Episcopi munere functus est, et, quia variis tentationibus
vexatus fuit, praecipua eius in eo cura fuit, ut Diabolo se opponeret et
tentatos consolaretur, errantes in viam reduceret, dubitantes
confirmaret, desperantes erigeret, impoenitentes excluderet ex sua
Ecclesia, poenitentes paterno gaudio reciperet. Haec enim fere sunt,
quae per ministerium verbi ap Episcopo geri debent.

Deinde etiam habuit suas politicas occupationes, constituendis rebus
publicis, figendis legibus, sine quibus libido hominum non potest
constringi. Ad haec accessit propriae domus gubernatio, seu oeconomica
cura.

Tot et tam variis occupationibus cum ratio ostendat Noah post Diluvium
esse districtum, tamen nihil horum a Mose commemoratur. Hoc unum Mosi
necessarium visum est, quod indicaret, Quomodo ceperit plantare vineam
et inebriatus iacuerit in tabernaculo nudus.

Atqui stulta et plane inutilis haec Historiola est, si ad coeteras res
ab eo praeclare tanto annorum numero gestas conferas. Aedificare enim
alia poterant et servire ad vitam recte instituendam, si
commemorarentur. Haec autem Historia etiam scandalo occasionem dare
videtur et patrocinari ebriosis ac postea per abrietatem peccantibus.

Sed quod Spiritus sancti consilium sit, notum est ex doctrina nostra.
Voluit enim pios, qui agnoscunt infirmitatem suam et ideo deiiciuntur
animis, consolari commemoratione et scandalo lapsuum in sanctissimis et
perfectissimis Patriarchis, ut in illis nostrae infirmitatis certa
argumenta deprehenderemus; Et ideo humili confessione nos abiiceremus,
non solum ad petendam, sed etiam ad sperandam veniam. Haec vera et
theologica causa est, cur Spiritus sanctus, aliis maximis rebus omissis,
commemoret de insigni lapsu tanti Viri.

Lyra excusat Noah, quod ignorarit vim vini et deceptus sit bibendo
plusculum. Sed ego primum existimo, sive vinum antea fuerit sive ingenio
Noah ex divino instinctu primum plantatum sit, non ignorasse Noah huius
succi naturam et antehac una cum suis saepe usum vino, tum pro suo
corpore, tum in sacrificiis etiam seu libationibus. Sed dum voluit
aliquando recreationis causa vino uti, plus adbibisse credo.

Hoc autem neutiquam excuso. Nam qui hoc vellet, gravioribus posset uti
rationibus quam Lyra, quod homo aetate gravis, et multitudine
quotidianorum negociorum et curarum exhaustus vino, cui assuetus iam
erat, victus sit. Nam facilius eos vincit vinum, qui aut laboribus
exhausti, aut senio graves sunt. Contra Homines firmi aetate, et soluto
animo, plurimum vini capere possunt sine insigni laesione rationis.

[Seite 379]

Sed qui ad hunc modum excusant Patriarcham, volentes hanc consolationem,
quam Spiritus sanctus Ecclesiis necessariam iudicavit, abiiciunt, quod
scilicet etiam summi Sancti aliquando labuntur.

Etsi enim hic lapsus perexiguus videtur, tamen magnum excitat scandalum.
Offenditur non solum Ham, sed etiam Fratres reliqui, forte etiam uxores.
Non autem est, ut putemus Ham fuisse puerum septennem; natus enim est
quingentesimo Noah anno. Igitur, ut minimum, centum annorum fuit, et iam
ipse quoque unam aut alteram prolem habuit.

Non igitur ex quadam puerili levitate Ham risit patrem Noah, quemadmodum
pueri, cum in plateis ebrium rusticum circumsistunt et ludos ex eo
faciunt. Nam vere offensus est illo lapsu Patris, visus sibi iustus,
sanctus, religiosus prae Patre. Non igitur sola scandali species hic
est, sed ipsa res et verum scandalum, siquidem filius Ham ita offenditur
illa Patris ebrietate, ut et iudicet Patrem et in isto eius peccato
delectetur.

Nam si de peccato Ham recte volumus disputare, ad peccatum originale
respiciendum, hoc est, cordis pravitas intuenda est. Nunquam enim vino
victum Patrem filius risisset, nisi prius eiecisset animo illam
reverentiam et opinionem, quae in Liberis de Parentibus ex mandato Dei
existere debet.

Sicut igitur Noah ante Diluvium a maxima Mundi parte pro stulto habitus,
pro haeretico damnatus, et tanquam furiosus homo contemptus est: Ita hic
Filius eum tanquam stultum ridet et tanquam peccatorem damnat.

Ac quia et Ecclesiam et rempublicam et oeconomiam solus Noah sua
diligenti cura et labore gubernabat ac sustinebat, quis dubitat multa ab
eo facta, quae superbum et arrogantem filii animum offenderent? Sed
dissimulavit hanc animi malignitatem filius hactenus, quae nunc in
manifesto Patris peccato erumpit.

Ad hunc quasi fontem huius peccati respiciendum est: tum primum
atrocitas rei recte patescet. Nemo fit adulter, nemo caedem facit, nisi
prius timorem Dei eiecerit ex animo. Sic discipulus non insurgit contra
Magistrum suum, nisi prius omnem reverentiam Praeceptori debitam
deposuerit.

[Ps. 14, 2] Sic Psalmus decimus quartus primo dicit Dominum despexisse
de coelo, ut videret, si esset, qui aut intelligeret, aut requireret
Deum. Postquam autem neminem esse videt, addit: Non fecisse, quod bonum
esset, Inutiles fuisse, peccasse lingua, peccasse manu, timuisse, ubi
non erat timor etc.

Ad hunc modum Ham sibi visus est sapiens et sanctus, et suo iudicio
multa censuit a Patre male aut stulte facta. Haec non solum arguunt
animum contemptorem Parentis, sed etiam mandati divini. Itaque nihil
restat maligno Filio, quam ut occasionem captet, qua uti tanquam
testimonio possit ad traducendam Patris stulticiam. Non igitur sicut
puer ebrium Patrem ridet, non tanquam ad ridiculum aliquod spectaculum
Fratres convocat. Evidens hoc vult esse testimonium, quod Deus
deseruerit Patrem et se receperit. Itaque hoc peccatum Patris cum
voluptate spargit in 

[Seite 380]

plures; Non enim, sicut antea dixi, Septennis puer, sed, ut minimum,
centum annorum Ham est.

Haec pravitas propria est peccati originalis, quod facit arrogantes,
[Röm. 12, 3] superbos et sapientes ultra mensuram, Cum, sicut Paulus
Rom. 12. monet, ‘sapiendum sit cum moderatione, seu sobrie, secundum
mensuram fidei, quam singulis distribuit Deus’. Sed in hoc gradu
peccatum originale non patitur consistere ipsum Ham; Itaque arrogat sibi
ultra suam mensuram iudicium in Patrem.

Idem videmus in Absalone. Priusquam sedicionem movet contra Patrem
David, inique iudicat de eius gubernatione. Hanc displicentiam, ut sic
vocem, quam ex Patris gubernatione haurit, sequitur postea manifestus
contemptus, et aperta vis ad opprimendum Patrem. Hoc veneno cum cor Ham
plenum esset, quod, tanquam araneus, ex Patre, ceu optima rosa,
collegit, sequitur talis fructus.

Monent autem haec exempla, et docent nos de pugna, quae ab initio Mundi
fuit inter Ecclesiam et Satanam ac Satanae membra, hypocritas, seu
falsos fratres. Itaque hoc factum Ham non est transferendum ad aliquem
puerilem lusum, Sed ad acerbissimum odium Satanae, quo inflammat sua
membra contra veram Ecclesiam, et praecipue contra eos, qui sunt in
ministerio, ut intenti in omnes occasiones observent, si quid in
calumniam potest rapi.

Sic videmus, Papistas hodie nihil aliud agere, quam ut observent totam
nostram conversationem hoc calumniandi studio. Si quid igitur aliquando
humani patimur, sicut profecto infirmi sumus et patimur etiam nostra
incommoda, Ibi demum tanquam famelici porci immergunt se in stercora
nostra et ex iis delitias faciunt, dum infirmitatem nostram, exemplo
maledicti Ham, aperiunt et traducunt. Vere enim esuriunt et sitiunt
scandala nostra. Etsi igitur Dei beneficio non adulteria, non caedes,
non errores nobis impingere possint, nisi fictos (sicut impudens hominum
genus a nullo mendacio abhorret), tamen alia colligunt, quae postea ad
vulgus amplificant.

Davidis autem exemplum notum est. Hic undique cinctus erat Adversariis,
qui in omnes occasiones erant intenti. Invidebant enim ei regnum, ad
quod divinitus vocatus erat. Cum igitur accideret horribilis ille
lapsus, triumphabant.

Pertinent autem haec ad nos erudiendos. Quia enim Deus etiam iustos et
sanctos aliquando permittit labi et ruere, sive in vera scandala, sive
in speciem scandali, cavendum est, ne exemplo Ham statim iudicemus, qui
iam dudum contempserat Patrem, sed nunc primum id aperte facit, ac
statuit Patrem senio delyrum, a Spiritu sancto plane desertum esse,
siquidem non temperarat sibi ab ebrietate, cui tamen Ecclesiae, Politiae
et Oeconomiae gubernatio incumbebat. Sed, o miser Ham, quam beatus es,
qui nunc demum invenisti, quod querebas, venenum scilicet in saluberrima
rosa.

[Seite 381]

Laudandus igitur et benedictus in secula Deus, qui vere mirificat
Sanctos suos: dum enim hos patitur esse infirmos et labi, dum sinit esse
plenos displicentiis et offensionibus, eosque mundus iudicat ac damnat,
Ignoscit eis has infirmitates et miseretur eorum, Contra illos, qui sibi
Angeli videntur, relinquit Satanae et penitus abiicit.

Hic primus huius Historiae fructus est, ut pii habeant consolationem
necessariam in suis infirmitatibus, dum vident, etiam sanctissimos
Homines ex simili infirmitate nonnunquam foede lapsos esse.

Secundo est etiam exemplum terroris et iudicii divini, ut moti periculo
Ham non iudicemus statim, etsi vel magistratum Politicum vel
Ecclesiasticum vel Oeconomicum, sicut Parentes sunt, videmus errare aut
labi. Quis enim scit, cur Deus id faciat? Etsi enim tales lapsus
excusari non debent, tamen videmus utiles esse ad consolandos pios:
Siquidem docent, quod Deus suorum errata et lapsus possit ferre, ut nos
quoque occupati peccatis, speremus in misericordiam Dei et non
despondeamus animum.

Sed haec piorum medicina impiis venenum est. Hi enim non querunt
doctrinam et consolationem Dei; ideo indigni sunt videre gloriam Dei in
Sanctis. Nihil enim vident, quam quo offenduntur et irretiuntur, ut
cadant et tandem in se ipsis pereant.

Maneamus ergo in reverentia Maiorum. Hi si ruunt, noli offendi. Memento,
esse Homines, ac statue Deum esse mirabilem in Sanctis suis, qui vult
impios offendi et exacerbari. Sicut Moses minatur Iudaeis Deu. 32. [5.
Mose 32, 21] ‘Provocabo te in gente stulta’. Quia enim toto tempore
regni nolebant audire Prophetas, Ideo tale scandalum Deus excitat, ut
populum sapientem, religiosum, habentem promissiones, natum ex Patribus
abiiciat, et eligat stercora et fecem Mundi, gentem stultam, et quae non
erat gens, hoc est, sine pietate, sine religione, sine cultu, sine
sapientia illa divina, seu verbo. Hoc scandalum ad insaniam Iudaeos
redegit.

Idem accidet Papistis nostris: ferientur scandalo quodam immedicabili,
sicut Ham, qui amissa pietate in Deum et Patrem, dum Ecclesiam se
rectius gubernare posse credit, et Patrem tacitus aut ridet, aut damnat,
hic in tale spectaculum incidit, ut istam de Patre malam et irreverentem
opinionem confirmet etiam coram aliis.

Huius impietatem alii duo Fratres, Sem et Iapheth, non sequuntur, sed
manent in reverentia Dei et Patris. Vident quidem scandalum, quod Pater
sit ebrius, quod iaceat nudus, sine omni pudore sicut puer. Intelligunt,
quam hoc non deceat gubernatorem Ecclesiae et Politiae:

Sed non patiuntur, ideo sibi excuti reverentiam Parenti debitam.
Devorant scandalum hoc, tegunt et quasi ornant hanc infirmitatem, dum
aversi oculis accedunt Patrem et veste eum operiunt. Hanc externam et
profecto iucundam reverentiam Patri non habuissent, nisi intus in corde 

[Seite 382]

veram de Deo opinionem habuissent et Patrem iudicassent divina potestate
constitutum Pontificem et Regem.

Horribile igitur exemplum in Ham proponitur, qui cum paucis in Diluvio
servatus, omnis pietatis obliviscitur. Utile autem est diligenter
considerare, quomodo hic casus ei accidat. Nam externa peccata, quae
corpore admittimus, prius in animo fiant necesse est, hoc est, priusquam
peccatur opere, cor discedit a verbo et timore Dei, non intelligit nec
requirit Deum, [Ps. 14, 2] Sicut Psal. dicit. Tale postquam cor esse
cepit, ut negligat verbum et contemnat ministros et Prophetas Dei,
sequitur ambitio et superbia, obruuntur odiis et detractionibus, quos
obsistere cupiditatibus nostris videmus, donec etiam post contumelias
etiam caedes sequuntur.

Ergo, qui gubernaturi sunt vel Ecclesias vel Politias, omni studio hoc
agant et quotidianis precibus a Deo flagitent, ut maneant in humilitate.
Ad hanc enim curam huiusmodi Historiae nos excitare debent. Quae occasio
tam horribilis lapsus in Ham sit, videmus.

Igitur cum videmus Sanctos labi, non offendamur, multo minus superbiamus
in aliorum infirmitate, aut gaudeamus, quasi nos fortiores,
sapientiores, sanctiores simus: Sed potius feramus, tegamus, etiam
ornemus et excusemus, quantum possumus, talia errata cogitantes, quod,
quae ille hodie passus est, fortasse nos cras patiemur. Sumus enim una
massa, et omnes de una carne [1. Kor. 10, 12] nati; Quare regulam Pauli
potius discamus, ut ‘qui stat, videat, ne cadat’.

Ad hunc modum reliqui duo Fratres ebrium Parentem aspexerunt.
Cogitarunt: Ecce Pater noster lapsus est, sed mirabilis Deus in Sanctis
suis, quos sinit aliquando labi, nobis ad consolationem, ne circumventi
simili infirmitate desperemus.

Horum sapientiam nos quoque imitemur. Non enim aliorum peccata [Röm.
14, 4] nobis faciunt potestatem iudicandi eos. ‘Stant et cadunt suo
Domino’. Deinde si nobis displicet aliorum ruina (Sicut profecto
excusari multa nec debent nec possunt), caveamus tanto studiosius, ne
quid tale nobis accidat, non autem superbe et arroganter iudicemus. Hoc
enim peccati originalis vitium est, velle sapere ultra mensuram, et
iusticiae laudem ex aliorum erratis venari.

Sumus nos profecto infirmi peccatores, et libenter confitemur, sicut
Homines, non semper carere conversationem nostram scandalis. Sed cum hoc
nobis cum Adversariis commune sit, facimus tamen officium nostrum
diligenter plantando verbum Dei, docendo Ecclesias, emendando vitiosa,
monendo recta, consolandis infirmis, obiurgandis praefractis, et si quid
aliud ministerium nobis divinitus mandatum exigit.

E contra Adversarii nostri, sicut nihil venantur, quam hypocrisin et
speciem sanctitatis, Ita ad communem infirmitatem addunt gravissima
peccata, quod non insistunt vocationi, occupantur cura dignitatis et
opum. Ecclesias negligunt et misere patiuntur collabi, Sanam doctrinam
damnant et docent 

[Seite 383]

Idolatriam. In summa, foris sapiunt, domi extreme desipiunt. Hoc malum
in Ecclesia perniciosissimum est.

Haec est prima pars Historiae, quam solam Moses voluit scribere, cum
certum sit iustum Noah multis et heroicis virtutibus ornatum fuisse, ac
maximas res tum in Ecclesia, tum Republica gessisse. Non enim sine summa
industria politiae constitui et Ecclesiae institui possunt. Et habent
haec duo genera vitae (de oeconomia nihil dico) plurimorum periculorum
occasiones. Nam Satan, qui mendax et homicida est, acerbissime odit tum
Ecclesiam, tum Politias.

Sed haec vera Catorthomata omnia Moses praeterit, ac ne verbo quidem
attingit. Hoc unum commemorat, quomodo Noah inebriatus et a iuniore
Filio ludibrio habitus sit, tanquam insigne exemplum: Ex quo pii discant
confidere misericordiae Dei. Contra superbi, religiosuli, sanctuli,
sapientuli discant timere Deum et abstineant a temeritate iudicandi
alios. Deus enim est mirabilis in Sanctis suis et terribilis, sicut
Manasse Rex dicit [Geb. Man. 5] ‘super impios et peccatores’. Sicut
exemplum Ham ostendit, qui non hoc primum tempore periit, sed diu aluit
hoc in Patrem odium, postea etiam Mundum Idolatria replevit.

[9, 23 –25] At vero Sem et Iapheth pallium imposuerunt humeris suis,
et aversi ingredientes operuerunt nudata verenda Patris sui aversa
facie, ne viderent pudenda Patris sui. Et evigilavit Noah a vino et
cognovit, quae fecerat ei Filius suus minor, Et ait: Maledictus Canaan;
servus servorum erit Fratribus suis.

Profecto insigne et memorabile exemplum reverentiae in Patrem Moses hoc
loco commemorat. Potuissent Filii sine peccato accedere et tegere Patrem
non aversi. Quale enim peccatum esset, si quis casu incideret in Hominem
nudum et videret, quae invitus videret? Sed hoc duo Filii non faciunt:
Cum audiunt ex superbo et ridente Fratre, quid Patri acciderit, imponunt
pallium ambo in humeros, et aversi (mira res) ingrediuntur tabernaculum,
ac pallium aversi demittunt, atque ita Patrem tegunt.

Hic quis non videt animum respicientem ad voluntatem et verbum Dei, et
reverentem patriam Maiestatem, quam Deus vult honore affici, non vult
contemni aut rideri a Liberis?

Itaque significat Deus se hanc habere pro gratissimo sacrificio, pro
cultu et obsequio summo, ubi contra extremo odio odit Ham, qui videre
poterat, quae vidit, siquidem casu incidit in id spectaculum, si modo
texisset, si modo tacuisset, et non peccato Patris delectari se
ostendisset. Sed contemptor Dei, verbi et ordinis divinitus instituti
non solum Patrem sua veste non tegit, sed etiam ludos ex eo facit et ita
nudum relinquit.

Significat igitur Moses in descriptione facti duorum Fratrum insignem
maliciam Ham, quod Satanicum et acerbissimum odium in eo fuerit contra 

[Seite 384]

Patrem. Nam quis nostrum Hominem ignotum et alienum, vino oppressum et
nudum, saltem ipsius veste in via non tegeret ad cavendam turpitudinem?
Quanto autem magis hoc Patri faciendum erat? Sed Ham non solum hoc non
praestat Patri et tum summo Principi orbis terrarum, quod humana ratio
alienis ut faciamus, docet, Sed etiam cum gaudio prodit, ebrio Patri
insultat, et Fratribus tanquam laetum nuncium peccatum Patris ostendit.

Moses igitur Ham proponit tanquam horribile exemplum in Ecclesia
diligenter inculcandum, ut discat iuventus revereri Maiores,
Magistratus, Parentes. Non enim propter Noah, non propter Ham, sed
propter posteros et nos omnes haec Historia scripta est, et Ham
contemptor Dei et Parentis foedissimis coloribus depictus.

Ac praecipue diligenter praemium ostensum est tantae impietatis. Nam
Noah in oculis Filii stultus, delyrus et ridiculus senex, nunc prodit in
maiestate Prophetica, ac praedicat Filiis revelationem divinam de
futuris [2. Kor. 12, 9] eventibus. Verum igitur est, quod Paulus dicit:
‘Virtus in infirmitate perficitur’. Nam illa certitudo, qua hic
concionatur Noah, argumentum est, quod plenus sit Spiritu sancto, cum
tamen Filius eum riserit ac contempserit tanquam omnino a Spiritu sancto
derelictum.

Omitto hic disputationem, quam supra attigi de ordine Filiorum Noah,
quis primogenitus, quis minimus natu fuerit. Hoc magis utile est et
observatu dignius, quod Spiritus sanctus tam ingenti ira commovetur
contra inobedientem et contemptorem Filium, ut ne nominare quidem
proprio nomine velit, sed Canaan appellat a filio. Quidam dicunt: Quia
Deus voluit Ham in Arca cum aliis quasi benedictum servare, ideo Noah
non voluit eum maledicere, sed filium eius Canaan: Tamen maledictio
filii redundat in Patrem, qui meruit. Perit igitur hic nomen Ham,
siquidem id Spiritus sanctus odit, quod profecto [Ps. 139, 22] grave
odium est. Sicut in Psalmo quoque dicitur: ‘Perfecto odio oderam
eos’. Quando enim Spiritus sanctus odisse et irasci incipit, sequitur
aeterna mors.

Etsi autem multa filius Ham in Patrem peccavit, hoc tamen maxime insigne
fuit, in quo fructus primi peccati et malicia Satanica ostensa est per
occasionem istam, quod Pater ebrius nudus iacuit. Hoc peccato cum
reliqua quasi absoluta et completa sunt, damnat eum Spiritus sanctus, et
in terrorem aliorum minatur et aeternam servitutem.

[9, 26] Dixitque: Benedictus Dominus Deus Sem, et sit Canaan illi in
servum.

Sunt hae duae magnae et insignes Prophetiae, et bene considerandae. Nam
etiam ad nostra secula pertinent; Quanquam a Iudaeis insigniter
depravatae sint. Vident Ham ter maledici, id rapiunt in suae Gentis
gloriam et promittunt sibi corporalem dominationem seu imperium.

[Seite 385]

Sed alia repetitae toties maledictionis causa est, quod scilicet Deus
non potest oblivisci tantae irreverentiae in Parentes, nec sinit eam
impune esse. Vult enim, coli Parentes et Magistratus, vult honorem
deferri maioribus [3. Mose 19, 32] natu, Sicut iubet, ut assurgatur cano
capiti Levit. 19. Et de ministris [Luk. 10, 16] Ecclesiae dicit: ‘Qui
vos spernit, me spernit.

Manifestum igitur signum imminentis maledictionis et calamitatis est
inobedientia erga Parentes. Sicut etiam contemptus ministerii et
magistratus. Cum enim inciperent Patriarchas in primo Mundo ridere et
autoritatem eorum contemnere, sequebatur Diluvium. Cum in populo Iuda
inciperet [Jes. 3, 5] Puer tumultuari contra Senem, sicut Esa. 3. est,
ruit Hierusalem et concidit Iuda. Haec morum corruptela omen certissimum
est futuri mali. Itaque Germaniae quoque merito timemus in tanta
disciplinae dissolutione.

Notanda autem hic Regula est, quam et experientia et sacrae literae
ostendunt. Quia enim Deus differt poenas, quas minatur, ideo ridetur,
Ideo mentiri iudicatur.

Hanc Regulam et hoc tanquam sigillum omnibus prophetiis debemus addere.
Audit Ham se maledici; Sed quia non statim maledictionem sentit, secure
contemnit eam et ridet.

Sic primus Mundus risit Noah vaticinantem de Diluvio. Si enim
credidisset tantas poenas imminere, num putas, ita secure perrexisset,
ac non potius emendasset vitam, et egisset poenitentiam?

Ad hunc modum Ham si iudicasset vera, quae ex Patre audivit, confugisset
ad misericordiam et deprecatus esset crimen admissum. Sed neutrum facit:
discedit potius superbe a Patre in Babylonem, ibi occupatur cum sua
posteritate aedificanda urbe et turri, ac totius maioris Asiae Dominum
se constituit.

Huius securitatis quae causa est? Haec nimirum, quod Prophetiae divinae
tantum sunt credibiles, non sunt sensibiles, nec experimentales, Idque
in utranque partem, sive sint promissiones, sive comminationes. Ideo
semper contrarium videtur carni verum esse.

Maledicitur Ham a Patre, sed tenet maximam partem orbis terrarum et
constituit amplissima regna. Contra Sem et Iapheth benedicuntur, sed si
hos cum Ham conferas, vere mendici sunt cum posteritate sua.

Ubi igitur manet veritas huius vaticinii? Respondeo: vaticinium hoc et
alia omnia, sive promissiones sint, sive comminationes, sensu sunt
incomprehensibilia ac fide tantum intelligibilia. Differt enim Deus tum
poenas, [Matth. 24, 13] tum praemia; Itaque perseverantia opus est.
‘Qui enim perseveraverit usque in finem, salvus erit’: sicut
Christus Matth. 24. dicit.

Et est piorum vita omnis tantum in fide et spe. Nam si sensum, si res,
si exempla Mundi sequaris, omnia sunt in contrarium. Maledicitur Ham, et
tamen solus dominatur; Benedicuntur Sem et Iapheth, sed hi soli ferunt
maledictiones, et varie affliguntur. Igitur quia Deus in longum tum 

[Seite 386]

[Hab. 2, 3] promittit, tum minatur, fide expectandum est. ‘Etsi enim,
ut Habacuc dicit, moram fecerit, tamen veniens veniet, et non
tardabit’.

Magna igitur ira Spiritus sancti hoc in loco proponitur, cum de Ham
dicit: ‘Sit servorum servus’, hoc est, infimus et vilissimus servus.
Sed si Historiam inspicias, videbis eum dominari in Canaan, Abraham
autem, Isaac, Iacob et alios posteros, qui benedictionem habent, tanquam
servos inter Cananaeos habitare. Ac, quia Aegyptii Ham posteri sunt,
quam miserabili servitute Israel ibi opprimitur?

Quomodo igitur verum est, quod Ham maledictus et Sem benedictus sit? Sic
scilicet, quod expectanda fuit veritas promissionis et comminationis
divinae. Fit autem dilatio haec ideo, ut et impii impleant mensuram
suam, et Deus non possit argui, quasi non dederit spatium poenitentiae.
Pii autem dum opprimuntur ab impiis, et vere servis serviunt, tentantur
et exercentur in augmentum fidei et caritatis erga Deum, ut per multas
vexationes et tribulationes erudiantur et sic eruditi consequantur
tandem promissionem. Nam cum tempus impletum esset, non potuit tanta
esse posteritatis Ham potentia, quin cogerentur, posteris Sem cedere.
Tum igitur maledictio ab ipso Ham et tota eius posteritate tam longo
tempore magnifice contempta et non credita, impleta est.

Non dissimilis ratio hodie nobiscum est. Habemus veram doctrinam et
veros cultus. Itaque gloriari possumus, quod simus vera Ecclesia,
habentes promissiones benedictionum spiritualium in Christo. Quia autem
doctrinam nostram Papae ecclesia damnat, scimus eam non Christi, sed
Satanae esse ecclesiam, et vere, sicut Ham, ‘servum servorum’. Et
tamen res ostendit, Papam dominari, Nos autem servos et peripsemata
esse, ut [1. Kor. 4, 13] Paulus vocat.

Quid igitur faciemus miseri et oppressi nos? Nimirum consolamur interim
animos nostros dominio spirituali, hoc est, quod scimus nos habere
remissionem peccatorum et placatum Deum per Christum, donec etiam veniat
corporalis liberatio in extremo die. Quanquam corporalis liberationis
particulam etiam in hac vita aliquam sentimus. Dum enim tyranni
pertinaciter se opponunt Euangelio, exciduntur radicitus de terra.

Sic post omnia Mundi regna etiam Romanum imperium periit, Verbum autem
Domini et Ecclesia manet in aeternum. Sic Papae potentiam paulatim
infringit Christus: ut autem penitus tollatur, et fiat servus servorum
cum impio Ham, ad hanc rem fide et expectatione opus est. Interim
exclusus est ex regno Dei, et possidet ad tempus regnum mundi. Sicut
Papa ab ecclesia Dei exclusus est, et tenet ad tempus regnum corporale,
sic tamen, ut tandem non maneat.

Hic est processus divini iuris, ut pii habeant regnum, sed in fide,
contenti spirituali benedictione, quod habent propicium Deum et certam
spem Regni coelorum. Interim relinquant impiis possessionem regnorum 

[Seite 387]

Mundi, donec Deus etiam corporaliter eos dispergat, nos autem omnium
haeredes constituat per Christum.

Porro haec Prophetia ostendit ipsum Noah insigniter a Spiritu sancto
illuminatum esse, quod vidit primum, posteritatem suam mansuram in
aeternum, Deinde: Ham generationem, etiamsi ad tempus esset dominatura,
tamen perituram tandem, ac praecipue carituram benedictione spirituali.

� salvati sunt. Sicut Gibeonitae et alii servati sunt, cum terram
Canaan populus Israel occuparet. Sic Hiob, sic Naaman Syrus, sic
Ninivitae, sic Sareptana vidua, sic alii ex gentibus, non ex
promissione, sed ex vaga gratia sunt salvati.

Sed quae causa est, quod non dicit: Benedictus Sem, sed: ‘benedictus
Dominus Deus Sem’? Respondeo: Fit hoc propter excellentem
benedictionem. Non enim loquitur hic de corporali benedictione, sed de
benedictione futura per Semen promissum. Eam tantam videt esse, ut
explicari verbis non possit. Ideo se vertit ad gratiarum actionem. Ac
imitatus hunc ipsum [Luk. 1, 68] locum videtur Zacharias, Lucae 1., cum
in eodem argumento dicit: ‘Benedictus Dominus Deus Israel’.

Ideo vertit benedictionem in modum gratiarum actionis in ipsum Deum.
‘Deus, inquit, est benedictus, qui est Deus Sem’, quasi dicat: Non
est necesse, ut extendam benedictionem meam super Sem, quia iam ante
benedictus est benedictione spirituali. Iam ante est Dei filius, et
propagabitur ex eo Ecclesia, sicut ante Diluvium ex Seth propagata est.
Nam mire significans est, quod Deum cum filio suo Sem ita coniungit et
quasi desponsat.

Magna igitur lux in corde Noah fuerit necesse est, qui sic discernit
inter filios: Ham cum posteritate sua reprobat, Sem autem ponit ad
lineam Sanctorum et Ecclesiae, quod super eum benedictio spiritualis in
Paradiso de Semine facta quietura sit. Ideo enim sanctus vir Deum
benedicit et agit ei gratias.

[9, 27] Blande loquetur Deus cum Iapheth, et habitabit in tabernaculis
Sem; Canaan autem erit servus horum.

Mirabilis haec Prophetia est ob singularem verborum proprietatem. Sem
non benedicit, sed Deum Sem, ut agat Deo gratias, quod Sem complexus sit
et ornaverit spirituali promissione, seu benedictione de Semine
mulieris. Cum autem ad Iapheth ventum est, non utitur ea phrasi, qua de
[Röm. 11, 11] Sem. Ad ostendendum nimirum mysterium, de quo Paulus
agit, Rom. 11. 

[Seite 388]

[Joh. 4, 22] et Christus, Iohannis 4., quod salus ex Iudaeis sit. Et
tamen huius salutis Gentes etiam fiunt participes. Quanquam enim solus
Sem vera radix et stirps sit, tamen in hanc stirpem inseruntur Gentes,
ceu alienus surculus, ac fiunt socii pinguedinis et succi, qui est in
electa arbore.

Hanc lucem Noah per Spiritum sanctum videt, et quanquam obscure, tamen
admodum proprie praedicit regnum Christi ex stirpe Sem, et non Iapheth,
propagandum in Mundum.

Iudaei nugantur Iapheth esse vicinas gentes circa Ierusalem, quae
fuerunt admissae ad templum et cultus. Sed Noah non templum
Hierosolymitanum, non tabernaculum Mosi admodum curavit; Maiores res
complectitur. Agit enim de tribus Patriarchis, qui repleturi erant orbem
terrarum, ac de Iapheth dicit, non quidem esse eum ex radice populi Dei,
qui habeat promissionem de Christo, et tamen vocandum per Euangelium in
societatem istius populi, qui habet Deum et promissiones.

Hic igitur Ecclesia gentium et Iudaeorum depicta est. Ham enim reprobus
est, nec admittitur ad benedictionem spiritualem de Semine, nisi in
quantum id fit per vagam gratiam. Iapheth autem, etsi promissionem de
Semine non habet sicut Sem, tamen spes ei fit, futurum, ut inseratur in
societatem Ecclesiae. Ad hunc modum nos Gentes, qui sumus filii Iapheth,
non quidem habemus promissionem nobis factam, et tamen includimur in
promissionem Iudaeis factam; praedestinati enim sumus ad consortium
Sanctorum populi Dei. Haec non propter Sem et Iapheth, sed magis propter
posteros eorum scripta sunt.

Videmus autem hic, quae sit causa, cur Iudaei sic superbiant et
glorientur. Vident enim, suum Patrem Sem solum habere promissionem
benedictionis aeternae, quae est per Christum. Sed postea in eo
falluntur, quod putant promissionem contingere ex successione carnali,
et non potius [Röm. 9, 6] ex fide, sicut Paulus hunc locum egregie
tractat in Romanis, quod filii Abrahae non sint, qui secundum carnem ex
Abraham nati sunt, sed qui [Gal. 3, 7] credunt, sicut Abraham credidit.

Idem occulte hic indicat Moses, cum diserte dicit: ‘Benedictus Dominus
Deus Sem’, significat enim benedictionem non esse, nisi ubi est Deus
Sem. Igitur neque Iudaeus huius promissionis erit particeps, nisi habeat
Deum Sem, hoc est, nisi credat. Neque Iapheth erit particeps
promissionis, nisi habitet in tabernaculis Sem, hoc est, nisi eiusdem
fidei sit sotius.

Est igitur insignis promissio haec, quae pertinet usque ad finem Mundi.
Sicut autem eam diximus tantum contingere habentibus Deum Sem, seu
credentibus, Ita maledictio quoque tantum ad eos pertinet, qui manent in
impietate Ham. Quia enim non Noah, seu homo, ex sua autoritate et sensu,
sed ex spiritu Dei haec loquitur, non tantum de maledictione temporali,
sed spirituali et aeterna loquitur. Ac intelligenda est maledictio non
solum coram mundo, sed magis coram Deo.

[Seite 389]

Sicut etiam supra diximus de maledictione Cain. Nam si rem spectes,
habuit Cain benedictionem corporalem maiorem, quam Seth. Ita enim Deus
Ecclesiam vult in hoc mundo esse, ut videatur translata in eam
maledictio impiorum; Contra ut impii videantur esse benedicti. Itaque
primus Cain aedificat civitatem Hanoch, cum Seth habitaret in
tabernaculis.

Sic Ham aedificavit civitatem et turrim Babel, ac late dominatus est:
Cum e contra Sem et Iapheth egerent, viventes misere in tabernaculis.
Ita eventus arguit promissiones et maledictiones divinas esse
intelligendas non carnaliter de praesenti vita, sed spiritualiter. Pii
enim etsi in mundo oppressi sunt, tamen sunt certissimi haeredes et
filii Dei. Contra Impii etsi ad tempus florent, tamen succiduntur tandem
et arescunt; Sicut Psalmi saepe monent.

Est autem pene simile tum factum, tum fortuna Ham cum Cain. Cain occidit
fratrem. Hoc factum satis arguit, nullam erga Parentem reverentiam
fuisse in corde eius. Excommunicatur autem a Patre, discedit ab
Ecclesia, quae habebat verum Deum et veros cultus, et aedificat
civitatem Hanoch ac occupatur totus civilibus curis. Ad hunc modum Ham
peccat irreverentia in Patrem. Cum autem postea audit sententiam
maledictionis, qua excluditur a promissione Seminis et Ecclesia, quia in
persona sua non maledicitur, sed tantum in filio, securus discedit a Deo
et Ecclesia, et vadit in Babylonem, ac ibi aedificat Civitatem regiam.

Valde autem illustria sunt haec exempla, et Ecclesiae necessaria. Turca
et Papa hodie sinunt nos gloriari de benedictione coelesti et perpetua,
quod habemus Euangelii doctrinam et sumus Ecclesia. Sciunt praeterea
nostrum de se iudicium, quod pro vero Antichristo tum Papam, tum Turcam
habemus ac damnamus. Sed quam secure hoc iudicium contemnunt, freti
opibus et potentia, quam habent, Deinde etiam nostra tum imbecillitate,
tum paucitate? Idem plane in Cain et Ham maledictis et excommunicatis
videmus.

Erudiunt autem haec nos, ut discamus, non querendam esse Civitatem seu
certum locum in hac corporali vita, sed in ista varietate casuum et
fortunae, quam haec vita habet, respiciendum esse ad spem aeternae
vitae, promissam per Christum. Hic demum portus est, ad quem tanquam
soliciti et diligentes nautae debemus in tanta tempestatum vi remis
velisque contendere.

Quid enim est, si Turca totum orbem terrarum subiiciat suo imperio, quod
tamen nunquam futurum est? Nam Micael opem feret populo sancto [Dan. 10,
13] seu Ecclesiae, secundum Danielem. Quid est, si Papa totius Mundi
opes ad se transferat, id quod multis seculis iam summo studio egit? Num
ideo effugient mortem, aut stabilem in hac vita sibi parabunt gradum?
Quid igitur ista corporali benedictione eorum, imo quid nostra
calamitate et periculis offendimur, siquidem eiecti sunt a consortio
Sanctorum, nos autem aeternis bonis per filium Dei fruemur?

[Seite 390]

Si igitur Cain et Ham tanquam Maiores, et Papa cum Turca tanquam eorum
posteri propter brevem et exiguam in hac vita fortunulam iudicium verae
Ecclesiae possunt contemnere, Cur non nos vicissim ipsorum potentiam et
iudicia contemnimus, qui certam aeternorum bonorum possessionem habemus?
Nam Ham non movet illa Patris maledictio, indignatur ei, et contemnit
eum tanquam delyrum senem, Ipse autem abit, et se armat potentia mundi:
Hanc pluris facit, quam si a Patre cum Sem benedictus esset.

Pertinet igitur Historia haec ad nos confirmandos, cum experimur hodie
eadem. Pontifices et Episcopi egregie nos contemnunt. Quid, inquiunt,
mendici Haeretici facerent? Inflantur enim opibus et potentia. Sed nos
feramus insolentiam hanc impiorum aequo animo, sicut eam tum Noah tulit
in filio, et consolemur nos spe ac fide benedictionis aeternae, qua
scimus eos carere.

Supra dixi Spiritum sanctum sic commotum peccato Ham, ut ne nominare
quidem eum sustineret in maledictione. Ac verum est, sicut etiam poena
ostendit, graviter peccasse Ham. Sed etiam haec causa non inepta est, ut
supra quoque dixi, quod Noah, postquam vidit, divina voce vocatum et
receptum Ham in Arcam, ac cum reliquis etiam conservatum, voluit ei
parcere, cui pepercerat Deus in Diluvio. Ideo maledictionem, quam Ham
peccato suo meruerat, in filium eius Canaan transfert, quem Ham sine
dubio voluit secum manere.

Iudaei aliam causam tradunt: Canaan filium primum vidisse, quod Noah
avus iaceret nudus, ac nunciasse id patri, qui ipse quoque idem vidit;
fuisse itaque Canaan huius peccati autorem patri. Sed quantum hoc
valeat, iudicet Lector.

Sed hic etiam grammatica questio agitanda est; certant enim Grammatici,
Cur Interpretes omnes vertant: ‘Dilatet Deus Iapheth’, cum tamen
Ebraea dictio non patiatur hanc translationem? Etsi magno consensu non
solum Ebraei, sed Chaldaei quoque interpretes vocabulum Iapheth pro
‘dilatare’ accipiunt. Habent autem nonnunquam magnam utilitatem
huiusmodi grammaticae disputationes, et ostendunt proprietatem
sententiae.

Quidam igitur deducunt Iapheth a verbo Iapha, quod significat pulchrum
[Ps. 45, 3] esse, sicut Psal. 45.: Iaphiapitha mibne Adam, ‘decorus
fuisti prae filiis hominum’. Sed hi facile convinci possunt de errore.
Nam vera origo eius est Pathah, quod significat ‘persuadere’,
benignis verbis decipere. Ut apud [2. Mose 22, 15] Mosen Exo. 22. Ve ki
iephatheh isch bethulah, id est, Si quis blandis verbis [Jer. 20, 7]
deceperit puellam, det ei dotem. Et apud Ierem. ca. 20. Pithisani Iehova
[Spr. 1, 10] va epath, ‘Seduxisti me, Domine, et seductus sum’.
Proverb. 1. Im iepatucha, ‘Si lactaverint te peccatores’. Sed non
opus exemplis est pluribus, nam 

[Seite 391]

passim hoc vocabulum est obvium, nec mihi dubium est, quin ab eo graecum
πείθω sit factum. Idem enim prorsus significat.

Sed ad questionem. Cur verterunt omnes ‘Dilatet Dominus Iapheth, cum
tamen sit non Pathach, quod dilatare significat seu aperire sed Patha?
Mihi non dubium est, quin absurditate Interpretes moti sint. Quia enim
haec promissio est, durum visum est statuere, quod dicat Noah: Decipiat
Dominus Iapheth; haec maledictionis, non benedictionis vox esse videtur.
Itaque mitiorem sententiam, quanquam contra grammaticam secuti sunt, et
quoniam parva differentia est inter Pathach et Patha, unum pro altero
acceperunt sic, ut ipsis videbatur, urgente circumstantia, quod haec
promissio est.

Sed non opus est, ut ad hunc modum depravemus textum, et vim faciamus
grammaticae, praesertim cum aptissimam sententiam verbum Pasah ostendat.
Est enim μέσον, sicut apud nos suadere, ac potest in bonam et malam
partem accipi. Non igitur contumeliosum Deo est, si hoc verbum ei
applices: Sicut illustre exemplum est Oseae 2., ubi Dominus sic dicit:
[Hos. 2, 14] ‘Ideo ecce ego mepatheha, ‘persuadebo’ seu blandiciis
alliciam eam, et traham in desertum, et loquar ad cor eius’: Lactabo
eam, suaviter cum ea loquar, et ita quasi decipiam eam, ut mihi
assentiatur, se mecum coniungat Ecclesia etc.

Ad hunc modum hoc quoque in loco recte accipitur pro ‘lactare’,
persuadere, amicis verbis et blandis inducere. Lactet, persuadeat ac
decipiat persuasionibus Deus Iapheth, ut ipse Iapheth quoque secundum
nomen suum, persuasus, amanter invitatus et deceptus quoque sit.

Sed inquies: Quae haec sententia erit? aut cur decipiendus, cur
persuadendus Iapheth est, ac a Deo quidem? Respondeo: Noah in hac
prophetia arripit occasionem ex nominibus. Agit Deo gratias, quod Sem
sic collocavit, ut stet ceu firma radix, ex qua nascatur Christus. Nam
verbum Som significat ‘ponere’, collocare, constituere.

De Iapheth autem orat, ut sit verus Iapheth. Quia enim erat maximus
natu, ad quem ordinarie pertinebat ius primogeniturae, rogat, ut Dominus
eum amanter persuadeat: Primum, ne invideat fratri honorem, et
impacientius ferat hanc praerogativam sibi ademptam, et translatam in
fratrem. Deinde, quia hoc tantum ad ipsam personam Iapheth pertinet,
involvit totam eius posteritatem, ut, quanquam promissio soli Sem facta
est, Deus tamen ab ea posteritatem Iapheth non excludat, sed ei amanter
loquatur per Euangelium, ut ipsa quoque fiat Iapheth et persuadeatur
voce Euangelii. Haec divina et ex Spiritu sancto persuasio est, non
carnis, non mundi, non Satanae, sed sancta et vivificans.

[Gal. 1, 10] Hac phrasi Paulus utitur, cum dicit Gal. 1. ‘Iam enim
Deum suadeo, [Gal. 3, 1] an hominem?’ Et 3. ‘Quis fascinavit vos
τῇ ἀληθείᾳ μὴ πείθεσθαι’, quod 

[Seite 392]

non acquiescitis veritati, quod, quae vera sunt, non patimini vobis
persuaderi?

Ad hunc modum Iapheth significat, quem nos Proverbio simplicem vocamus,
qui facile credit, facile sibi persuaderi aliquid sinit, non est
contentiosus, non pertinax, sed captivat sensum suum Domino, et
acquiescit verbo eius, manet Discipulus, non vult esse Magister in
verbis et factis Dei.

Suavissimum igitur votum hic proponitur, ut Deus persuadeat Iapheth, hoc
est, ut blande cum eo loquatur, ut, quanquam non loquitur ad eum ex
promissione, sicut cum Sem, tamen ex gratia et divina bonitate cum eo
loquatur.

Pertinet autem hoc votum Noah ad invulgationem Euangelii per totum orbem
terrarum. Sem est ceu stirps: Nam ex eius posteritate seu linea natus
est Christus. Ecclesia enim Iudaeorum est, qui habuerunt Patriarchas,
Prophetas, Reges. Et tamen Deus ostendit hic ipsi Noah, quod etiam
miserae Gentes habitaturae sint in tabernaculis Sem, hoc est, venturi ad
societatem bonorum, quae Filius Dei attulit in hunc mundum, remissionem
scilicet peccatorum, Spiritum sanctum et vitam aeternam. Vaticinatur
enim clare, quod etiam Iapheth secundum nomen suum audiat blandum
sermonem Euangelii, ut, quanquam non habeat nomen, quod Sem, qui
‘positus est’, ut sit stirps, ex qua nasciturus sit Christus, tamen
habeat suadelam, hoc est, Euangelium.

Paulus igitur fuit, per quem Prophetia haec impleta est. Nam fere solus
generationem Iapheth doctrina Euangelii instituit. Sicut dicit Ro. 15.
[Röm. 15, 10] ‘A Ierusalem per circuitum usque ad Illyricum replevi
Euangelium Christi’. Nam tota Asia fere, exceptis orientalibus
populis, cum Europa pertinet ad posteritatem Iapheth. Gentes igitur non
acceperunt, sicut Iudaei, regnum et sacerdotium a Deo, non legem, non
promissionem: tantum acceperunt ex Dei misericordia illam blandam
Euangelii vocem, seu suadelam, quam ipsum nomen Iapheth ostendit.

Hanc proprietatem Interpretes non viderunt, quos Deus ad hunc modum
errare passus est, et tamen non longe discesserunt a sententia vera. Nam
verbum Hirhib, quod dilatare significat, Ebraica phrasi significat
‘consolari’. Sicut in antithesi etiam in latina lingua angustiae
significant dolores, [Ps. 4, 2] pericula, calamitatem. Sic Psal. 4. est
Bezar hirhabtha ‘In angustia fecisti mihi dilatationem’. Vera autem
et unica seu dilatatio, seu consolatio est verbum Euangelii.

Ita conveniunt sententiae, si commode Interpreteris. Sed prima sententia
de persuasione vera et propria est, ac insignem lucem affert, quod nos
Gentes, etsi promissio ad nos non est facta, tamen divina providentia
sumus vocati ad Euangelium. Promissio enim tantum ad Sem pertinet; Sed
[Röm. 11, 17] Iapheth habet suadelam, et sicut Paulus dicit, ‘tanquam
oleaster inseritur in oleam, et fit socius nativae pinguedinis seu succi
oleae’. Nam in Scriptura 

[Seite 393]

sancta concordant priora cum novissimis, et quod temporibus Noah
promisit Deus, hoc nunc ipsa re facit.

Ham significat calentem et ferventem. Id nomen puto ei inditum a Patre
propter insignem spem, quam de minimo natu conceperat, quasi reliqui duo
frigeant ad hunc collati. Sicut Heua magnos triumphos agit, cum [1. Mose
4, 1] Cain nascitur: Eum enim putat reparaturum quidquid incommodi
accidisset. Sed primus est, qui generi humano novo modo nocet, siquidem
fratrem occidit.

Ad hunc modum Deus suo incomprehensibili consilio mutat etiam sanctorum
Hominum consilia. Ham enim, quem natum Pater divinabat insigni zelo prae
reliquis fratribus ad iuvandam Ecclesiam inflammatum iri, postquam
adolevit, est quidem fervens et calidus, sed in diversum: Incenditur
enim contra Parentem et Deum, sicut factum eius ostendit. Fatale igitur
nomen gerit, quanquam Pater, cum id ei poneret, non eo modo intellexit.

Haec est Prophetia Noah de suis filiis, qui orbem terrarum repleverunt.
Quod igitur ex Dei misericordia Germaniae illuxit verbum Euangelii, id
beneficio huius prophetiae de Iapheth fit; Itaque hodie impletur, quod
Noah tum praedixit. Etsi enim non sumus de semine Abrahae, tamen
habitamus in tabernaculis Sem, et fruimur promissionibus de Christo
impletis.

[9, 28. 29] Vixit autem Noah post Diluvium trecentis quinquaginta annis;
Et impleti sunt omnes dies eius nongentorum quinquaginta annorum, et
mortuus est.

Historia ostendit Noah mortuum quinquagesimo octavo anno post natum
Abraham. Itaque tam bono et praeclaro Magistro usus Abraham usque in
quinquagesimum annum potuit aliquid in religione proficere. Ac non
dubium est, quin Noah Spiritu sancto plenus hunc Nepotem singulari
studio et amore complexus sit, tanquam unicum haeredem promissionum Sem.

Floruit autem eo tempore posteritas Ham, quae propagavit idolatriam in
orientales regiones. Hanc vidit Abraham, sed non sine scandalo; Servatus
tamen est per Noah, quem ipse pene solus admiratus est, tanquam
reliquias primi Mundi. Reliqui obliti irae, quae in Diluvio grassata
erat, pium Senem etiam riserunt, praesertim autem posteritas Ham inflata
opibus et potentia. Haec etiam insultavit Patri Noah, et successu
dementata tanquam delyri Senis somnium derisit maledictionem de
servitute.

[Seite 394]

Caput decimum Genesis.

[Praefatio]

[10, 1] Hae sunt generationes filiorum Noah: Sem, Ham et Iapheth.
Natique sunt illis Filii post Diluvium.

Etsi hoc decimum caput in speciem sterile, et nullius usus esse videtur,
ac nos post tot Regnorum et Populorum mutationes nati, non habemus, quod
de singulis, qui hic numerantur, dicamus, Tamen non decet, ut silentio
id praetereamus.

Primum igitur est, quod Moses in hoc capite orbem terrarum post Diluvium
dividit in tres partes, iuxta tres filios Noah. Quanquam autem nostrae
quoque literae in tres partes orbem dividunt, Asiam, Europam et Africam,
tamen Moses ab hac divisione variat. Nam ad Europam etiam eam partem
adiicit, quam dicimus Asiam cum aquilone, quae usque ad mare
mediterraneum, qua Palestinam attingit, progreditur. Eam partem
aquilonarem una cum tota Europa tribuit filiis Iapheth, qui, sicut
numero plures sunt, ita etiam ampliorem locum occuparunt.

Alteram partem orbis terrarum facit hanc, quam vocamus Africam, quae
complectitur Aethiopas quoque et pertingit usque ad Herculis columnas.

Tertiam partem tribuit Sem, Iudaeam scilicet; sed non eam solam. Nam
addit Persida et alios tum orientales, tum meridionales populos.

Generatio Iapheth.

[10, 2] Filii Iapheth: Gomer, et Magog, et Madai, et Iavan, et Thubal,
et Mesech, et Thiras.

Iapheth relinquit ex se septem Filios: ac reliquorum nomina retinuit
Scriptura sancta, solius Thirae nomen intercidit nec usquam in Scriptura
invenitur.

Gomer est primus filius, hunc Hieronymus putat esse Galatarum patrem.
Sed mihi ea pars minor videtur, quam ut huic Patriarchae competat. Et
constat Galatas esse Germanos, sicut dicunt, quod adhuc hodie germanica
lingua, hoc est, Saxonum idiomate utantur.

quilini et non αὐτόχθονες, hoc est, non indigenae sint, tamen
de loco ideo non potest dubitari. Et usitatus est literarum g. et s. vel
c. symbolismus, sicut Italorum et Belgarum pronunciatio probat. Puto 

[Seite 395]

igitur Gomer habitasse cum posteris Cimmerium bosphorum, Maeotin et
vicina loca ad septentrionem.

[Hes. 38, 2] Magog qui sit, puto certum esse. Ezechiel capite 38.
nominat Gog et Magog. Significat autem Gog ‘tectum’. Itaque Gog
habentur pro Scythis, qui non vivunt in aedibus, sicut nos, sed tantum
sub tabernaculis seu tentoriis.

Sicut etiam hoc nomine Turci gloriantur, quod non magnifice aedificant,
sicut nos, qui ornamus Civitates magnificis aedificiis et extruimus
Arces tanquam perpetuo victuri. Hanc nostram sive curam, sive ambitionem
rident Turci, et sanctimoniae partem putant, habitare non splendide.
Itaque et vineas vastant, et aedificia splendida demoliuntur. Similem
vitae rationem sequuntur Aquilonares populi, quos Tartaros vocamus; hi
enim etiam tabernacularii, seu, ut Ebraei vocant, Magog sunt una cum
Scythis et aliis gentibus.

Madai noti sunt. Non enim dubium est, quin, sicut nomen etiam arguit,
sint Medi, quanquam certior ratio sumitur ex Historiis sacris, quae
Darium Madai vocant; hunc autem Medum fuisse etiam gentium historiae
testantur.

Iavan hauddubie est Ianus, unde locus Ianiculum. Etsi autem quibusdam
videtur Iones ab hoc dictos, tamen certum est Italiam quoque quondam
fuisse usam graeca lingua. Unde maritima loca appellata sunt magna
Graecia, et Pythagoram ibi docuisse historiae probant. Nihil igitur
prohibet, quin Iavan statuamus cum posteritate sua minorem Asiam, et
omnem a Cylicum sinu oram maris mediterranei usque ad extima Hispaniae
tenuisse. Ideo diserte post de eius filiis dicit, Divisas ab his insulas
maris; Nam mare mediterraneum multas Insulas habet. Ante Troiana tempora
quae Italiae ratio fuerit, ignoratur, itaque crebris mutationibus
iactata ea loca puto.

Thubal Hieronymus putat esse Hispanos. Sed mihi videtur ad Tartaros
[Hes. 38, 3] pertinere: fit eius mencio apud Ezechielem quoque, 38.

Mesech putat Hieronymus Cappadocas esse. Sed ex Psalmo apparet [Ps. 120,
5] esse Armeniam maiorem, ubi Gorgiani et Caspii sunt. Dicit enim
Psalmus se habitare cum habitantibus Kedar et Mesech. De Kedar autem
certum est esse eam Arabiam petream, quae postea Moabitas, Edomeos et
Ammonitas habuit. Horum aquilonare latus Mesech est. Ego libenter
dicerem ratione nominis motus, esse Moscomos, ac fieri potest, ut ex
Armenia in ea loca, quae nunc tenent, migraverint; Sicut saepe populi
migrarunt in alia loca, quae pulsis colonis occuparunt.

Thyras qui sint, ignoratur. Nam hoc nomen Scriptura nusquam repetit.
Hieronymus Thraces esse putat, ac vocabulum aliquomodo alludit.

Haec est posteritas Patris nostri Iapheth, quem etiam Poëtae norunt et
Iapetum appellant. Ex hoc sunt propagati omnes populi aquilonares, 

[Seite 396]

Medi, Scythae, Tartari, Cimmerii, Poloni, Vandali, Dani, Germani,
Graeci, Itali, Galli, Hispani. Toties autem mutatae linguae argumento
sunt, saepe mutatos habitatores esse.

[10, 3] Porro filii Gomer: Ascenas, et Riphath, et Thogarma.

Ascenas magno consensu Iudaei dicunt esse Germanos. Quanquam autem hoc
ex sacris literis probari non possit, tamen, quia nihil habemus [Jer.
51, 27] aliud, libenter admittimus. Meminit huius etiam Ieremias capite
51., quanquam nostra translatio non habet proprium nomen, sed
appellative reddidit. Eusebius Gotthos esse dicit; Sed hos Germanos
fuisse certum est.

Descendimus igitur nos Germani per totam lineam a Primogenitis Iapheth.
Quamvis autem haec non sit gloria coram Deo, tamen significatur, aliquod
fore Regnum huius Ascenas, siquidem primogenitus est. Deinde obscure
etiam hoc indicatur, futurum, ut veniat ad cognitionem Euangelii;
utrunque enim Primogeniturae privilegium est. Haec non obscura
significatio est, quod Deus hanc nationem misericorditer respexerit, et
singulariter voluerit honorare. Sicut etiam Historiae testantur
Germanicam nationem semper laudatissimam esse habitam.

De Riphath, sicut de Thiras, nihil extat amplius in sacris literis. Nec
gentilium literae aliquid habent, nisi quod Ripheorum meminerunt et
montium eodem nomine, in quibus fabulantur Gryphes aurum colligere. Sed
de montibus fabulosa esse nemo dubitat.

Quare hoc unum statuimus, fuisse hos quoque aquilonares populos, sed
deletos aut oppressos per Tartaros, sic enim solet Deus peccata Regnorum
[Amos 9, 8] punire. Sicut in Amos dicit: ‘Ecce, oculi domini Dei super
regnum peccans, [Dan. 2, 21] et delebo illud a facie terrae’. Et in
Daniele 2. cap.: ‘Qui transfert regna et constituit’. Manent igitur
utcunque regnorum nomina, sed habitatores delentur et pereunt propter
peccata. Sic Turca devoravit Graeciam, Gotthi Hispanos, et tamen manent
nomina vetera. Hic cursus rerum in Mundo est, sunt autem haec scripta
pro honore scripturae sanctae.

[Hes. 27, 14] Thogarma quis sit, nemo novit. Meminit eius Ezech. cap.
27. et recenset inter populos aquilonares. Mihi videtur ad Tartaros
pertinere. Quidam divinant Phryges esse, et querunt affinitatem nominis
in Tygrane; sed quantam haec valeant, penes Lectorem sit.

[10, 4. 5] Filii autem Iavan: Elisa et Tharsis, Kitthim et Dodanim. Ab
his divisae sunt Insulae gentium, in regionibus suis, unusquisque
secundum linguam suam et familias in nationibus suis.

[Hes. 27, 7] Elisa Hieronymus Aeoles esse censet; sed opinor fuisse
ampliorem ditionem: meminit Ezech. 27.

Tharsis Cyliciam dicunt, in qua civitas Tharsus, Pauli Patria, neque ego
repugno.

[Seite 397]

Kitthim in Scriptura sancta sunt celebres, ac fere redditur pro Italia.
Sed meo iudicio proprie Graecia est, cum vicinis littoribus Italiae et
Galliae. [4. Mose 24, 24; Jes. 23, 1] Meminit huius Bileam, Num. 24.
‘Venient naves ex Kitthim’. Item Zacharias cum praedicit vastationem
Tyri et Asdod per Alexandrum futuram.

Ac Macedonia nomen habet a Kitthim. Nam litera M. apud Ebraeos
praepositiva si cum Kittim componatur, facit Makittim, quam nos
Macedoniam appellamus. Sed inquies: Cur Graecia a Macedonia haberet
nomen, quae ignobilis Graeciae reliquae pars est? Respondeo: haec
ignobilis pars Monarcham totius orbis terrarum protulit. Recte igitur
celebratur tanquam caput Graeciae, siquidem totius orbis caput est.

Dodanim interiisse puto. Nam si ab hoc dicti sunt Dodonei, Iovis templo
celebres, nimirum hic ceu unus parvus ramulus de toto Imperio relictus
est, sicut Roma hodie quantula particula est amplissimae monarchiae,
quae fuit?

Hi igitur filii Iavan fuerunt maximi Reges, et sine dubio ab Avo Iapheth
recte instituti in religione ac sanctissimi Viri, praesertim usque ad
illud tempus, quo populus Iudaeorum certa lege a reliquis gentibus
discretus est.

Quod autem dicit, divisas ab his insulas maris, significat eos fuisse
peritos navigationis, quam sine dubio didicerunt sumpto exemplo ab Arca.
Quia autem stabilivit Deus regnum eorum, existimo retinuisse eos cultus
veros a Patribus acceptos et usurpatos in Ecclesia. Nam impiorum et
Idolatrarum regna non constituit Deus, sed evertit. Quod Plinius1�
dicit quasdam insulas emersisse ex mari, id an verum sit, nescio; Mihi
videtur verisimilius esse, quod ab hominibus navigandi peritis sunt
inventae et habitatae, Sicut hic Moses indicat.

Haec est posteritas Iapheth, in qua sine dubio sanctissimi Patres
fuerunt, qui suam posteritatem et spiritualiter et corporaliter recte
gubernarunt erectis Altaribus in iis locis, in quibus habitarunt. Quia
enim lex de cultu in certo loco nondum erat posita, liberum erat ubique
sacrificare, sicut hodie ubique orare liberum est.

Sed paulatim degeneravit posteritas in Idolatriam et ceperunt adorare
solem, stellas etc. Haec ipsa idolatria a vera invocatione sine dubio
sumpsit originem, Sicut semper ex vera pietate nascitur superstitio. Nam
pii Parentes docuerunt Filios orare oriente sole et gratias agere pro
tam pulchro lumine, quo non solum illustrantur, sed aluntur quoque
omnia; sed posteritas in idolatriam haec vertit. Sicut Chaldaei postea
adorarunt ignem, sicut Turcae usurparunt Circumcisionem, Et nos ab
Apostolorum doctrina deflectentes incidimus in detestandam Idolomaniam,
quam impia Pontificum turba propter 

[Seite 398]

questum uberem in Ecclesiam invexit. Semper enim fidem piorum stulta
imitatio impiorum secuta est, quae omnis calamitatis in Ecclesia fons et
origio fuit.

Sed Maiores fuerunt magni et praestantes viri, inter quos Ascenas noster
singularis Heros fuit, pietate insignis et manu quoque promptus. Ac
Germania hodie praeter alias dotes, quas habet insignes, etiam luce
verbi clara fruitur, quod summum donum est, ac beati sunt, qui eo sancte
utuntur.

Singulariter autem notat Moses linguas et familias horum distributas
fuisse in certo loca, ostendens, hoc modo constituta imperia. Hoc sine
dubio ab ipso Patre Noah factum est, qui hunc in Asiam, illum in
Graeciam alium in Italiam navigare iussit, et ibi respublicas et
Ecclesias instituere. Ac obedientes Filii et Nepotes senserunt
benedictionem Domini. Itaque haec exempla nobis proponuntur insignis
obedientiae erga parentem Noah, et diligentiae singularis in
constituendis Ecclesiis et regnis, Deinde etiam concordiae verae, qua et
Ecclesiae et respublicae floruerunt, donec sceleratus Ham orbem terrarum
perturbavit, sicut in sequenti capite audiemus.

Utile autem esset, quoniam Historiae hae interciderunt, scire
etymologias istorum nominum. Non enim incertam rationem sanctos Patres
secutos esse iudico, Spiritu sancto plenos, et praevidentes futuros tum
in Ecclesia, tum rebuspublicis eventus. Ac supra aliquoties indicavimus
similia exempla; Ubi aut temporum, aut negotiorum rationem nomina
ostendunt. Sed quoniam interciderunt Historiae, etsi etymologias
possemus scrutari, tamen divinandum esset de ratione etymologiarum.

Gomer significat finientem, seu finem, seu consummationem. Itaque
singularis quaedam isto tempore calamitas incidisse videtur, ut putarent
iam actum esse de Ecclesia. Sed frustra cogitamus de ignotis; itaque
hanc curam ociosis committimus.

Generatio Ham.

[10, 6] Filii autem Ham: Chus, et Misraim, et Phut, et Canaan.

Profecto mirum est, quod prius posteritas impii ham recensetur, quam
[Matth. 19, 30] benedicti Sem. Sed fit hoc fortasse secundum dictum
Christi in Euangelio, quod in regno Dei novissimi fiunt primi. Ad hunc
modum, sicut hic Ham ponitur inter Iapheth et Sem medius, Ita videmus
impios in medio Ecclesiae quasi seminatos, optimum et praestantissimum
locum obtinere.

Ad hoc accedit, quod non contenta Ham posteritas sorte sua est, sed
invadit etiam generationem Sem et Iapheth. Nam occupavit non solum
orientales et aquilonares aliquas partes, sed etiam meridionales. Nam
Chus sunt Aethiopes, quos hodie vocamus; tenent non solum mediterranea
Austri, sed etiam maritima. Mizraim Aegyptum esse non dubium est.

[Seite 399]

De Phut nihil certi extat. Itaque hunc quoque propter peccatum cito
periisse puto. Commentarii scribunt esse Libyos seu Aphros, hoc est,
Aphricam, qua attingit mediterraneum, Numidiam, Mauritaniam et
Cyrenaicam. Ac in Numidia dicunt esse flumen nomine Phut.

Canaan est omnium celeberrimus, quod occupavit illud Regnum, quod postea
filiis Israel est traditum. Vide autem, quae verae Ecclesiae in hoc
mundo fortuna sit. Ham a patre Noah maledicitur, contra Sem et Iapheth
benedicuntur. Sed an non eventus contrarii sunt? Nam Canaan, filius Ham,
optimam et praestantissimam portionem terrae possidet, Nam in terra
Canaan paradisum fuisse credo, et solus ille locus est, in quo postea
Deus voluit Ecclesiam et populum suum esse. Has orbis delitias dum Ham
cum sua posteritate possidet, Ecclesia interim affligitur et eget, Et
tamen non perpetua est impiorum fortuna; ad extremum enim Canaan misere
vastatur, populus autem Dei triumphat.

Nomen Canaan fatale est, significat enim mercatorem; Ac semper in mundo
emporia fuere celeberrima. Itaque Tyrus et Sidon huic toti Regno nomen
dedere, in quibus mercatores habitarunt. Nec sunt alia emporia, quae in
sacris literis magis celebrantur. Et gentilium quoque historiae
ostendunt per totum orbem has urbes fuisse celeberrimas. Nam Carthago
[Hes. 26, 17] colonia earum fuit, et Ezechiel appellat Tyrum
fortitudinem maris, seu Dominam.

Ham igitur excepta Arabia, sinu Persico et Indico, totum latus
meridionale tenuit, praestantissimam partem orbis terrarum. Ubi igitur
maledictio mansit? Haec dilata, non ablata est, ut implerent mensuram
suam impii, et magis redderentur securi. Contra Ecclesia subiicitur
afflictionibus, ut tanto firmius retinere aeterna bona et veram
benedictionem possit.

[10, 7] Filii autem Chus: Seba, Hevila et Sabtha, et Rama, et Sabtecha.

Hi quinque Aethiopis filii occuparunt Arabiam felicem, sinum Persicum
[1. Mose 2, 11] et sinum Indicum, ubi Hevila est, Gen. 2. Seba dicunt
adhuc esse celebrem Aethiopum urbem.

Filii Rama: Scheba et Dedan.

Rama seu Raëma est pater Arabiae felicis: eius filius Scheba tenuit
ditissimam meridiei regionem, quae prae coeteris terrae partibus in
Historiis maxime celebratur. Quid multa? Sem et Iapheth steriles arenas
sortiuntur, palustria et inhospita loca, Ham autem tenet reliquias
Paradisi, ubi nihil quam aromata, aurum, gemmae nascuntur.

Accidit autem hoc certo Dei consilio, qui impiis omnium rerum largitur
copiam, sicut etiam avare eam querunt et apponunt cor ad tale studium.
Igitur non sinit Deus ipsorum conatus frustra esse. Interim filii Dei
esuriunt, sitiunt, algent, suspenduntur, comburuntur. Cur hoc? Nimirum
ut intelligamus 

[Seite 400]

nobis alias opes in verbo promitti, et per filium Dei partas esse; has
cum impii negligant, occupantur corporalibus, quae affluunt eis,
siquidem tanto studio eas querunt.

Sic Romanum Imperium incredibili potentia Deus cumulavit. Turcae hodie
mirabili successu fines suos amplificant. Hoc Dei consilio offenduntur
infirmi Filii; itaque aegre ferunt, cum impios florere vident, qui Deum
et homines rident, se autem in luctu esse, et calamitatibus tantum non
opprimi. Sed Deus sic solet ab initio mundi, sicut Patriarcharum
primorum exempla testantur. Cain homicida primus aedificat civitatem,
Ham optimam terrae partem sortitur.

Quid igitur mirum, si hodie quoque Turca et Pontifices sint felices?
[Ps. 92, 8] Omnibus enim seculis ita in mundo compertum est, quod impii
florent ‘sicut [Ps. 73, 13] foenum terrae’. Contra pii flagellantur
quotidie, Sicut egregie Psalmus 73. concionatur. Sed, dum sic florent,
vere ponuntur in lubrico, ut praecipitentur ad interitum.

[Luk. 16, 21] Grave fuit Lazaro intueri in tantis doloribus divitem
affluentem omnium rerum copia; Sed spectaculum, quod post mortem in
inferno Dives ille exhibet, an non miserrimum est? Non igitur offendamur
ista impiorum felicitate: Aperiamus oculos spiritus, et cogitemus, frui
eos transituris et fallacibus bonis in hoc mundo. Nos autem, qui
affligimur, et in timore Dei vivimus, habemus spem aeterni Regni, ubi e
contra impii aeternis subiicientur poenis.

Nimrod.

[10, 8] Porro Chus genuit Nimrod: ipse coepit esse potens in terra, et
erat robustus Venator coram Domino. Ab hoc exivit proverbium: Quasi
Nimrod robustus venator coram Domino.

Nimrod non numeratur inter reliquos filios Chus, quod forte ex scorto
natus est. Huius historiam Moses diligenter explicat et celebrat eum
prae omnibus Noah posteris. Sicut enim de filio Cain, Hanoch, ante
Diluvium commemoravit, eum primum fuisse, qui affectaret Imperium et
aedificaret Civitatem, quam suo nomine voluit appellari, et quam eo loco
sitam puto, qua post diluvium Babel (Nam, sicut etiam ethnicorum
Historiae testantur, pulcherrima eius loci planicies fuit): Ita post
Diluvium primus Nimrod quesivit orbis terrarum Imperium, nec contentus
meridionali parte, extendit manus ad Orientem, qui ad Sem spectabat.
Igitur Moses diligentius eius historiam explicat, ut quasi eminentiore
in loco magis conspicuus esset ad terrorem impiorum, et consolationem
piorum.

Nomen fatale est. Nimrod enim dicitur a Marad, quod significat
apostatare et rebellare: Sive quod invaserit bello fratres, et maxime
piorum 

[Seite 401]

familias, ut amplificaret fines suos, Sive quod Natio haec tum ceperit
desciscere a Filiis Sem et religione eorum, ac quesierit sibi singulare
Imperium supra omnes filios Noah.

Ideo Moses addit: ‘Ipse cepit potens esse in terra’, Non iussu
divino nec voluntate patrum Sem et Arphachsad, sed per tyrannidem. Non
autem sine caede et sanguine putabimus haec gesta esse. Hic igitur
primus sive Turca sive Papa fuit in terra post Diluvium. Fuit enim eius
manus contra omnes tum Ecclesias, tum Politias, donec per tyrannidem
sibi paravit Imperium, quod tamen non ad ipsum sed ad Sem pertinebat,
sicut etiam sacerdotium. [Joh. 8, 44] Sed filium Diaboli oportuit patris
similem esse, Satan enim homicida est.

Porro potentem in terra esse, non est per se malum; licuit enim ei suo
loco regnare, ac tenuit sine dubio optimam partem terrae, Sed non
contentus suis finibus invadit vicinos.

Et quod pessimum est, non vult tantum esse fortis Venator in terris, sed
etiam coram Domino, hoc est, non tantum in Politia voluit esse potens,
sed etiam Regnum tenere voluit in religione, eam invadit, et in ea
tyrannidem exercet, sicut Papa hodie. Hanc tyrannidem qui habet, non
sicut venatores sectatur lepores, cervos, apros, sed insidiatur iustis,
sanctis, Prophetis et sacerdotibus Dei, hos venatur, capit et occidit,
qui cari Deo sunt, qui fidem habent, in quibus Deus ipse per Spiritum
suum habitat.

Nam quis de illo dubitabit, quin sancti Patres habuerint semper coetus
suos et conventicula sua, ubi docerent Iuventutem, ubi concionarentur,
orarent, prophetarent, laudarent Deum? Non enim Ecclesia sine verbi
assiduo usu existere potest, et semper habuit Ecclesia Sacramenta sua
seu symbola gratiae, et ceremonias. Sic Habel et Cain ad sacrificia a
Patre assuefacti, qui tum cultus Dei erat, sacrificabant. Ad hunc modum
Sem conventicula, conciones, cultus, sacrificia et alias ceremonias
habuit, quae usque ad Abraham durarunt.

Haec, quae Sem administrabat a Deo iussus, invadit Venator hic, et non
contentus tyrannide in Republica, etiam in Ecclesia vult dominari,
Erigit novos cultus, eos qui coram Deo sunt, opprimit. Nam Moses diserte
distinguit duos conspectus, alterum coram Deo, alterum coram hominibus.
Quod igitur coram Deo bonum et iustum est, id mundus semper iudicat
malum et iniustum.

Sic Nimrod in suis oculis et coram toto Mundo habitus est, quod coram
Deo sit fortis Venator, hoc est, est habitus pro Sacerdote summo, pro
capite Ecclesiae, et omnino talis, qualem se hodie Papa vult haberi. Nam
oculi carnis Papatum non possunt iudicare, quod malus sit. Qui autem
Spiritum sanctum habent et verbum retinent, hi iudicare possunt. Sicut
autem Papae hoc nostrum iudicium intolerabile est, vult esse caput
Ecclesiae. Ita Nimrod quoque hunc titulum ferro et vi sibi vendicavit,
quod voluit coram Deo esse sortis venator, hoc est, Dominus in Ecclesia.

[Seite 402]

Ad hunc modum pingit Scriptura tyrannum, qui non tantum aliena Regna,
sed religionem quoque invadit, idque pulcherrima specie, ut nemini
subolescat, hoc agi, ut coram Deo venator sit, seu, ut in Ecclesia
dominium querat, Sicut Papa fecit, qui se servorum servum appellavit.

Hac specie Nimrod quoque texit consilia sua, ut haberetur pius, clemens,
reipublicae utilis et Ecclesiae necessarius, alioqui non erat habiturus
tantum applausum vulgi. Sed vere Nimrod est, apostata et tyrannus,
vexator et direptor generis humani, ac postea persecutor et occisor
sanctorum Hominum et verorum Sacerdotum, qui conati sunt ei titulum tam
magnificum eripere et hominum saluti consulere. Nam Pii, qui verbum
retinent, nec possunt nec debent impiorum consilia et conatus
dissimulare. Hoc cum faciunt, intentatur eis gladius et arman, et
exercetur iniusta tyrannis in Ecclesiam.

Quod igitur Nimrod appellatur venator, hoc neutiquam intelliges de illa
usitata Principum venatione, cui tamen quidam insano studio sic
indulgent, ut etiam seriis negociis eam anteponant et malint strenui
Venatores quam sapientes Gubernatores aestimari. Sed ostendit Moses
Nimrod homines, non feras venatum et persecutum, ac praecipue eos, qui
Ecclesiam gubernabant doctrina.

Hic igitur Titulus addendus erat impiorum Principum titulis et pingendus
in ipsorum insignibus, Sicut Moses facit, qui ab hoc dicit natum
Proverbium, Quasi dicat: hic postea generalis titulus fuit omnium
Tyrannorum et Principum. Huius enim exemplum secuti non solum invaserunt
Respublicas et Regna, ut augerent dignitatem et potentiam suam, sed
etiam usurparunt ius in Ecclesiam. Sicut nostro tempore Moguntinus
Episcopus, praeterquam quod expilavit Episcopatum suum, etiam Ecclesias
perturbat, dum sanam doctrinam excludit et cogit homines ad impios et
idolatricos cultus.

Vocat autem Moses ‘Robustum Venatorem’, cui nemo resistere potuit.
Habent enim cum apostasia et perfidia coniunctam potentiam Tyranni, qua
muniti facile perficiunt quod volunt. Mihi non dubium est, quin Moses
voluerit hac quasi pictura complecti Legendam omnium tyrannorum, qui
etiam posterioribus temporibus in Rempublicam et Ecclesiam erant
grassaturi, quod vocat Nimrod potentem persecutorem sanctorum Dei et
hostem verbi ac Ecclesiae. Quae sequuntur, pertinent ad descriptionem
Regni, quod Nimrod sibi paravit.

[10, 10] Fuit autem principium regni eius Babel, et Erech, et Acad, et
Calne in terra Sinear.

Vide, pessimus nebulo primo invadit populum Dei, et eam lineam, ex qua
erat nasciturus Christus, Huic enim, sicut supra diximus, obvenit post 

[Seite 403]

Diluvium Iudaea cum orientalibus regionibus. Notum autem est, quod terra
Sinear vocatur planicies, in qua postea aedificata est Babel, quae fuit
principium regni Nimrod.

� tanta dicit fuisse magnitudine, ut habuerit quadraginta sex Curias
et plebes. Et Aristoteles2� autor est, Babylonem non Civitatem, sed
Provinciam fuisse, cinctam muro. Itaque nihil mirum, si tanta Civitas in
quatuor principales seu partes, seu ordines distributa fuit. Sicut Roma,
distributa fuit in Patritios seu senatum, Equites, Plebem et Colonos, Et
Hebron ideo kiriath Arba vocatur, quod fuerit Tetrapolis.3�

Ad hunc modum praesentem locum quidam exponunt, Sed movet me, cur hanc
sententiam non sequar, quod video in Prophetis Calnen celebrari, quae
postea Seleucia vocata est, in quam Seleucus transtulit emporium ad
debilitandam et exhauriendam Babylonem. Absurdum autem fuerit somniare,
quod Seleucia fuerit pars Babylonis, a qua longe fuit dissita. Itaque
etsi de Erech et Acad, quid sint, nihil possim ostendere, tamen
sententiam de Babel tetrapoli non sequor.

Et nobis satis est scire, quod Babylon aedificata sit a Nimrod, forte eo
in loco, quo prius Cain aedificaverat civitatem Hanoch. Item, quod
Babylonium regnum ceperit per Nimrod, id paulatim ea incrementa sumpsit,
ut a Daniele numeretur prima Monarchia. Sicut autem regna sua quasi fata
habent, quibus moriuntur, Ita Historiae sacrae ostendunt, regiam
dignitatem translatam postea ad Niniven et Assyrios, quanquam inde
quoque rursus ad Babylonios devoluta est.

Queritur autem hic, an Babel aedificata sit ante istam celebrem Turrim,
quam excitaverunt filii Ham in terra Sinear? Ego etsi certi, quod dicam,
nihil habeam, tamen sentio Nimrod fuisse autorem eius aedificii, ut sibi
pararet aeternum nomen in Mundo et apud posteros. Postquam autem
divinitus confusam et impeditam hanc aedificationem vidit, confusis
linguis, tum demum cepit aedificare civitatem Babel. Atque hanc
sententiam ut sequar, facit appellatio Babel. Hoc enim nomen ex eventu
inditum Civitati esse res arguit.

Habemus ergo iam primum Regem et Imperatorem mundi, qui, etsi est hostis
Ecclesiae et Dei, tamen totius Orientis imperium occupat

[Seite 404]

[10, 11. 12] De terra illa egressus est Assur, et aedificavit Nineven,
et Rehoboth-Ir, et Calah, Ressen quoque inter Niniven et Calah, haec est
Civitas magna.

Postquam Babylonium regnum confirmatum est, succedentibus temporibus
Assur inde egressus aedificavit ipse quoque civitatem Niniven, cuius
etiam Gentium historiae meminerunt, ac translatum in eam est Imperium
totius Orientis. Sed qua occasione et quibus temporibus Babylon vastata
sit, nusquam extat.

[Jona 3, 3] Faciunt autem Niniven quoque Tetrapolin, ac Ionae historia
ostendit amplissimam fuisse Civitatem, cuius hodie Europa similem non
habet. Quod si fuit tetrapolis, Ninive fuit ceu meditullium et optima
pars Civitatis, in qua aula fuit. Rehoboth fuit negociatorum, Ir
senatus, Calah autem colonorum. Ab his partibus Ressen fuit aliquantulum
semota, in qua habitaverunt hortulani. Nihil enim habemus certi,
coniecturas sequimur in tanta vetustate.

De Assur quoque disputatur, An is sit, qui numeratur in genealogia Sem,
an vero alius? Ego quanquam certi nihil possum polliceri, tamen, si
liceret divinare, ita existimarem Assur, filium Sem, de terra Babylonis
egressum, sicut postea Abram exivit de terra Chaldaeorum, vocabatur
Abraham divinitus, nec deserebat patriam sponte.

Assur autem improbitas et furor impiae generationis Ham exire coegit,
quod non potuit ferre impios cultus et idolatriam posterorum Ham. Cessit
igitur furori eorum et coniunxit se cum nostris Maioribus, cum
posteritate Iapheth, ut his aliquanto esset vicinior, et aedificavit
Nihiven. Ideo Dominus Niniven dilexit, sicut apparet ex Ezechiele et
Iona, ac ornavit eam, ut esset [Hes. 31, 9] Monarchia, Ideo comparat eam
Ezechiel formosissimae arbori et late patenti.

Tandem ad has reliquias Sem etiam Ionas missus est, ac conversa Ninive
egit poenitentiam et agnovit Dominum ac servata est. Nec temere [Jona 3,
3] est, quod Ionas eam appellat civitatem Dei magnam. Nam quod ideo Dei
civitatem appellet, ut Iudaei somniant, quod magna fuerit, hoc valde
ridiculum est. Quicquid enim Deus facit, magnum est, etsi id tantum ad
unum hominem pertineat. Ideo potius Dei civitas appellatur, quia habuit
veram religionem, et divinitus conservata est, propter bonum virum
Assur, qui impatiens Idolatriae deseruit priscam Babylonem, et migravit
in aquilonares partes ad Iaphithas, atque ibi collegit Ecclesiolam.

Haec coniectura mihi prae aliis placet de hoc Assur, qui exivit e
Babylone vitans scandalum idolatriae et cogitans de Ecclesia sanctae
posteritati relinquenda, Nam cum historiae nihil de hac re doceant,
praeter coniecturas nihil habemus.

[1. Mose 10, 10] Quia autem, sicut supra de Babylone, ita hic quoque de
Ninive dicit aedificatas cum ea alias tres civitates, Rehoboth, Ir et
Calah, Nunc in eam cogitationem deflecto, quod Tetrapoles non fuerint
unus aliquis locus muro 

[Seite 405]

uno cinctus, sed quatuor Civitates in diversis locis, quae tamen ab uno
Principe gubernatae sunt.

�, et agnoscunt eundem Dominum. Sic Calne quae Seleucia est, potest
esse tetrapolis Babylonis. Apud nos Elvecii habent multas et potentes
Civitates, sed unum omnium consilium est, Sicut Amphictionicum apud
Graecos, fortasse ad hunc modum tetrapoles fuerunt in regno Babylonio et
Assyrio.

Ac Assyrium magnifice commendatur in Scripturis, non solum propter
politicam administrationem, sed magis propter religionem, et quod unius
Ionae ad eos missi concionibus credidit. Habuit autem non tantum Regem
et Monarcham, sed etiam alios ordines Principum, Sacerdotum etc. Hi si
nostrorum Principum, Cardinalium, Episcoporum fuissent, similes, non
solum non admisissent Ionam, sed etiam occidissent. Ac pia posteritas
Sem, etsi degeneraverat, tamen verbum amplexa in viam rediit, et Dominus
eam recepit in gratiam.

Postea iterum degeneravit, sic enim solet, ex Angelis fiunt Diaboli, ex
[Jes. 37, 22] Ecclesia haeretici. Itaque vastata est, sicut minatur
Esaias capite 36. forte sub Asserhaddon, filio Sanherib, dissidentibus
inter se filiis post interfectum patrem, et monarchia Babylonem
translata est, non ad illam veterem a Nimrod aedificatam, quae vastata
est, sed ad novam Babylonem, cuius primus Monarcha Nebucad Nezar
vastavit regnum Iuda.

[10, 13. 14] At vero Mizraim genuit Ludim, Anamim, Leabim, Naphtuhim
Pathrusim et Casluhim, de quibus egressi sunt Philistim et Caphthorim.

Haec quoque maxima ex parte nuda nomina sunt, et quasi cadavera seu
Regionum seu populorum. Ludim putant Lydos esse, Leabim Libas. [Jes. 11,
11] Pathrusim iudicantur esse qui Esaiae 11. vocantur Pathros, hodie
fortasse sunt qui Africae partem colunt, aut sicut alii opinantur,
Numidae et Mauritani, nam apud Esaiam cum Aegyptiis coniunguntur.

Quod Iudaei nugantur, Pathrusim et Casluhim commutasse uxores, et ex eo
adulterio egressos, hoc est, natos Philistim et Caphthorim, ineptum est
figmentum. Non enim de generatione, sed de migratione intelligendum est
verbum egrediendi, quod Philistim et Caphthorim noluerint cohabitare
Pathrusinis et Casluhimis. Fingunt autem haec Iudaei ad celebrandam suam
gloriam, quanquam contra grammaticam, Egredi enim non significat ex
adulterio nasci.

Habemus iam tres Plagas orbis terrarum, Aquilonem, Occidentem et
Meridiem, restat Oriens.

[Seite 406]

[10, 15 –20] Canaan autem genuit Zidon Primogenitum suum, et Heth,
Item Iebusi, Emori, Girgosi, Hivi, Arki, Sini, Arvadi, Zemari et
Hamathi. Hinc sunt propagatae familiae Cananaeorum, Fuit autem terminus
Canaan, si venias a Sidone per Gerar usque ad Gazan, et si eas per
Zodomam, Gomorram, Adama et Zeboim usque ad Lasan. Hi sunt filii Ham cum
cognationibus, linguis, terris et gentibus suis.

Zidon notus est. Hethitas, Iebuseos, Emoreos, Girgoseos, et fortasse
alios quoque Moses vidit, Sed postea excisi sunt a populo Dei partim,
partim a gentibus aliis ea loca occupantibus. Zemari nota est, Sicut
Hemath quoque, quae est Antiochia.

Hic mihi ad superiora verte oculos atque animum. Canaan maledictus est
ab avo Noah, Sed hic non solum superat liberorum multitudine, sed etiam
praestantissimum in toto orbe terrarum locum occupat. Nam populi qui hic
recitantur a Mose, reliquerunt eam portionem, quam pater Ham
occupaverat. Ei enim obvenerat meridionalis plaga, Haec autem portio
obvenerat cum oriente pio Sem. Sed impiorum fortuna in hac vita semper
melior est quam piorum, Itaque posteritas impii Ham, quae tamen
maledicta erat, benedictam Sem posteritatem finibus suis pepulit, et
occupavit Palestinam, Syriam et vicina loca usque ad Babylonem.

Haec argumento sunt: Non esse Hominem conditum ad hanc vitam, Nam cum
impiis tam sit bene in hac vita, restat alia vita in qua affligentur.
Sicut e contra pii in alia vita sentient afflictionum, quas hic
sustinent, aeternam compensationem.

Mihi non dubium est terram Canaan fuisse delitias totius orbis terrarum.
Itaque facile illis accedo, qui eo in loco fuisse ante Diluvium
paradisum putant. Nec peccat qui credit, eo ipso in loco, quo Christus
mundo vitam sua morte restituit, fuisse arborem, quae Homini decepto per
Serpentem exitium attulit.

Non tamen perpetua fuit Cananeorum felicitas, dederunt enim impietatis
poenas eiecti et excisi per populum Dei. Hunc enim triumphare tandem
oportet, Quanquam manserunt quaedam impiorum reliquiae, Sicut in carne
nostra, etiam cum iustificati sumus, reliquiae peccati manent, ne
scilicet simus otiosi, sed habeamus exercitia pietatis.

Terminus a Zidone usque ad Gazam complectitur littus maris mediterranei,
ornatum opulentissimis et pulcherrimis civitatibus. Zidon ad aquilonem,
Gaza ad meridiem posita est. Non longe a Zidone Tyrus fuit nobilissimum
totius Asiae emporium. Inde ad occidentem sunt Ptolemais, Cesaraea,
Apollonia, Ioppe, Azotus etc. Sodoma fuit terminus ad Orientem. Lasam
putant esse quam Romani appellarunt Cesaraeam Philippi in tribu Dan.

[Seite 407]

Generatio Sem.

[10, 21. 22] Ipsi Sem quoque nati sunt filii, Patri omnium filiorum
Eber, fratri Iapheth maioris. Filii Sem: Elam et Assur, Arphachsad, Lud
et Aram.

Hic questionem movent, Cur Sem nominetur pater omnium filiorum Eber, cum
tamen non sit filius Sem, sed pronepos ipsius Arphachsad, qui est
tertius filius Sem? Ac Iudaei fere in eam sententiam disputant, quod hoc
ideo fiat, quia ab hoc Eber populo Dei nomen sit inditum, ut vocentur
Ebraei. Quanquam mallent hanc appellationem ab Abraham deduci, sed mihi
haec videtur verior sententia. Hic Eber fuit pater ipsius Peleg, cuius
tempore, ut Moses postea commemorat, linguae ceptae sunt dividi,
aedificante Nimrod et posteris Ham turrim Babylonicam.

Dictum autem supra est, Assur egressum ex terra Sinear eam ob causam,
quod consentire in idolatricos cultus a Nimrod institutos noluerit.
Itaque cum non posset inter Idolatras securus vivere, declinavit ad
Aquilonem, ubi posteritas pii Iapheth erat.

Ut igitur inter filios Sem esset differentia, Moses Sem Patrem omnium
filiorum Eber vocat, ut sciretur ex posteritate Eber nasciturum
Christum. Haec tanta dignitas est, ut reliquos, quanquam ipsi quoque
dignitate praestent, nolit censeri filios Sem prae hoc Eber, Christi
parente.

Elam Persae sunt, nobiles non tantum, quod Monarcham habuerunt, summum
principem Cyrum, sed quod habuerunt cognitionem Dei et verae religionis,
a Daniele ostensam.

Arphachsadi nomen fortasse imitati sunt Graeci in nomine Arbaces, quo is
dictus fuit, qui Sardanapalum vicit.

Assur sunt Assyrii.

Lud putant Lydios, Sed supra Ludim in posteritate Canaan Lydii dicti
sunt.

Aram Syria est. Notum autem ex historiis est eam esse duplicem, alteram
Mesopotamiae, alteram Phoeniciae, Hinc et Armeniam dictam putant.

[10, 23] Filii Aram: Uz, Hul, Gether et Mas.

[Hiob 1, 1] Hi sunt ignoti nobis, Nisi Uz, ex cuius terra Iob fuit.

[10, 24. 25] Porro Arphachsad genuit Selah, et Selah genuit Eber, quoque
nati sunt duo filii, Nomen unius Peleg, nam in diebus eius divisa est
terra, et nomen fratris eius Iaketan.

Eber est quartus a Sem, Hic post Sem maxime celebratur, quod ipse quoque
sit inter maiores Christi. Huius tempore accidit, ut Nimrod ex
meridionali plaga irrueret in Orientem, et piam posteritatem inde
eiiceret, Itaque boni Patriarchae mutarunt sedes, sicut de Assur supra
diximus.

[Seite 408]

[10, 26 –30] Iaketan autem genuit Almodad, Saleph, Hazarmaveth, Iarah,
Hadoram, Usal, Dikela, Obal, Abimael, Seba, Ophir, Hevila et Iobab,
Omnes isti filii Iaketan. Fuit autem habitatio eorum a Mesa, si pergas
ad Sephar, montem orientis.

[10, 31. 32] Hi sunt filii Sem, secundum familias suas et linguas suas
et terras et gentes suas. Hae itaque sunt familiae filiorum Noah
secundum generationes suas in populis suis, Et ab illis divisae sunt
Gentes in terra post Diluvium.

Hi omnes sunt Indici populi, nobis ignoti, quod India plane ex omnibus
totius terrae partibus nobis minime sit cognita, Alioqui fortasse
similitudo nominum quaedam patefaceret, quanquam illa quoque hac aetate
mutantur a navigatoribus.

Mons Sephar forte est Ararat, seu Imaus. Haec nomina cum lego cogito de
miseria humani generis. Etsi enim habemus praestantissimum donum
Rationis, tamen sic calamitatibus obruimur, ut non solum originem
nostram et seriem Maiorum nostrorum, sed etiam ipsum conditorem Deum
ignoremus. Inspice enim Historias omnes gentium, si solus Moses non
esset, quam tu scires hominum originem?

Aristoteles, homo acutissimus, quem etsi cum Cicerone libenter confero,
tamen ingenii laude superiorem fuisse existimo (Nam Ciceronis studia
reipublicae negociis non parum sunt impedita), Hic, cum de hominis
origine cogitat, violentia quadam ab ipsa ratione eo impellitur, ut
statuat nec primum, nec ultimum esse Hominem. Platonem non iudico de hac
re serio disputasse, sed suorum temporum Philosophos voluisse ridere,
igitur eius testimonio hic non utor.

Sed si Aristotelis sententiam, qui serio de his rebus cogitavit,
sequaris, quae ibi sequentur absurda? Primum enim inevitabili
consequentia sequetur, quod Anima sit mortalis.) Philosophia enim non
solum nescit aliquod infinitum in potentia, sed simpliciter plura
infinita dicit esse impossibilia, sicut vacuum et dimensionum
penetrationem. In actu infinitum agnoscit, sicut videmus transeuntes et
venientes homines, tam longa annorum serie, quam Aristoteles putat esse
potentia infinitam. Haec scilicet nostrae rationis est sapientia, ut
nostram nesciamus originem, si absit verbum.

Sicut autem ingenio Aristotelem Ciceroni antepono, Ita Ciceronem video
de his ipsis rebus disputasse multo prudentius. Cavet enim sibi ab hoc
loco de infinito, tanquam a periculoso scopulo, et arripit locum
religionis, hoc est, transfert disputationem ad Creaturae
considerationem, quae aliquo modo iudicari a ratione potest. Videt tam
concordes superiorum motuum rationes, videt certas temporum vices,
certas formas terra nascentium, videt Hominem ad id conditum, ut et
intelligat haec et iis fruatur.

[Seite 409]

Itaque eo deflectit sententiam, ut statuat: et Deum esse aeternam
mentem, cuius providentia omnia ista sic gubernantur, et Animam hominis
esse immortalem. Et tamen etsi haec statuat, tamen ceu fluctibus
quibusdam cogitationum obruitur, ut nonnunquam haec ipsa sententia tam
firmiter apprehensa, manibus quasi elabi videatur. Nam illa de infinito
disputatio violentissima est, et locus religionis a ratione nobis iterum
excutitur, cum videmus tam variis calamitatibus naturam hanc oppressam
esse.

Huius nostrae miseriae, hoc est, horribilis coecitatis nos praesens
locus admonet, qui nos docet de rebus toti mundo ignotis. Quid enim
praeter vocabula de potissima secundi Mundi parte habemus? De primo
enim, qui ante Diluvium fuit, taceo. Graeci voluerunt conservatam suorum
negociorum Historiam, sicut Romani quoque, Sed quantulum hoc est ad
superiorum temporum rationem, de quibus hoc in loco Moses catalogum
nominum texit, non rerum?

Existimes igitur hoc caput Genesis esse tanquam speculum, in quo
cernitur, quid nos Homines simus, creatura scilicet per peccatum sic
deformata, ut nostram originem, imo Deum ipsum, Conditorem nostrum,
nesciremus, nisi verbum Dei has quasi scintillas luminis divini nobis ex
longinquo ostenderet. Quid igitur est vanius, quam gloriari de
sapientia, de opibus, de potentia et aliis sic in totum evanescentibus
rebus?

Merito igitur sacra Biblia magni facimus et ducimus summi thesauri loco.
Hoc enim ipsum caput, etsi mortuis vocabulis iudicatur plenum, Tamen
continet ceu filum a primo mundo usque ad medium et finem omnium rerum
ductum. Ab Adam in Seth transfertur promissio de Christo, A Seth in
Noah, A Noah in Sem, et a Sem in hunc Eber, a quo Ebraea gens nomen
accepit, tanquam haeres, cui promissio de Christo destinata est prae
omnibus totius mundi populis. Hanc cognitionem nobis sacrae literae
ostendunt. His qui carent, vivunt in errore, confusione et impietate
infinita, Nam et seipsos ignorant, qui sint et unde sint.

Caput Undecimum Genesis.

[Praefatio]

Pertinet et hoc Caput ad exemplum eximium sanctissimi Patriarchae Noah
et familiae eius, praesertim piae, ut videamus, quantum fidei et
pietatis in sanctis Viris fuerit, praevalente et regnante mirabili
malicia, invidia et tyrannide in filiis hominum.

Beata erat terra universa aliquandiu post Diluvium, Erat enim unus sermo
omnium, quod non exiguum vinculum fuit concordiae, et ad religionis
doctrinam conservandam imprimis erat utile. Nam recens memoria immensae
irae Dei in Diluvio retinebat animos in timore Dei, et reverentia
Maiorum.

[Seite 410]

Hanc beatitudinem primus Ham, Noah filius, turbat. Is tanquam oblitus
tantae irae, primum autoritatem Patris contemnit, et ex eo ludos facit,
quem revereri debebat, sicut supra audivimus. Deinde a Patre et
fratribus piis discedit, ac sibi novum in terra regnum parat. Tandem ex
filio maiore natu nascitur ei nepos Nimrod, qui, confirmata potentia per
tyrannidem, piam posteritatem Noah varie affligit, et sibi regnum parat,
solusque rerum potitur.

Sicut igitur, cum Adae duo filii nati essent, duplex ex iis populus
oritur. Cain enim a patre discedit et instituit peculiarem Ecclesiam
sine mandato Dei, contempta vera Ecclesia. Ita quoque hic fit in filiis
Noah. Nam ex Ham originem ducit falsa et mendax ecclesia, tanquam ex
fonte impietatis et maliciae. Hanc Historiam et quasi initia huius
pestis grassantis in Ecclesiam, hoc in capite Moses explicat.

Porro hoc caput non clare ostendit, quale fuerit peccatum aedificantium
turrim Babel, Itaque tum de ipsa aedificatione, seu turri, tum de
peccato, aedificantium variae sunt opiniones, ac quanto quisque plus
audaciae habet, tanto liberius de utroque pronunciat. Ac vulgus quoque
non abstinuit a fingendis fabulis, Ita enim narrant, altitudinem fuisse
novem miliarium, Cum autem linguae confunderentur, tertiam partem
avulsam ventorum vi et tempestatibus, terram subsedisse, et nunc tantum
extare tertiam partem. Altitudinem autem fuisse tantam, ut inde
Angelorum in coelo canentium voces exaudirentur.

Sed stulta haec omittimus, Illud inquisitione dignius est, ut de peccato
aedificantium cogitemus, quod ex textu non plane potest intelligi.

� in ea opinione est, ut statuat hanc aedificationem eo consilio a
posteris Ham ceptam, ut tutum haberent locum, in quem se reciperent, si
denuo Diluvio perdere mundum Dominus vellet. Sed hoc ut non credam,
primum movet me manifesta promissio, quam Ham quoque audivit, non
futurum, ut amplius Diluvio pereat tota terra. Deinde norat Ham,
quindecim cubitis superasse diluvium altissimos montes totius orbis
terrarum. Non itaque tam stultos fuisse existimo, ut cogitarent se
tantae altitudinis molem excitare posse, quae a diluvio servaret.

Igitur in eo puto epitasin esse, quod dicunt: Age, aedificemus NOBIS
civitatem et turrim. Haec enim vox significat animos securos et fidentes
praesentibus rebus, non fidentes Deo, et contemnentes Ecclesiam, quae
potentia et splendore omni caret.

Quod igitur de tuto loco contra Diluvii grassantis vim Lyra recitat,
puto allegoricam fabulam esse, qua voluerunt Patres pingere homines
egregie contemnentes Deum, et putantes aliquid praesidii esse in sua
potentia contra 

[Seite 411]

iram Dei. Nam de animo securo et non timente Deum licet quidvis
fabulari, et tamen non satis poterit pingi impietas.

�, capientibus consilium de Iove deturbando de coelo, et montes
montibus imponentibus, Sicut Deucalionis2� quoque fabula ex historia
diluvii nata est. Nam sermonibus haec Patrum etiam inter gentes
innotuerunt. Itaque hoc peccatum nihil aliud fuisse existimo, quam
insignem securitatem et superbiam, coniunctam cum contemptu Dei. Ita
enim solent impii, successu inflati, se in sinu Dei sedere putant, et
magna confidentia quidvis audent.

Sicut autem peccatum Ham non tantum fuit ecclesiasticum peccatum, sed
etiam politicum, Nam et Patrem sanctissimum risit et religionem ac
doctrinam eius contempsit. Discedens enim a Patre, sicut supra
audivimus, et politiam novam, et religionem novam instituit, Ita Nimrod,
nepos eius, tum politice, tum ecclesiastice peccavit. Nam religionem
veram non curavit, et exercuit etiam iniustam tyrannidem in Patrueles,
quos ex patriis finibus eiecit. Nam dubium non est, quin hi, quos Moses
dicit ad Orientem migrasse, fuerint Nimrod et alii Ham posteri, Ita enim
initio huius capitis Moses clare ostendit. Haec igitur peccata etiam
poenam suam habuerunt, de qua paulo post commemorabit Moses.

Itaque haec verba atrociter interpretanda sunt, quae ita simpliciter
Moses posuit, quod se mutuo cohortantur ad aedificandam turrim et
civitatem, Quasi dicat Moses, An non haec ingens superbia et magnus Dei,
contemptus fuit, quod non consulto Deo, proprio consilio tantam rem ausi
sunt? Piam posteritatem Sem pellunt suis sedibus, et de toto orbe
subiugando cogitant, praecipue autem de opprimenda Ecclesia. Hoc igitur
peccatum est horribilis lapsus ab Ecclesia, a verbo et ab ipsis Angelis
Dei ad diabolum, et involvit non tantum peccata contra primam tabulam,
sed etiam contra secundam.

Emphasis igitur in eo est, quod dicunt, ‘aedificemus NOBIS civitatem
et turrim’, non Deo, non Ecclesiae Dei, sed ad opprimendam Ecclesiam.
Item ‘faciamus NOBIS nomen’, Hi profecto non sunt de eo solliciti,
ut Dei nomen sanctificetur, qui sui nominis amplificandi tanto studio
tenentur, et sine dubio humiles casulas sanctorum Patrum et fratrum
egregie contempserunt, siquidem tam sumptuose aedificant.

Nec otiosum est, quod dicunt, caput turris usque ad coelum debere
pertingere. Non enim referendum hoc tantum est ad altitudinem, sed
significant quoque locum cultus, ut intelligas Deum proxime hanc turrim
habitare. Ita enim solet Satan, ornat se titulo divinitatis, et
superstitionem vult haberi pro religione.

[Seite 412]

Ecclesia nostro seculo capitaliores hostes non habet, quam Turcam et
Pontificem. At uterque nomine Dei se venditat, et nihil non se hoc
titulo obtinere posse putat. Interim nos audimus haeretici, semen
Satanae, Apostatae, sediciosi.

Haec omnibus temporibus hoc modo gesta sunt, etiam illis primis
temporibus ante Diluvium et post diluvium. Nam posteritas Ham hoc in
loco talis pingitur, quod contempserit Ecclesiae humilitatem et
pietatem, nec tantum aedificarit politico consilio Babylomen, sed
speciem religionis addiderit, ut crederetur iste locus Coelo proximus et
Deo gratissima sedes.

Verum igitur verbum est, quod omnis Apostata est persecutor sui ordinis.
Nam quia Ham cum sua posteritate ab Ecclesia discessit, hoc egit postea,
ut Ecclesiam premeret et se ac suos eveheret. Sic Satan postquam
discessit a Deo et angelis seu coelesti Ecclesia, Deum et Ecclesiam
immani odio prosequitur. Et ut hoc cum successu aliquo possit facere, se
transformat [2. Kor. 11, 14] in Angelum lucis, et sibi divinitatem
sumit. Ita hic in medio Babylonis se quasi Deum facit, et sibi Ecclesiam
parat, ad veram Ecclesiam opprimendam.

Decet autem pios facere paria, ut postquam Satanae Ecclesiam
deseruerunt, et ab ea apostatarunt, eam odisse quoque incipiant. Sic nos
Dei gratia sumus sancti Apostatae, defecimus enim ab Antichristo et
Satanae ecclesia, et coniunximus nos cum filio Dei et vera Ecclesia, cum
hac nos stare et falsam ecclesiam oppugnare decet.

Apostasiae igitur peccatum hoc in loco Moses ostendit, quod posteri Ham,
Nimrod et alii defecerunt a Deo et verbo, a Patribus et Ecclesia, non
tantum, quod ad politicam societatem attinet, sed magis, quod attinet ad
religionem et cultus, Ambulaverunt autem in adinventionibus et
desideriis suis.

Nam per se peccatum non fuit excitare turrim, aedificare civitatem,
Fecerunt enim eadem Sancti quoque, et Assur, quem omnino Sanctum fuisse
puto, aedificavit Niniven, quod cum impiis hominibus non posset diutius
habitare. Hoc autem peccatum est, quod ad istam aedificationem addunt
suum nomen, quod contempto Noah et vera Ecclesia, de regno cogitant,
quod statuunt se Deo proximos, quos exaudiat Deus, quibus successum
addat, Ipsum autem Noah a Deo desertum et abiectum iudicant.

Est igitur in hac Historia depicta impietas, consilium, studium et
cogitatio omnium impiorum, praecipue autem hypocritarum, qui soli sibi
Sancti et Deo proximi videntur, ac regnare volunt in terra. Hoc peccatum
si alio nomine appellare voles, vere est blasphemia nominis Dei, et
violatio Sabbati, est foeda idolatria qua gloria Dei vivi mutatur in
vitulum, hoc est, in idolum cordis. Haec peccata pariunt alia, odium
scilicet verae Ecclesiae, persecutionem, tyrannidem, caedes, rapinas,
stupra quoque et adulteria. Nam falsa ecclesia semper est persecutrix
verae Ecclesiae, non 

[Seite 413]

[Nachträge und Berichtigungen.] 

tantum spiritualiter per falsam doctrinam et impios cultus, sed etiam
corporaliter, per gladium et tyrannidem.

�, Germanus libenter cum suae gentis homine colloquitur et
conversatur. Ubi autem linguae diversae sunt, ibi non solum nulla
commercia intercedunt, sed etiam in animis odium nascitur eius gentis,
cuius tu linguam non intelligis. Sic Gallus odit et contemnit Germanos,
Itali oderunt et contemnunt prae se omnes Nationes.

Apparet igitur ex ista linguarum divisione, dissociatos animos, mutatos
mores, mutata ingenia et studia, ut vere eam appellare possis seminarium
omnium malorum, Nam et Politiae et Oeconomiae turbationem excitavit.

Haec etsi gravissima incommoda sunt, nihil tamen ad hoc sunt, quod etiam
Ecclesias turbavit haec linguarum divisio, et occasionem dedit in
infinitum patentis idolatriae et superstitionis. Quis enim non videt
ministerii rationem ista linguarum mutatione pene totam sublatam? Nam
Eber, qui sine dubio primam et veram linguam retinuit, alios posthac non
potuit docere, quorum linguam non norat, et a quibus non poterat
intelligi.

Magnum igitur novi Testamenti beneficium et singulare miraculum est,
quod Spiritus sanctus in die pentecostes per varietatem linguarum,
omnium [Apg. 2.] nationum homines, in unum corpus unius Christi capitis
redegit. Christus enim coagmentat et coniungit omnes in unam fidem per
Euangelium, manentibus tamen diversis linguis, destruens maceriam, non
tantum reconciliando nos per suam mortem Deo, et loquendo ad nos nova
lingua, Sed etiam foris faciendo concordiam, ut quasi diversi greges,
socientur sub uno Pastore et colligantur ad unum ovile. Hoc Christi
beneficium est, quod cum sit commune omnibus, nihil offendit
dissimilitudo, quae est in externa vita.

Huic igitur hoc donum feramus acceptum, quod gravissimam hanc poenam,
quae fuit origo et seminarium omnium malorum et discordiarum, per
Spiritum sanctum tulit e medio, et attulit ad nos sanctam concordiam,
etiamsi linguae diversae maneant. Nam ubi mediator Christus non
agnoscitur, ibi sicut linguarum, ita etiam animorum discordia et
horribilis coecitas est. Igitur cum perlustramus omnes omnium gentium et
temporum Historias, videmus varios bellorum motus, magnam morum,
religionis et opinionum varietatem ex ista linguarum diversitate natam,
Huic malo mederi Christus novo miraculo voluit.

[Seite 414]

Ego Italum non intelligo, nec Italus me, itaque naturalis quasi occasio
irae et inimiciciae inter nos est. Sed si Christum utrique intelligimus,
tanquam nostra membra nos invicem complectimur et exosculamur. Ubi autem
Christus non est, ibi regnat adhuc hodie poena Babylonica, divisio
linguarum, quae certam animorum divisionem parit, et turbat non tantum
oeconomiam et politiam, sed etiam religionem et Ecclesiam.

Monet autem tam horribilis poena, ut caveamus nobis, ne apostatemus a
verbo, aut nos aliis anteponamus, tanquam meliores et sanctiores. Hoc
enim quia posteritas Ham fecit, tam horribilis poena secuta est, quae
haud scio an non plus mali dederit generi humano, quam ipsum Diluvium,
Hoc enim tantum unius temporis hominibus nocuit, Illud autem durat usque
ad mundi finem. Quanquam Christus aliquam opem tulit nobis per Spiritum
suum, Sed quantula ea pars est, quae verbum amplectitur et credit?
Reliqua multitudo, sicut lingua, ita animis dissentit, et Satanae autori
bellorum et discordiae, gratissimas praestat operas.

Tertio postquam de peccato aedificantium et poena diximus, non inutile
est, si supputes tempora, quot scilicet anni sint inter Diluvium et
natum Peleg, sub quo turris Babylonica aedificata et linguarum divisio
facta est. Sunt autem circiter centum post diluvium, ac fuit iam Noah
septingentorum annorum, Hunc viventem, gubernantem, docentem de tanta
ira Dei contempserunt cum tota sua Ecclesia et posteritate
sanctissimorum Patrum homines impii, Ham et Nepotes eius obliti tam
subito irae Dei tam horribilis. Haec an non putabimus macerasse pium
Noah et suos, quod Nepotes eius talia, vidente, et frustra monente Patre
moliuntur? Nunc igitur iterum pro delyro sene ridetur sanctus vir.

Nihil igitur tentationes, cruces, molestiae nostrae sunt cum his Patrum,
tentationibus, crucibus et molestiis collatae. Etsi enim nos quoque
videmus ingentia in mundo mala, tamen non diu ea videmus, atque ideo
feliciores sumus, quod citius ex tam maligno seculo emigramus. Noah
degeneres Nepotes vidit annis tercentum et quinquaginta, Hoc tempore
quid putamus eum calamitatum non vidisse? Hac parte calamitatis pius
filius Sem patrem superat, hic enim quingentis annis post Diluvium
vixit. O martyres dignos, in quos omnia secula intueantur, ut discamus
eorum exemplo patientes esse.

[2. Petri 2, 7] Sic Petrus concionatur de iusto Lot, flagellatam eius
animam, cum [Luk. 2, 35] intueretur impia Sodomitarum facta. Et Simeon
de Maria dicit, Gladium penetraturum animam eius. Nam Sancti sine
ingenti dolore animi mundi malignitatem intueri non possunt. Sed hae
posteriorum cruces nihil sunt ad illos sanctos Patres, qui tantam mundi
perversitatem ad quingentos annos et amplius videre coacti sunt.
Patiamur igitur nos quoque ista tristia spectra et tela Satanae, quae
infigit animis nostris, Non enim melior nostra conditio esse debet quam
sanctorum Patrum, quanquam ut dixi in eo melior est, quod breviore vitae
curriculo utimur.

[Seite 415]

Haec paucis praefari in hoc caput libuit, nunc etiam textum inspiciemus.

[11, 1. 2] Erat universa terra unius labii, et eiusdem sermonis, Cum
igitur proficiscerentur ad Orientem, invenerunt planiciem in terra
Sinear, ac ibi habitaverunt.

De vocabulo Mikedem supra diximus in secundo capite1�, Mea enim
sententia est, Orientem dici eam regionem, quae versus orientem proxima
est, respectu terrae Canaan, Sicut in libris regum filii orientis etiam
vocantur Arabes.

Sinear notum nomen loci est ex capite decimo, Ita enim olim vocata est
regio, quae post Babel seu Babylonia dici cepit.

[11, 3] Ac dixerunt unusquisque ad proximum suum, Age, paremus lateres,
et eos igni coquamus, Ac usi sunt latere pro lapidibus, et bitumine pro
cemento.

Hoc clarum testimonium est, Civitatem Babel ac turrim extructas ex
lateribus seu coctili lapide, Sicut Roma quoque latericia fuit. Ac
iudico hanc novam aedificandi rationem tum fuisse, prioribus seculis
incognitam, quo neque laterum coquendorum rationem norunt, nec bitumine
ad conglutinandos lateres sunt usi.

[11, 4] Et dixerunt, age aedificemus nobis civitatem et turrim, cuius
culmen pertingat usque ad coelum, et celebremus nomen nostrum, antequam
dissipemur in universam terram.

Quid hoc sibi vult? quis hoc verbum eis immisit in os, ut divinarent
[Joh. 11, 49 f.] futuram dispersionem per totum orbem terrarum? Num
sicut Caiphas vaticinantur, et loquuntur quae nesciunt? Nam hoc usitatum
est, ut impii, [Spr. 10, 24] sicut etiam Salomo alicubi testatur, sibi
ipsis prophetent malum, et quae [Hes. 11, 8 f.] metuunt, eis accidant.
Sicut Ezechiel quoque dicit capite 11. ‘Gladium metuistis, et gladium
inducam super vos, dicit Dominus Deus, et eiiciam vos de medio
terrae’. E contra piorum spes quoque non vana est, sed quae sperant et
credunt, certo eveniunt nec fallunt eos. Sed alia huius divinationis
causa est, non est Caiphica Prophetia.

Ego hunc Canonem in talibus locis plerunque sequi soleo, Ut quemadmodum
piorum verba et res gestae, non nisi ex Spiritu et affectu ipsorum
intelligi possunt, Ita quoque statuam, impiorum verba et facta non posse
intelligi, nisi teneamus sensum et affectum eius spiritus, qui eos
impellit, Satanae scilicet, Is autem sensus et affectus semper talis
est, ut adversetur tum ipsi Deo, tum Ecclesiae. Sicut e contra piorum
tum dicta, tum facta ad 

[Seite 416]

gloriam Dei, et Ecclesiae salutem spectant. Hunc scopum qui sequitur,
falli non potest ulla specie et hypocrisi, quam Satan semper in suis tum
dictis, tum factis captat. Recte enim definit, qui audit, quae cum verbo
Dei non conveniunt, si dicat ea a Satana profecta esse. Deinde hoc
quoque recte definit, si statuat, animo mentiendi et occidendi esse
dicta.

Hunc Canonem in Papae dogmatibus iudicandis secutus sum, Quia enim
videbam, ea cum verbo Dei non convenire, statuebam, eius dogmata ex
Diabolo esse, comparata ad fallendum et occidendum, Nec passus sum ab
hac sententia me ulla specie abduci, qua totum mundum decepit sceleratus
Impostor. Cum igitur hic Canon, in iudicandis et interpretandis verbis
et factis Dei et Satanae, piorum et impiorum, non fallat, eum hic quoque
recte sequemur.

Invaserat posteritas Ham, Nimrod et alii Regionem, quae ipsi Sem,
haeredi promissionis de Christo, obvenerat. Et quia erant tyrannica
ingenia, aderat cupiditas non solum eiiciendi posteros Sem, sed etiam
constituendae novae tum Politiae, tum Ecclesiae. Quae igitur ceperunt
contra veram Ecclesiam, contra ipsum gubernatorem Ecclesiae Noah, et
piam eius posteritatem, etsi literis tradita non sunt, tamen
similitudine intelligi possunt, si hodie nostrorum adversariorum facta
consideremus diligentius. Nam idem semper Satan est, qui impios contra
veram Ecclesiam instigat.

Noah igitur et alii pii cum sic viderent se premi et institui novos
cultus, dialectica inductione facti sunt Prophetae, etsi Spiritu sancto
quoque monente de genere poenae certum scirent. Sic enim collegerunt,
Adae non impune fuit peccasse in Paradiso, et haeret adhuc in nobis
omnibus eius peccati poena, Cain etiam punitus est ob occisum Fratrem,
et impiam de Deo opinionem, donec tandem totum orbem terrarum Deus per
Diluvium perdidit. Profecto his quoque non impune erit tentasse
tyrannidem, et religionem tum perturbasse, tum corrupisse. Sed Diluvio
Deus promisit posthac se non usurum, statuerunt igitur, Spiritu sancto
sic eos docente, secuturam poenam, ut sicut coniungebant operas in vera
Ecclesia opprimenda, Ita vera Ecclesia servaretur, et ipsi
dispergerentur in totum orbem terrarum.

Haec Prophetia, quia pertinebat ad piorum Ecclesiam confirmandam et
consolandam, non in angulis, sed publice ab ipso Noah et non uno in
loco, magno Spiritu, vulgata est. Itaque non potuit latere impriorum
generationem, quae etsi secura has Spiritus sancti voces contemneret,
tamen non potuit eas prorsus contemnere. Sic enim impiis accidit, etsi
sciunt, se peccare et impendere peccati poenas, tamen securi perrumpunt,
superante malicia, timorem.

Ita hoc in loco ostendunt verba perturbatam conscientiam, et tamen
secure pergentem et contemnentem poenas, qualis Medeae apud Ovidium1� 

[Seite 417]

fingitur, cum dicit, Video meliora proboque, deteriora sequor. Et nos
hic aliquando audivimus Carolostadium, cum Doctores promoveret,
dicentem, se scire, quod Doctores Theologiae creare esset peccatum, et
tamen facere. Hoc non leve peccatum est, indurari contra conscientiam,
et in peccato quasi gloriari volentes et scientes.

Habemus iam, quantum ad hunc praesentem locum attinet, impiorum et
Satanae affectum, ex eo facile de verbis iudicabimus. Non satis est
impiae posteritati ipsius Ham peccasse, dum pios e sedibus suis pellunt,
Sed etiam rident poenam, et ludos faciunt ex comminationibus, quas a
parente Noah audiunt. Sicut Papistae nostri etiam suaviter rident, cum
minamur eis adventum Christi, Sic enim cogitant, Si eo usque differatur
res, bene secum actum iri.

Ad hunc prorsus modum impii hic faciunt, Audiunt ex patre Noah poenam
dispersionis. Quid? inquiunt, Sumusne dispergendi? Dispergamur igitur,
sed prius aedificabimus Civitatem et turrim, ut extet memoria rerum a
nobis gestarum. Neque credunt prorsus dispersionem futuram, nec prorsus
securi sunt, tanquam non sit futura, et in contemptum piae Ecclesiae
accinguntur ad novam aedificationem. Itaque sunt haec superbissima verba
Satanae et filiorum eius contra Deum.

Prorsus similem rem videmus a Papistis agi, Impossibile est, ut
Pontificum tyrannis longius possit durare, Roma enim sic omnis generis
sceleribus inquinata est, ut non possit esse peior, nisi fiat ipse
infernus. Ad haec accidit horribilis Idolomania, et inflammant Reges et
Principes ad confirmandam impietatem, et veritatem opprimendam. In
tantis peccatis, cum metu poenarum, quarum nos quoque Prophetae sumus,
carere non possint, [Jes. 48, 4] sumunt tamen quasi cornua, et, ut
Propheta loquitur, ponunt aeneam frontem et simulant se nihil metuere,
Ideo quoque nihil de impietate sua minuunt, sed eam fortiter urgent et
augent.

Ita semper impietas sui est similis, utrinque irridet Deum, dum sperat
et dum metuit. Hos enim duos affectus videmus in impiis mixtos, sicut
etiam in piis, et qui veram fidem habent mixti sunt. Etsi autem pii plus
timent, quam sperant, tamen superat tandem spes et fides. Contra in
impiis etsi quoque metuunt, superat tamen perfidia et malicia, quae
metum excutit, et securos reddit, ut neglecto periculo suo perrumpant.
Sed evenit tandem, quod metuunt, et spes eos fallit, Sicut videmus
impiam posteritatem Ham miserabiliter dispersam esse, Noah autem cum
suis servatum.

Itaque tota haec Historia ad Ecclesiae consolationem referenda est, quae
etsi ab impiis varie vexatur, tamen triumphat tandem, impii autem [Joh.
11, 48] pereunt, et sunt Prophetae suarum calamitatum. Sicut Caiphas
‘ne forte [Hosea 7, 12] veniant Romani, et tollant gentem nostram’.
Et in Hosea quoque est. ‘Castigabo eos, sicut audiverunt in Ecclesia
sua’, Oseae 7.

[Seite 418]

[11, 5] Descendit autem Dominus, ut videret Civitatem et turrim, quam
aedificabant filii hominum.

Quod metuebant impii, et tamen superante malicia (ut diximus), secure
contemnebant, id nunc evenit. Est igitur Theologicus hic locus, qui
etiam ostendit tum piorum, tum impiorum affectus. Sic enim videmus ista
geri, dum peccator in actu est et fervet, non videt, non loquitur, non
sentit Deum, Sic enim iudicat peccator Deum non videre, nec sentire,
quae faciat.

Adam cum pomum ori admovet, non animadvertit ad verbum, Itaque si eius
conscientiam introspiceres, non magis de Deo et verbo eius videres
solicitum esse, quam si Deus esset res mortua et nihili. Sicut impiorum
[Ps. 10, 11] cogitationes egregie pingit Psalmus 10., cum dicit.
‘Dicit impius in corde suo, oblitus est Deus, abscondit faciem suam,
ne unquam videat’. Sic enim Cain cogitat, cum fratrem invadit et
iugulat, Deum dormitare nec inspicere, quae agat. Fit autem hoc ideo,
quia Deus est longanimis, nec statim punit, quae poenam merebantur.

Ad hunc modum pii quoque iudicant Deum dormire et claudere oculos, dum
clamant et gemunt pro liberatione. Deus autem liberationem [Ps. 13, 2]
differt, Inde illae voces crebrae in Psalmis sunt, ‘Usque quo
oblivisceris [Ps. 44, 24; Ps. 10, 12] Domine’? ‘Quare obdormis?
Surge, evigila’. ‘Leva manum tuam’. Ac pertinent ad Ecclesiae
consolationem sententiae illae, in quibus Deus affirmat, se videre opera
hominum, nihil a suis oculis absconditum, se esse Deum qui nolit
iniquitatem &c..

Loquitur igitur Scriptura hic secundum affectum Dei, quo dissimulat
peccata impiorum et piorum preces. Hunc affectum postea nos arripimus,
et vere putamus Deum dormire dum aut non statim punit peccata, aut
preces non statim exaudit.

Sic descendere hic Deus dicitur, quasi prius non fuerit praesens, Nam
dum ferveret iste impiorum contemptus, et Noah vaticinium rideretur,
Deus abesse iudicabatur, et ignorare quae a filiis Ham tentarentur.
Postquam autem completum peccatum est, descendit Deus, id est, tum demum
sentitur [1. Mose, 22, 12] adesse et irasci. Sic Genesis 22. est,
‘Nunc cognovi quod timeas Dominum’, quasi vero antea non nosset
Abraham Deus.

⌊o 73. est) ‘Quia fiat, ut istos cognoscat Deus’, quomodo curaret
istos altissimus?

Haec enim peccati natura est, ut cubet ad tempus et quiescat, sicut
supra in tertio capite diximus, dum fervet dies, hoc est, dum
concupiscentia et peccatum regnat, et homo a Satana oppressus et
absorptus est, verbum Dei non curat, sed negligit, Perinde ac si Deus
dormiat, aut prorsus nihil sit.

[Seite 419]

Sed sub vesperam post aestum diei incipit Dominus in Paradiso ambulare,
et auditur vox eius, non amplius iucunda et suavis, sicut ante peccatum,
sed horrenda, quam Adam sustinere non potest. Igitur se abdit inter
arbores et cupit Deum neque auditum, nec visum, non tamen potest latere.

Finxerunt Poetae latratu cerberi terreri animas, Sed verus terror
nascitur, cum Dei irati vox auditur, hoc est, cum sentitur conscientia.
Tum enim Deus, qui antea nusquam erat, est ubique, et qui prius dormire
videbatur, omnia audit et videt, et ira eius sicut ignis ardet, furit et
occidit.

Hae sunt Scripturae sanctae phrases, quibus oportet assuefieri,
Descendit Deus, non re seu substantia, est enim ubique, Sed desinit
dissimulare, desinit esse longanimis, et incipit revelare peccatum,
punire et arguere. Homines igitur securi, qui antea longe eum iudicabant
abesse, nunc praesentem esse vident, ac pavent.

Ad nos igitur terrendos haec pertinent, ut discamus peccatum cavere, non
enim perpetuo id dissimulabit Deus, sed sicut adventu suo tandem terruit
et occidit Adam, Cain et totum orbem terrarum Diluvio, Ita nos quoque
opprimet aliquando, nisi per poenitentiam eum anteverterimus.

Piis autem descensus Domini laetissimus et gratissimus est, ideo eum
summis et assiduis votis exposcunt. Sed facit eos quoque saepe dubitare
caro, Nam Pontifex, Turca et alii hostes Ecclesiae sic videntur
stabilivisse potentiam suam, ut deiici nulla vi posse videantur. Sed
descendet Deus aliquando, et utrunque disperget. Nam Scriptura testatur
contra nostram infirmitatem et impiorum securitatem, Deum tandem
descendere, visitare, aperire oculos, aures, os. Hoc credunt pii, sed
infirma fide, Impii autem secure contemnunt.

Discamus igitur etiam hoc praesenti exemplo moniti, quanto Deus
idolatriam et alia peccata diutius tolerat, et dissimulat longius, tanto
postea intolerabilior eius ira revelatur. Itaque magni beneficii loco
nobis esse debet, [Ps. 30, 6] cum non ita diu sinit nostra peccata
impune abire. Ideo hortatur Psalmus trigesimus, Ecclesiam ad gratiarum
actionem, quod momentanea sit ira Domini, et quod vitam amet. ‘Per
vesperam, inquit, durat fletus, sed mane [Ps. 89, 31. 33] redit
leticia’, et Psalmus 89. ‘Si dereliquerint filii eius legem meam, et
in iudiciis meis non ambulaverint, Visitabo virga peccatum eorum, et
verberibus delictum eorum’. Haec est gratiae ira, cum poena festinat,
et nos a peccato revocat.

Sed cum Deus dissimulat peccatum, et quasi connivet, tum sequitur
intolerabilis ira, quae fine caret. Talis fuit Diluvii, et haec, de qua
Moses hoc loco commemorat. Sinit enim Deus, posteros Ham, etiam dum
peccant felices esse, et tamdiu in peccatis sinit pergere, dum Civitatem
et turrim aedificant, Sed postea sequitur tanto maior calamitas.

[Seite 420]

Itaque sentiamus Turcam et Papam, qui tam diu felices sunt,
horribilissimum manere iudicium, quale a principio Mundi nemo sensit.
Nullius enim impietatem et summas blasphemias tamdiu dissimulavit Deus,
Vincet igitur poena eorum poenam Diluvii, dispersionis et Sodomorum,
erit enim aeterna ira.

Dicit autem Moses non tantum descendere Deum, sed descendere, ut
videret, Hoc quomodo intelligendum sit, diximus. Ita enim se hactenus
gessit Deus, ac si non videret, et impii quoque certi erant Deum non
animadvertere ista.

Insignem autem contemptum ostendit, quod vocat filios Adam, seu hominum
filios, illos Tyrannos, et superbos aedificatores. Facit autem hoc [1.
Mose 6, 2 f.] ea ratione, qua supra, ut differentiam facia inter veram
et falsam Ecclesiam, inter filios Dei et hominum. Nam hominum filios
vocat, qui carent verbo, qui sunt perditi et deplorati Hypocritae. Hi,
inquit, quid tentant? Aedificant Civitatem et turrim contra me et
Ecclesiam meam, Profecto ridicula res, cum sint hominum filii.

Pertinet igitur hoc quoque ad consolationem verae Ecclesiae, quod Deus
non solum videt molimina, machinationes et consilia impiorum, qui
adversantur Ecclesiae, sed etiam eos ridet, sicut Psalmus secundus
loquitur: [Ps. 2, 4] ‘Habitator coeli ridet, et Dominus subsannat
eos’. Sed est Sardonius risus, [Ps. 2, 5] sequitur enim hunc risum
furor, ira et dispersio. ‘Loquetur aliquando, inquit David, in ira
sua, et in furore suo conturbabit eos’.

Non igitur terreat nos, quod videmus Papam exemplo Nimrod extruere Arcem
ad opprimendam Ecclesiam, dum Turcam et mundum contra nos incitat. Sine
dubio ridet Dominus vana consilia, et ipsum quoque conturbabit.

Consolatur igitur Spiritus sanctus veram Ecclesiam, quae vexatur ab
ecclesia Diaboli, ne putet se a Deo negligi, Videt, inquit Dominus, quae
faciant impii, et nunc parat se ad descensum, ut ipsi quoque videant non
latere Deum ipsorum consilia, qui securi omnes minas rident, et sentiunt
potentiam suam non posse infringi, sed fallentur.

Utitur autem Deus non arietibus, quibus muros concutiat, non aliis
machinis bellicis, tantum confundit labia. Haec profecto mirabilis ratio
expugnandarum urbium, ut demoliendorum murorum est, Sed est omnium [Luk.
11, 17] certissima et facillima. Sicut Christus in Euangelio quoque
testatur. ‘Omne regnum in se divisum desolabitur’. Si enim linguae
non essent confusae, etiam animorum consociatio mansisset, Nunc ruit
Babylon, ruit Ninive, ruit Hierosolyma, ruit Roma, In summa, regna omnia
ruunt ex confusione linguarum, quae parit animorum dissociationem.

[Seite 421]

[11, 6] Et dixit Dominus, Ecce populus est unus, et labium unum est
omnibus eis, Ceperuntque hoc facere, nec desistent a cogitationibus
suis, donec eas opere compleverint.

Verbum Somam notum est, significat enim ex certo proposito aliquid
praesumere et cogitare sive bonum sit, sive malum. Ita hoc in loco est,
constituerunt hoc facere, obfirmarunt animum, nec se ab instituto sinent
abduci. Haec quasi querimonia Dei est, admirantis et dolentis de tanta
hominum praesumtione, quod securi autoritatem Noah et pii Sem
contemnebant, cum tanto suo malo.

Scribuntur autem haec ad consolationem nostram, Fides enim infirma est,
et quantumvis patienti, crux est dura. Ideo sic fere cogitamus, cum
videmus impiorum consilia et tot grassantia scandala, quod ruitura sit
Ecclesia, et impietas occupatura omnia. Contra has cogitationes
desperationis praesens locus valet, Quasi dicat Spiritus sanctus, Ne hoc
solum videas, quid homines cogitent, Praefracti, obstinati, superbi,
securi sunt, Sed tu paulisper desere terram, et ascende cogitationibus
tuis in coelum, et vide, quid Deus faciat, et quomodo affectus sit.
Profecto non est ociosus, non dormit, sed cum dolore inspicit hanc
hominum securitatem, et tam ei ista dolent quam vobis. Ne igitur
dubitetis: veniet aliquando, et hos Samsumim confundet. Sic enim vocant
Ebraei homines obstinatos, qui obfirmarunt animum ad aliquid faciendum.
Igitur haec verba Dei, singultus et gemitus piorum significant, qui
terrentur et debilitantur ista impiorum obstinata sententia, quod certi
sunt se, quae instituerunt, velle etiam invitis Diis perficere.

Videmus igitur sanctos Patres etiam laborasse illa tentatione
imbecillitatis in fide, postquam viderunt tot scandala impiissimorum
hominum blasphemantium Deum et verbum eius. Alioqui non sic
trepidassent, non sic ingemuissent, Ut ad eorum consolationem Deus
quoque coactus sit ostendere eis suum dolorem, natum ex ista impiorum
praesumptione. Iam poena sequitur.

[11, 7 –9] Age, descendamus et confundamus ibi labium eorum, ne
quisquam sermonem proximi sui intelligat. Dispersit itaque eos Dominus
ab illo loco in universam terram, et destiterunt extruere Civitatem, Et
vocatum est ideo nomen loci Babel, quia ibi confudit Dominus labium
universae terrae, et inde dispersit eos Dominus super faciem universae
terrae.

Haec est descriptio horribilis poenae, ex qua bella, caedes et omnis
generis mala per totum orbem terrarum nata sunt. Non enim existimandum
est, quod haec poena desierit. Adhuc durat et praesertim Ecclesia sentit
tam grave incommodum. Quoties enim accidit, ut ob unam non magni 

[Seite 422]

� excommunicavit omnes orientis Ecclesias, quod ab occidentalibus
differrent in celebratione diei Paschae. Nam orientales Ecclesiae
retinebant diem, quem Iudaei adhuc hodie observant, Occidentales
malebant uti libertate Christiana.

Similia in Politia accidunt, vere enim nulla Regnis et rebus publicis
nocentior pestis accidit, quam divisio. Nos Germani si coniunxissemus
animos et studia, quid in nos potuisset, aut adhuc posset Turca? Nunc
cum propter leviculos titulos inter nos dissidemus, paulatim carpit
Germaniae vires, et unam Regionem occupat post aliam.

� dicit, Concordia parvas res crescere, discordia autem maximas
dilabi. Et Graeci non ineleganter fabulam Eridis commenti sunt, quae
haud scio an non ex hac ipsa historia nata sit. Nam sermonibus sacrae
historiae etiam Gentibus innotuerunt. Merebatur igitur proverbii locum,
Babylonicum malum, cum volumus significare discordiam nocentissimam
rerum humanarum pestem, quae religionem, leges, bonos mores et quicquid
haec vita boni habet, funditus evertit, Sicut exempla ante oculos sunt,
in Ecclesia, in Politia et Oeconomia.

Quod Moses hic plurali numero utitur, cum unus Deus loquitur, supra in
primo capite diximus, quod sit certum testimonium de sacrosancta
Trinitate, quod credimus unum Deum esse Patrem generantem, Filium
genitum, et Spiritum sanctum procedentem ex Patre et Filio. Nec moramur
cavillationes Iudaicas, qui nugantur Deum locutum cum Angelis. Non enim
sumus ad Angelorum similitudinem conditi. Sed ipsi nobiscum sunt
similitudo Dei. Quin sicut verba ostendunt, statuimus talem pluralitatem
in Deo, quae sit indivisae substantiae, et individuae unitatis. Non enim
Angeli possunt confundere linguas, est hoc Creatoris opus, is solus,
sicut unitatem linguae dedit, eam mutare et tollere potest, creatura hoc
non potest. Assumere linguam hominum possunt Angeli, sicut exempla
Scripturae plurima testantur, Sed in homine eam nec creare, nec mutare
possunt.

Retineamus igitur veram sententiam, quod Deus pater, Deus filius et Deus
spiritus sanctus, hoc est, ipsa una divinitas hic loquitur ad se, et
dicit, ‘Descendamus’, Igitur descensus ille est solius Dei opus,
cuius Angeli non sunt participes, quo post peccatum admissum impios
terret et conterit.

Ad hunc modum Moses pluralitatem personarum in Deo ostendit, sed non
explicavit, quanta et qualis esset, Reservabatur enim id gloriae novi 

[Seite 423]

Testamenti, quod personas expresse notat. Quod sit in Deo Persona
generans, Persona generata, et Persona spirata, ut sic dicam, quae a
Patre et Filio procedit. Fuit igitur in veteri Testamento articulus hic
de Trinitate inclusus in generalem fidem, in qua sancti Patres mortui et
salvati sunt. Non igitur patiamur talia testimonia ab impiis et
excecatis Iudaeis nobis eripi. Non enim tam aperta verba tanque proprie
posita, depravanda, et ad absurdam sententiam detorquenda sunt.

Linea maiorum Christi a Diluvio usque ad Abram.

[11, 10] Hae sunt generationes Sem. Sem fuit centum annorum, et genuit
Arphachsad, biennio post Diluvium.

Haec undecimi capitis ultima pars videtur esse parvi momenti, quod nihil
continet, quam generationes Patrum, Sed revera necessaria narratio haec
est, praesertim pro exemplo nostri temporis. Audimus enim post
divisionem linguarum non solum Politias et Oeconomias, sed etiam
Ecclesiam varie esse turbatam. Ne itaque putaremus, tantum licuisse
Satanae, ut lumen verbi tanquam solem e mundo penitus tolleret, et
Ecclesiam opprimeret, generatio sanctorum Patrum ideo proposita est, ut
cerneremus Dei misericordia servatas reliquias, et Ecclesiam non esse
funditus extinctam.

Sic post Seth fuerunt reliquiae Ecclesiae, Methusalah et Noah cum sua
familia. Post Diluvium, cum subito impia Ham posteritas crevisset, et
omnia impleret scandalis, Noah cum filio Sem et Nepotibus gubernavit
Ecclesiam, Ut appareat articulum fidei nostrae verum esse, quod
credimus, unam, sanctam et catholicam Ecclesiam omnibus seculis a
principio mundi usque in finem mundi. Semper enim reservavit Deus sibi
populum, qui retineret verbum, et in mundo tanquam custos esset
religionis et sanae doctrinae, ne omnia degenerarent in impietatem, et
noticia Dei nulla esset inter homines.

Igitur hic Patrum catalogus, docet nos de principali loco, quod Deus
nunquam Ecclesiam penitus deseruerit, Etsi aliis temporibus copiosior,
aliis tenuior fuerit. Sicut etiam doctrina aliis temporibus purior,
aliis obscurior est. Hac spe nos quoque sustentemus in tanta mundi et
adversariorum [Matth. 24, 22] verbi malignitate. Sicut Christus quoque
nos consolatur, futurum ut propter pios abbrevientur dies novissimi
temporis, ut scilicet Ecclesia conservetur, et Antichristus non involvat
omnia erroribus et mendaciis.

Hi igitur Nepotes Sem fuerunt haeredes promissionis de Christo, quos Deu
conservatos et defensos voluit, ut exsisterent personae, apud quas
inveniretur Ecclesia, seu verbum. Nam haec separari non possunt, ubi est


[Seite 424]

Verbum, ibi est Ecclesia, ibi est Spiritus, ibi Christus, et omnia,
Quantumvis impie reclamet Papa, et neget Ecclesiam esse, ubi ipse non
sit caput.

Ac Patres habuerunt carnalem successionem, sicut etiam postea in lege
carnalis successio erat in sacerdotio. Sed in novo Testamento nulla
talis carnalis successio est. Non enim Christus genuit filios carnales,
Igitur Ecclesia loco et personis vaga tantum ibi est, ubi est verbum,
Ubi verbum non est, etsi ibi sint tituli et officium, non tamen ibi est
Ecclesia, quia neque Deus ibi est.

Porro sunt similia exempla etiam posteriorum temporum, quae testantur
Deum singulari consilio, et pro ineffabili sua misericordia, non sic
abiicere genus humanum tempore furoris et irae suae, quin conservet,
sicut Esaias [Jes. 1, 8 f.; Jes. 10, 20] cap. 1. et 10. loquitur,
reliquias Ecclesiae, Sic tempore Babylonicae captivitatis servati sunt
Ieremias, Daniel et alii. Hos aluit et fovit promissionibus verbi, ut
ipsi quoque Ecclesiam ad posteros transmitterent.

Sic Romanis temporibus, cum iniquitates impiae Synagogae completae
essent, reliquiae ceu seminarium servatae sunt, per quas etiam gentes ad
Christi cognitionem venerunt. Ita Ecclesia semper conservata est
divinitus in Mundo, per eum, qui Serpentis caput contrivit.

Post hanc consolationem, quam praesens catalogus nobis proponit, ex
annorum supputatione iucundum est faciem Ecclesiae colligere, et videre,
qui eius gubernatores fuerint, et cum quibus vixerint.

Noah vixit post Dilivium annos tercentum et quinquaginta, Quis autem
enumeraverit, quantum laborarit in arguendis impiis Nimrodicis, et
quantum orarit in retinendis piis apud se, ne se cum impiis
coniungerent? Non abiit unus dies, quo non contra scandala, et nascentes
haereses pugnaret bonus Senex. Itaque supra dixi, hos Patres inter
Martyres habere primum locum, quod tanta certamina et tam longo tempore
contra impios sustinuerunt.

Vidit autem Noah nepotes suos in generationem usque decimam. Nam mortuus
est, cum Abraham esset annorum quinquaginta octo. Sem autem vixit ultra
Abraham annos triginta quinque. Itaque cum Isaac vixit annos centum et
decem, et cum Iacob et Esau annos quinquaginta. Quam pulchra haec fuit
Ecclesia? a tot Patribus tam longo tempore una viventibus gubernata? Sic
Deus in tanta scandalorum multitudine haec lumina Ecclesiae voluit
lucere, ne omnia degenerarent in idolatriam.

Sed inter omnes excellit pius Noah, qui priorem Mundum tam longo tempore
viderat, et sperabat, posteritatem ex se natam, admonitam horribili
exemplo Diluvii, mansuram in verbo et timore Dei. Sed bonus Pater
fallitur, Nam vix centum annis post Diluvium transactis, Nimrod invadit
piam generationem, pellit eam sedibus, Instituit novam Ecclesiam et
cultus novos, imitatus patris sui Ham exemplum, qui ex Patre non tam
vino quam curis ebrio ludos facit.

[Seite 425]

Sic eadem Ecclesiae facies et fortuna est, ab initio mundi usque ad nos.
Studemus quidem nos quoque occurrere et mederi scandalis. Sed haec
[Matth. 18, 7] exempla nos admonent, quod sicut Christus dicit,
‘Necesse sit venire scandala’, [1. Kor. 11, 19] et Paulus,
‘Oportet inter vos haereses esse’.

Igitur paremus nos ad pacientiam, et discamus ferre furias et ictus
Satanae conantis Ecclesiam Christi lacerare, et suam ecclesiam
stabilire. Non sumus meliores Patribus, Hi quoque multo sudore et labore
vix hoc effecerunt, ut conservaretur verbum, et aliqui ex faucibus
Satanae eriperentur. Nam et Abraham quoque Nimrodica ecclesia pene
absorpserat, Sed est revocatus voce Domini admonentis, ut impiam gentem
desereret, et quaereret alias sedes. Hoc puto factum per ipsum Sem, Is
enim quia erat gubernator Ecclesiae, et habebat promissionem de Christo,
a nepotibus in magno honore est habitus, vere enim eius ministerium, Dei
ministerium fuit, et quod ipse iussit, tanquam Dei vocem acceperunt
nepotes.

[1. Mose 25, 22] Itaque cum scribitur Rebecca consuluisse Dominum,
existimo, quod ipsum Sem, quem Deus Ecclesiae praeesse voluit,
consuluerit. Mortuus enim Sem est, cum Iacob et Esau essent quinquaginta
annorum, Tum enim Deus loquitur, cum Sancti Spiritu sancto pleni
loquuntur. Sub hoc tempus cepit Aegypti regnum, Nam Abraham, sicut
historia ostendit, in Aegyptum descendit.

Principalis igitur huius capitis locus est, ut videamus, quo loco
Ecclesia illo tempore fuerit, et a quibus Patribus sit gubernata, qui
denique Patres una vixerint.

Deinde admonet hoc caput, quod, postquam esus carnium homini concessus
est homines facti sint imbecilliores, et ceperunt citius tum generare,
tum etiam mori. Qui igitur ex pomo prius comesto, mortem voravimus,
mortem acceleramus varietate ciborum et luxu. Nam si uteremur
simplicibus cibis, sine condimentis exoticis quae gulam irritant, sine
dubio longiore uteremur vita.

Me puero plaerique, etiam qui ex dicioribus erant, potabant aquam
utebantur simplicissimis cibis et parabilibus, Quidam vix trigesimo anno
ceperunt gustare vinum. Nunc pueri fere assuefiunt ad vina, eaque aut
exotica, aut sublimata, quibus ieiuni utuntur, Quid igitur mirum est, si
non dimidiant dies suos, et paucissimi quinquagesimum annum attingunt?
Sicut igitur pomum voratum mortem attulit, Ita nos quod de vita reliquum
habemus, luxu et varietate ciborum amittimus.

[11, 11] Vixitque Sem, postquam genuit Arphachsad triginta quinque
annis, et genuit filios et filias.

Mirabitur fortasse Lector in hoc Catalogo, cur non addiderit Moses, [1.
Mose 5,] sicut in superiore, clausulam, (‘Et mortuus est’). Sed
facilis ratio est, Hac clausula Moses supra ideo voluit uti, ut tanto
illustrius et conspectius esset 

[Seite 426]

exemplum Resurrectionis et futurae Vitae, quod Deus primo Mundo in
persona Henoch proposuit. Illud voluit Moses celebrare, ut etiam non
attentus Lector, cum de reliquis omnibus legit, ‘Et mortuus est’, in
uno Henoch resistat, de quo non dicitur, ‘Mortuus est’, sed ‘tulit
eum Dominus’, ac cogitet, quo eum tulerit, ubi sit, quid agat? Haec
cogitatio enim etiam aliud cogitantem Lectorem deducit ad certam spem
immortalitatis, et eius vitae, quae non coram mundo, seu coram Deo est.

[1. Mose 10, 22] Hic nascitur alia questio, quomodo Arphachsad nascatur
biennio post diluvium, cum sit tercius filius Sem, sicut in superiore
capite Moses testatur. Nam primus filius Sem fuit Elam, a quo Persae
sunt. Ad hunc regnum Babylonis pertinebat, Sed est pulsus a Nimrod,
Assur secundus numeratur, qui ad vitandam maledictam idolatriam Nimrod
abiit ipse quoque in Assyriam et aedificavit Niniven. Hos sequitur
Arphachsad, Hunc dicit Moses natum biennio post diluvium, et tamen
diserte dicit, anno Sem centesimo natum. Fuit autem Sem Diluvii tempore
centum annorum etc.

Alii hic alia afferunt, sed primum non magnum periculum in eo est, etsi
ignorentur ista. Deinde, ut tamen aliquid respondeamus, nihil incommodi
habet, Si quod Moses hic dicit biennio post diluvium, id referas ad
Diluvium cum incepit. Ut sit sententia, biennio post Diluvium inceptum,
Arphachsad est natus. Duravit autem Diluvium anno uno et decem diebus.

Sed obiicitur, Quomodo, sic hoc verum est, Elam et Assur sunt nati ante
Arphachsad, Ita enim in unum annum inciderent tres partus? Respondeo, ne
id quidem impedit, si ponamus Gemellos primo partu, Sed, sicut supra
dixi, non periclitatur fides nostra, si illa ignoremus, Hoc enim certum
est Scripturam non mentiri. Itaque quae ad salvandam Scripturae
autoritatem afferuntur, etsi non prorsus sint certa, tamen utilia sunt.

[11, 12. 13] Arphachsad vero vixit triginta quinque annis, et genuit
Salah, Et vixit Arphachsad postquam genuit Salah tribus annis et
quadringentis, genuitque filios et filias.

Vides patres istos festinasse ad generationem post tantam calamitatem
generis humani, Alioqui diutius abstinuissent moerore, sicut Adam et
Heua post occisum filium Habel a fratre.

[11, 14. 15] Porro Salah vixit triginta annis, et genuit Eber: Vixitque
Salah, postquam genuit Eber, tribus et quadringentis annis, et genuit
filios et filias.

[11, 16. 17] Vixit autem Eber triginta quatuor annis, et genuit Peleg,
Vixitque Eber, postquam genuit Peleg, triginta et quadringentis annis,
et genuit filios et filias.

[Seite 427]

[11, 18. 19] Vixitque Peleg triginta annis, et genuit Regu, Et vixit
Peleg postquam genuit Regu, novem et ducentis annis, genuitque filios et
filias.

[11, 20. 21] Vixit autem Regu, triginta duobus annis, et genuit Serug,
Vixit quoque Regu, postquam genuit Serug septem et ducentis annis, et
genuit filios et filias.

[11, 22. 23] Vixit vero Serug triginta annis, et genuit Nahor, Vixitque
Serug, postquam genuit Nahor ducentis annis, et genuit filios et filias.

[11, 24. 25] Vixit autem Nahor viginti novem annis, et genuit Tharah
Vixitque Nahor postquam genuit Tharah, decem et novem atque centum
annis, genuitque filios et filias.

[11, 26] Vixit Tharah septuaginta annis, et genuit Abram, Nahor et
Haran.

[1. Mose 10, 21] Hic tandem pervenimus ad Eber, de quo supra dixit
Moses, et appellavit Sem patrem omnium filiorum Eber, diximus autem
supra causam, fieri hoc primum propter reverentiam Christi. Deinde quia
sub huius aetatem incidit horribilis illa confusio linguarum, Sem igitur
eius familiam peculiariter complexus, eum praefecit Ecclesiae, et quasi
Pontificem constituit, ut sciretur propagatio Ecclesiae et Christi.
Itaque apparet hunc Eber fuisse summum Virum, qui purus et fortis in
fide et promissione Patrum priorum permansit, turbante Nimrod Ecclesiam
Dei.

Haec eius virtus meruit, autoritate sancti Patriarchae Sem, Ecclesia ab
eo appellationem sumeret, et Ebraei dicerentur, qui doctrinam et fidem
Eber sancti Patris retinerent, Ac mansit haec appellatio Ecclesiae usque
ad Christi tempus.

Itaque reiiciamus commentum Rabi Salomonis, qui Ebraeos contendit dictos
a transitu Euphratis, et sequitur eum contradicendi studio Burgensis.
Lyra rectius sentit, quanquam causam nominis non ita liquide ostendit,
quod filii Eber retinuerunt sanam doctrinam et veram religionem, cuius
solicitus custos fuit Eber, ne a Nimrod et aliis apostatis depravaretur.
Ex hac Ecclesia Abraham quoque fuit, qui per omnem vitam cum hoc Eber
vixit, Itaque ipse quoque dictus est Ebraeus, quod in promissione et
fide Eber vixerit, Nam Eber anno 64. post Abraham mortuum decessit.

Habetis iam Historiam primi Mundi, a Mose fideliter ostensam, ut
constaret de perpetua promissionis de Christo propagatione, si igitur
hanc primae Ecclesiae historiam appellas, non erraveris. Nam de impiis
Spiritus 

[Seite 428]

sanctus non est solicitus. Hi ex memoria hominum auferuntur et
sepeliuntur in infernum, Sed veram Ecclesiam videmus Deo curae esse,
cuius propagationem ab initio mundi Spiritus sanctus tam diligenter
ostendit.

Merito igitur Ecclesia hunc librum semper fecit plurimi. Hoc enim
amisso, quae Ecclesiae ratio fuisset per duo milia annorum, ignoraretur.
Nunc autem nos, qui tanto intervallo Patriarchas sequimur, merito
admiramur istos sanctos Gubernatores primae Ecclesiae, Adam, Seth, Noah
et Sem, et aestimanus eorum certamina ex nostris tentationibus, quas
vitae brevitas facit tolerabiles. Illi enim multis seculis in acie
constituti Satanae et mundi furorem et impetus fide in promissionem
Seminis de muliere vicerunt, ac tandem evocati ex hac statione,
reliquerunt posteritatem bene institutam, et insistentem vestigiis
Maiorum, Itaque, etsi nunquam quieta fuit Ecclesia, tamen in saevissimis
tentationum procellis duravit.

Huius tanti beneficii memoriam Moses his undecim capitibus conservavit,
ac nos quoque excitat in certam spem, qui sanam doctrinam et religionem
puram retinemus, futurum, ut nostro quoque seculo impii cadant, Ecclesia
autem vincat et triumphet.

⌊octor Marti⌊nus Luther.

Spero autem piis hanc meam operam et profuturam alicubi, et gratam fore,
Quanquam quis non venia nos dignos videt, qui in hanc mundi senectam, ac
fere delyrium incidimus, si non ubique assecuti sumus Spiritum tantorum
Virorum, qui primum Mundum gubernarunt et religionis doctrinam, cum vero
cultu, ad Abraham usque transmiserunt, qui tertii millenarii Gubernator
extitit? Eius historiam Deo iuvante conatus nostros, etiam explicabimus,
Deo Patri Domini nostri Ihesu Christi, una cum Sancto spiritu sit gloria
et laus pro hoc et aliis eius universis beneficiis in secula seculorum
Amen.

FINIS. 

IMPRESSUM VUITTEMBERGAE per Petrum Seitz Anno 1.5.44.

[Seite 429]

Schriften, 42. Band, Genesisvorlesung (cap. 1 –17) 1535/38

Karl Drescher

In Genesin Enarrationum 

Reverendi Patris Domini Doctoris Martini Lutheri, 

bona fide et diligenter collectarum, per Vitum Theodorum.

1535

[Seite 429] 

[Praefatio]

Tomus Secundus nunc primum in lucem aeditus.

Romanor. XIIII.

Credidit Abraham Deo, et reputatum est illi ad iustitiam.

Hebre. XI.

Fide et ipsa Sara sterilis virtutem in conceptione seminis accepit, et
praeter tempus aetatis peperit: Quoniam fidelem credidit esse eum, qui
promiserat.

Norimbergae, M. D. L.

Secundus Tomus Enarrationum in Genesin, 

qui continet Historiam Abrahae. Per Reverendum Patrem, 

Dominum Doctorem Martinum Lutherum, in Schola 

Vuittembergensi.

Hic ordiemur tertium Librum. Nam Primus continet Historiam primi mundi
usque ad Diluvium. Secundus, ea quae post diluvium usque ad Abraham
gesta sunt explicat. Brevis quidem Historia, si res gestas spectes,
quales mundus solet admirari. Sed in eo omnes Historias mundi,
quantumvis magnificas vincit, quod ostendit et Deum locutum cum sancto
viro, et promissionem de futuro Christo factam Patriarchae Sem, cum ea
conditione, ut Iapheth quoque eius promissionis fiat particeps. Haec
promissio tanquam Sol illis saeculis praeluxit, ut viderent pii diem
Christi ex longinquo, et in ea spe vincerent, quicquid incommodorum
ingratus mundus, et infensus hostis Satan obiicerent.

[Seite 430]

Sequitur autem iam Tertius liber, in quo non solum generatio nova, sed
etiam nova promissio oritur. Quid enim prohibet eam novam generationem
appellare, cui novum verbum coelitus mittitur? Ille igitur est insignis
ornatus, quo Abrahamum Deus ornat, quod cum eo loquitur, et promissionem
de semine benedicturo omnes gentes, ei proponit.

Huius nihil simile profanae Historiae habent. Quicquid enim in eis
eximium est, hoc totum pertinet ad illam gloriam, et privilegium illud
homini datum, quo iubetur dominari piscibus maris, volucribus coeli
etc., hoc est, nihil aliud ostendunt Historiae profanae, quam res gestas
ratione et industria hominum. Sed verbum Dei maius donum est: Sicut
etiam Spiritus, quo piorum corda reguntur, maius donum est, quam sit
Ratio. Terrena igitur haec sunt: illa autem coelestia et divina, atque
ideo a nobis merito magnifiunt, et in admiratione sunt.

Etsi igitur temporibus ipsius Abrahae multi adhuc Patriarchae fuere
superstites. Nam Abraham annos quinquaginta octo habuit, cum moreretur
Noah. Sem autem post mortem Abrahae vixit annos triginta et unum.
Superstites quoque post eum fuerunt aliqui ex maioribus eius: Tamen
recte dicimus, cum Abraha caepisse novum mundum, et Ecclesiam novam:
Siquidem Deus in Abrahamo incipit denuo Ecclesiam suam discernere ab
omnibus gentibus, et addit promissionem clarissimam de Christo,
benedicturo omnes gentes.

Recte igitur hic ordimur novum librum, cum nova lux de coelo exoritur,
quae ex Abrahae posteritate ostendit Christum nasciturum, et concionatur
suavissime de eius ministerio, quod benedictionem sit allaturus mundo,
hoc est, satisfacturus pro peccatis mundi, et reconciliaturus hoc modo
nos cum Deo, ac donaturus aeternam vitam. Accedit ad haec etiam loci
definitio, in quo nasciturus sit Christus, quia enim posteritati Abrahae
promittitur terra Canaan, et Christus ex posteritate Abrahae nasciturus
erat, certum est in terra Canaan, et ex Iudaeis nasciturum Christum.
Hanc lucem ante Abrahamum Ecclesia non habuit. Ideo nunc quasi nova
Ecclesia surgit, cum verbum novum incipiat fulgere.

Postrema pars undecimi capitis.

[11, 27 –28] Istae sunt generationes Terah. Terah genuit Abram, Nahor
et Haran. Haran vero genuit Loth. Et mortuus est Haran apud Thare,
patrem suum, in terra, in qua natus est, in Ur Chaldaeorum.

Hic locus est inter obscurissimos totius veteris Testamenti: itaque
varias peperit quaestiones, quas passim inveniet et apud veteres et
recentiores diligens Lector. Mihi autem recte videor facturus, et si
veram sententiam non attingo, ut Pauli sententia me tuear, qui et ipse
in easdem difficultates 

[Seite 431]

[1. Tim. 1, 4] impingens, dixit vitandas Genealogias, quod infinitis
quaestionibus praebeant occasionem. Accedit autem ad hoc aliud vicium,
quod ambitiosa ingenia etiam ingentem laudem in eo putant positam, si de
obscuris locis libere iudicent, et postea pertinaciter suam sententiam
defendant. Hic naturae morbus est, a quo cavere interpretes sanctae
scripturae debent.

Habent et profani Scriptores multos obscuros locos, et sicut quidam
appellare solet, cruces Grammaticorum: Sed in iis sine periculo aliquo
ludere ingeniosi possunt. In sacris autem literis non nisi vera
pertinaciter defendenda sunt: de obscuris et dubiis relinquendum
iudicium suum aliis est.

Huius igitur loci haec prima quaestio est: an Abram, sicut primo loco
hic numeratur, fuerit Primogenitus, an non. Ac concurrunt inter se
infestis quasi exercitibus Lyra et Rabi Salomon. Lyra negat eum fuisse
primogenitum, et adducit hanc Arithmeticam rationem: Sara, inquit, fuit
filia Haran: Abraham autem tantum decennio excessit uxorem aetate. Sic
enim [1. Mose 17, 17] infra dicit 17.: ‘Putasne centenario nascetur
filius, et Sara nonagenaria pariet’? Impossibile igitur est, quod
Abraham excesserit aetate fratrem Haran, cuius filia tantum decennio
minor est Abraha. Haec Arithmetica et firma ratio est: Nam si Abraham
tantum decennio excedit fratris filiam, et fingitur maior natu fratre,
sequitur fratrem Haran, ad summum octo annorum fuisse cum Saram
gigneret. Sed hoc plane absurdum est.

Cur igitur inquies primo loco ponitur Abraham? Respondet Augustinus
attendendum esse non nativitatis ordinem, sed significationem futurae
dignitatis, qua excelluit Abram fratres. Ponendus enim fuit tanquam
Caput et Stirps generationis sequentis. Haec Lyrae sententia est,
profecto irrefragabilis, si Sara fuit naturalis filia Haran: Sed potuit
etiam vel a matre, quam Haran viduam duxit, adducta, vel ab ipso Haran
adoptata esse, atque hoc modo recte dicitur filia Haran, sed non
naturalis. Hac ratione si fuit Sara filia Haran, argumentum Lyrae non
concludit.

Hanc supputationem Rabi Salomon negligit, et secundum literam statuit
Abram fuisse primogenitum. Id etsi facit communi studio, quod patrem
Iudeorum hoc honore ornat, tamen ego quoque in eam sententiam fere
descendo, ut existimem fuisse primogenitum.

Secunda quaestio longe difficilior est, quam tamen neque Lyra, nec alii
scriptores attenderunt: quod in ipso Abrahamo nobis intercidunt anni LX.
Nam facilis supputatio est quam textus ostendit. Thare est annorum
septuaginta cum gignit Abram, Abram autem anno aetatis LXXV. ex Haran,
in qua Thare mortuus est, egreditur. Hos annos si coniungas, habebis
annos CXXXXV. Sed cum historia annos Thare numerat, diserte dicit
mortuum, cum vixisset annos CCV. Quaestio igitur est, quomodo hi anni
ostendi possint.

Absurdum autem est imitari audacia ingenia, quae cum talis difficultas
incidit, statim clamant manifestum errorem commissum, et alienos libros
sine pudore emendare audent. Ego quid ad hanc quaestionem recte
respondeam, 

[Seite 432]

nondum habeo, cum tamen diligenter subduxerim annos mundi. Itaque cum
debita et humili confessione ignorantiae (solus enim spiritus sanctus
est, qui omnia scit et intelligit) sic coniicio, Deum certo suo
consilio, in Abraha hos LX annos voluisse intercidere, ne ex annorum
mundi certa ratione, quisquam de fine mundi certi aliquid praedicere
praesumeret, ostendit quidem signa novissimi diei, et ea extare ac
conspici vult, sed hunc diem non vult sciri, imo ne quidem annum, ut pii
perpetuo in expectatione huius gravissimae lucis, exercerent fidem et
timorem erga Deum. Aliud de hac quaestione, quod dicam, nihil habeo.

Haec de duabus primis quaestionibus volui monere, ne vel nescire, vel
non legisse talia nos aliquis existimet. Quod si nos quoque in eo
fallimur, quod statuimus Abrahamum primogenitum esse, talis hic error
est, qui non officiat fidei, nec damnet nos. Neque ego ex his
disputationibus laudem capto, scio Deum sic distribuere sua dona, non ut
per ea dominemur aliis, aut contemnamus aliorum iudicia, sed ut
serviamus iis, qui in ea re nostra habent opus opera.

Quod de Haran textus dicit, mortuum eum (Al penei Taerah) coram patre,
in terra, qua natus est, facilis est sententia. Vult enim ostendere
Haran mortuum antequam Abraham cum patre Taerah discesserit et Chaldaea.
Nugas Iudaicas lubens omitto, quas etiam Lyra recitat, quod Haran in
ignem coniectus perierit: Abraham autem salvatum in igne, quod haberet
[Jos. 24, 2] firmiorem fidem.1� Dignior fide testis est Iosua, qui
diserte dicit cap. XXIIII. ‘Trans fluvium’ hoc est, in ipsa
Mesopotamia ‘habitaverunt patres vestri ab initio, Thare Pater Abraam,
et Nahor: servieruntque diis alienis’: Hoc aliud elogium est, quam
quod mendaces Iudaei Abrahamo tribuunt, cuius fidem tantum propter
carnalem gloriam laudant, ut tali patre magis gloriari possint. Sed si
volunt Abrahamum laudare, sicut scriptura laudat, fateantur oportet eum
fuisse impium Idolatram, Sic enim Iosua testatur.

Itaque horribile hoc exemplum est, quod Nimrodica factio, seu haeresis
in tantum in Babylone crevit, ut etiam sanctorum posteritatem veneno suo
inficeret. Pius Sem retinuit verum cultum et a sana doctrina non
discessit. Sed quam eum putabimus contemptum a Nimroditis: siquidem
etiam Thare, Nahor, Abram ab eo discedunt, et se cum Satanae Ecclesia
coniungunt.

Sicut igitur admoniti hoc exemplo merito exuimus securitatem, et
ambulamus in timore Dei, postquam non solum laterales patres in errorem
et Idolatriam inductos videmus: sed etiam ipsam stirpem Ecclesiae Thare
et Abraham: Ita quoque insigne hoc misericordiae Dei exemplum est, quod
hos idolatras non abiicit Deus, sed revocat ab errore, et reducit per
verbum suum in viam. Papa ex suis sanctis facit meros Angelos, imo
potius truncos 

[Seite 433]

et caudices, in quos nihil humani cadat. Sed scriptura etiam summos
Ecclesiae heroas ostendit homines fuisse, hoc est, saepe lapsos esse,
saepe peccasse, et tamen a misericorde Deo iterum receptos in gratiam,
Itaque haec exempla simul et ad instillandum animis timorem Dei, et
alendam fidem, seu fiduciam misericordiae utilia sunt.

[11, 29. 30] Acceperunt autem Abraham et Nahor uxores: nomen uxoris
Abram, Sarai: et nomen uxoris Nahor, Milca, filia Haran, Patris Milca et
Iisca. Fuit autem Sarai sterilis, nec erat illi proles.

Omnes interpretes fere in ea sunt opinione, ut existiment Iiscam esse
quae supra Sarai dicitur, et ab Abraha ducta est in uxorem. Sed mihi
ideo diserte hic Haran pater Milcae et Iiscae appellari videtur, ut
ostendat Moses, Saram non fuisse naturalem filiam Harae, sed aut fuisse
privignam, aut adoptatam. Non tamen impedio, quin quisque sequatur; quod
similimum veri iudicat. Non enim in hoc periclitatur fides nostra.

Quod autem scriptura de Sara dicit fuisse sterilem, ideo fit, ut
videamus etiam isto tempore commendari benedictionem generationis.
Siquidem scriptura hanc tanquam insignem calamitatem Sarae commemorat,
quod sterilis fuerit. Hac calamitate, in isto peccati infernalis inferno
punit, seu potius, tentat omnipotens Deus sanctum virum, ut, cum impii
omnes numerosas familias habeant et magnam posteritatem, ipse solus
habeat sterile matrimonium. Sed non tantum Deus Abrahamum hoc modo
voluit tentare: pertinebat enim ad magnificandum miraculum, et
misericordiam, potentiam ac veritatem Dei testandam, quod sterilis, et
deinde etiam effoeta Sara parit filium, ex quo tantus populus, et tanta
posteritas propagatur. Merito autem hoc in loco id observamus, quod
inter morbum naturae per peccatum viciatae, et suum opus, hoc est,
generationem, spiritus sanctus discernit, nec tollit beneficium hoc
propter naturam, Sed etiam in viciata natura, quae libidine et rabida
concupiscentia, tanquam belua fertur, donum generationis nobis
commendat, tanquam insignem benedictionem. Hoc enim nisi esset, non
meminisset sterilitatis in Sara, cum Abraha iuncta.

[11, 31. 32] Et tulit Thare Abram, filium suum, et Loth, filium Haran,
filium filii sui, et Sarai, nurum suam, uxorem Abraham filii sui, et
eduxit eos de Ur Chaldaeorum, ut irent in terram Chanaan: veneruntque
usque Aaran, et habitaverunt ibi. Fuerunt autem dies Thare quinque anni,
et ducenti anni, mortuusque est Thare in Haran.

Hic secundus nodus est, sed paulo expeditior priore. Nascitur
difficultas [Apg. 7, 2f.] inde, quod Stephanus apud Lucam Actor. 7.
dicit: ‘Deum gloriae apparuisse Abrahae, cum esset in Mesopotamia,
priusquam habitaret in [1. Mose 12, 1] Haran, et dixisse: exi de terra
tua, et de cognatione tua, et veni in terram 

[Seite 434]

quancunque monstravero tibi.’ Hic autem Moses dicit: Patris
authoritate Abrahamum migrasse in Haran, et insequenti capite dicit,
post defunctum patrem in terra Haran Abrahamum divina voce esse evocatum
ex Haran. Sed si quis humiliter sapere, et non nimium indulgere ingenio
volet, facile conciliabit Mosen et Stephanum.1� Ac dicemus nos infra
in cap. 12. nostram sententiam. Hoc in loco satis erit admonuisse, quod
Thare a Nimrodica factione deceptus, cum sua familia discesserit a fide,
et factus sit Idolatra: Admonitus tamen a sancto Patriarcha Sem, statuit
Nimrodicum sodalicium deserendum esse.

⌊i 28, quae fuerunt in pectorali Aaronis, unde responsa dabat Dominus.
Etsi autem qualis ea res fuerit affirmari non possit: tamen a luce seu
fulgore nomen habere certum est. Ego in ea sententia sum, ut existimem
loci nomen esse, cui tamen, sicut solet, appellatio haec ab Idolatrico
cultu contigit, qui ibi praecipue viguit. Nos in germania similes
locorum appellationes habemus: sed ex aliis rationibus impositas.
Lichtenfels, Lichtenstein, Lichtenberg. Videtur autem huic cultui
occasionem dedisse, quod Deus significationem graciae patribus per lucem
seu ignem coelitus demissum aedidit, qui oblatas hostias hauriebat. Hoc
enim signum erat delectari Deum hoc cultu, [1. Kön. 18, 33] Sicut Eliae
historia ostendit. Ac in lege sacrum ignem perpetuo ali praecepit [3.
Mose 6, 12] Deus Levit⌊ici. 6., ex quo cremarentur hostiae. Suntque
hunc cultum imitatae gentes, sicut historiae ostendunt. Ad eum prorsus
modum existimo puram religionem Nimrodicam factionem imitatam, sibi suum
peculiarem ignem consecrasse, ut patrum cultus vilesceret, tanquam qui
nihil haberent singulare et eximium. Ex hoc igni postea loco nomen
impositum est, ut UR vocaretur civitas, in qua cultus ille maxime
vigebat, ad quam populi, sicut postea apud Iudaeos ad Hierusalem, et
nostris temporibus ad Romam [Jos. 24, 2] magna frequentia concurrerunt.
Ac Iosua autor est, ipsum Thare, Nahor et Abrahamum hanc Idolatriam
secutos esse et probasse.

Ita docent exempla omnium temporum, fastidiri verbum veritatis, et veros
cultus a vulgo. Itaque cum novi doctores surgunt, afferunt ad eos [5.
Mose 29, 19] prurientes aures: et vere, sicut Moses dicit, ‘ebrius
apprehendit sitientem’. Doctores pravi ad docendum promptissimi, et
vulgus ad audiendum avidissimum est. Hac ratione verbum et veri cultus
amittuntur. Anabaptistae novum dogma afferunt, non baptisandos pueros,
quod sicut ratione carent et verbum non intelligunt, ita fidem habere
non possint. Tale a nobis nihil audivit 

[Seite 435]

vulgus, itaque magno applausu eam sententiam excipit. Sacramentarii
Zwinglius, Oecolampadius et similes pugnant non hoc sentire Christum,
[Matth. 26, 26; Mark. 14, 22; Luk. 22, 19; 1. Kor. 11, 24] cum dicit:
‘Hoc est corpus meum’, quod cum pane, vel sub pane det corpus suum,
Panem tantum sumi, et vinum bibi, non sumi corpus Christi, non bibi
sanguinem eius, hos doctores admiratur et sequitur imperitum vulgus. Nos
autem qui a verbis Christi nos non patimur abduci, iudicamur Papistis
nihil saniores, aut meliores. Sic solet mundus, verbum fastidit, et
admiratur novitatem. Haec illam UR de qua Moses hic loquitur, fecit
nobilem, ut prae caeteris Chaldeae civitatibus ob novum cultum
celebraretur.

Vocabulum (Gasdim) significat Chaldaeos. Ego autem in ea sententia sum,
quod ob novum cultum UR vocata sit (Ur Chasidim) quasi dicas, sanctorum
civitatem. Sicut Romam appellarunt principem Ecclesiam, et caput
reliquarum Ecclesiarum omnium. Sed Moses invertit appellationem, quasi
dicat: Non estis Chasidim, sed Casdim. Non sancti, sed Chaldaei. [Micha
1, 11] Nam Prophetae delectantur talibus allusionibus. Sicut Michas
Schaenam [Hos. 10, 5] vocat Zaenam, et Oseas Bethel vocat Bethaven.

Vestigia huius Idolatriae, sicut testantur historiae gentium, longe
tempore manserunt in Persis. Nam rex Persicus sacrum ignem, quem
historiae Orimasda corrupto vocabulo Hebraeo vocant, in vacuo equo ante
se solemniter vehi voluit. Sicut Papa in vacuo, sed egregie exornato
equo, in solemni pompa, Christi corpus, ut vocat, ante se vehi sinit.
Sed imponit sibi et aliis, non enim Christi corpus sed purus panis est.
Non enim Christus voluit corpus suum adesse, cum circumfertur panis in
spectaculo, sed cum sumitur seu manducatur in Ecclesia, secundum
institutionem suam. Et abutitur ea pompa Papa, ut confirmet errorem suum
de altera specie.

Ita manet impietas et superstitio semper sui similis. Etsi enim
exercitia et signa mutantur, seu cultus externus, tamen affectus et
studia manent eadem. Non utitur Papa igne ad adorationem hodie, sed
habet alia studia et exercitia impia, quae specie dissimilia sunt, sed
habent eundem finem. Itaque Ur Chaldaeorum sicut a principio mundi pene
fuit, ita manet usque in finem. Relinquunt enim homines verbum, fidem
persequuntur, et occupantur interim novis studiis, Haec sola verum
cultum esse somniant.

Iudaei non loci nomen, UR esse iudicant, sed fuisse ignem, in quem
coniecti sunt, qui Nimrodicam Idolatriam damnarunt: sicut narrant
fabulam de Abraha et Haran. Sed non sequor eorum sententiam, loci nomen
esse puto, ad quem undique concurrerunt homines, tanquam ad sanctissimum
cultum. Sicut postea cultuum celebria loca fuerunt Ierusalem, BethEl,
Sichem, ubi variis operibus se patefecit Deus Patribus.

[Seite 436]

Caput XII.

[2, 1] Et dixit Dominus ad Abram. Egredere de terra tua, et de
cognatione tua, et de domo Patris tui ad terram quam ostendam tibi

Haec est tertia aetas (ut vocant) in qua orditur Scriptura sancta a novo
stipite descriptionem Ecclesiae. Hactenus enim linea ab Adam per multos
Patriarchas usque ad Noah deducta est, et inde usque ad Abrahamum, sub
qua Ecclesia magnum accepit vulnus, quod impietas adeo creverat, ut
etiam Sanctorum posteritas in errorem abriperetur. Necesse igitur fuit,
ut ostenderet Moses, quomodo in hoc tanto periculo Ecclesia divinitus
renata sit, ne tota corrueret et exstingueretur vera religio penitus.

Ac merito haec Historia proponitur tanquam singulare misericordiae
exemplum, quo erecti, statuamus Deum nostro quoque tempore, ubi omnia
religioni minantur interitum, Ecclesiam servaturum. Ac superiores
Historiae, etsi maximas res continent: tamen perbreves sunt. In his
autem, quae sequuntur, dilatabit se spiritus sanctus, et copiosius omnia
pertexet. Itaque hactenus Ecclesiam ceu rivulum vidimus leniter
profluentem, qui nunc sumit incrementa, et iusti fluminis strepitu
fertur, donec mirabili benedictione Dei auctus populus sanctus, tanquam
magnum mare, orbem terrarum implet suo nomine. Haec initia, et auctus
Ecclesiae videre admodum iucundum, et plenum consolationis est, ac
videmus Prophetas quoque his cogitationibus delectatos. Non semel enim
Esaias huius mirabilis gubernationis et propagationis Ecclesiae meminit.

[1. Mose 6, 9] Supra cum Noah describeret Moses, appellavit eum cum sua
generatione virum iustum et integrum. Tali titulo hoc in loco non
ornatur Abraham, [Jos. 24, 2] sine dubio ideo: quia Abraham cum patre et
fratribus, sicut Iosua testatur, fuit Idolatra, et non fuit iustus coram
Deo, sed coram Nimrod, cuius cultum imitabatur. Tacet igitur Moses, de
persona Abrahae, nihil in eo laudat. Nam Idolatria repraehendi debet,
non laudari, Dei autem misericordiam laudat, et nobis commendat, quod
hunc Idolatram non est passus in Idolatria diutius haerere, sed eum
evocavit ex ista impiorum Ecclesia in alium locum.

Haec vocatio magnifica et digna laude est, ac commendat eam Esaias [Jes.
41, 2] capite 41.: ‘Quis suscitavit ab oriente virum’? Quis vocavit,
ut iusticiam doceret, quocunque ambularet? (Haec enim Haebraica phrasis
est in voce [Hebr. 11, 8. 9] Le Raglo.) Et Epistola ad Haebraeos dicit:
‘Fide cum vocaretur Abraham, obediit, ut egrederetur in locum, quem
accepturus erat in haereditatem, et egressus est, nesciens, quo veniret.
Fide quoque incola fuit in terra promissa, 

[Seite 437]

tanquam aliena’, et prorsus idem Moses hic significat, cum dicit
divinitus vocatum, ut egrederetur.

Hoc enim beneficium, quod ab Idolatria liberatus est, non est propriorum
meritorum aut virium, sed tantum miserentis et vocantis Dei. [5. Mose
29, 13] Sicut Moses etiam populum suum admonet, Electum eum a Domino,
non quia ita meruissent, sed quia Dominus eos dilexisset, et custodiret
iuramentum datum Patribus. Hoc in loco videmus initia convenire cum
fine. Quid enim aliud est Abraham, nisi auditor vocantis Dei, hoc est,
persona mere passiva, et tantum materia, in quam agit divina
misericordia?

Valet igitur hic locus ad confirmandam doctrinam gratiae, contra
meritorum et operum dignitatem, quam ratio tantopere effert. Si enim
quaeras quid fuerit Abraham, antequam vocaretur per misericordem Deum,
[Jos. 24, 2] respondet Iosua fuisse Idolatram, hoc est, meritum esse
mortem et damnationem aeternam. Sed in hac miseria non abiicit eum
Dominus: sed vocat eum, et per vocationem ex eo, qui nihil est, facit
omnia. Facile credo, Abrahamum, si quis civiles virtutes spectet fuisse
honestissimum hominem, et quantum natura fert, optimum virum, qui non
indulsit libidini, avaritiae et aliis cupiditatibus foedis, sed
moderatione vicit vel gubernavit coecos impetus viciatae naturae.

Nam Babylonica religio Nimrodi fuit speciosissima. Siquidem Deum
coluerunt sub titulo Lucis, quae optima forma seu figura divinae
Maiestatis [1. Joh. 1, 5; Ps. 104, 2] est: Et ipsae sacrae literae Deum
lucem appellant. Ad hunc cultum, qui pulcherrimam speciem habuit,
accessit etiam vita et mores probati. Itaque amplexi hanc religionem
sunt etiam sanctorum posteri. Est enim superstitio pestilens Imperatrix,
quae omnibus saeculis regnat in mundo, et mundus imperium eius cupide
amplectitur. Sed in hac lucida et splendente religione ipse Abraham est
captivum Satanae mancipium, qui colit Deum non eo modo, quo ipse Deus se
voluit coli, sed sicut eum videt coli ab illis, qui numero, dignitate,
potentia sanctas reliquias piorum patrum vincebant.

Est igitur Abraham, sicut supra dixi, nihil nisi materia, quam divina
Maiestas per verbum, quo eum evocat, apprehendit, et format in novum
hominem et in Patriarcham: ut stet universalis haec regula: homo ex se
nihil est, nihil potest, nihil habet nisi peccatum, mortem et
damnationem. Sed omnipotens Deus per suam misericordiam facit, ut
aliquid sit, et a peccato, morte ac damnatione liberetur per Christum
benedictum semen.

Patriarcha Sem, sicut ego coniicio, eo ipso tempore in terra Chanaan [1.
Mose 14, 18] fuit: non quidem solus, sed cum Ecclesia sua: habitavit,
sicut infra scribitur, in Salem, et vocatur Sacerdos altissimi. Non
igitur solus fuit: Sed habuit apud se, quos doceret, filios fortasse
Elam, Assur, Salah, Her etc., qui omnes fugientes Satanae, Ecclesiam in
Babylone, sanctum Patriarcham secuti sunt. Et tamen hos omnes quasi
negligit Dominus, et Idolatram alienum a 

[Seite 438]

Deo, et captivum satanae, non relictum: sed ultro et sponte manentem
apud Nimroditas, eligit Deus, ut sit Patriarcha.

⌊ios 3. ἀνεξιχνίαστος πλῆτος. Sic posterioribus
saeculis vocat Paulum ad Apostolatum gentium, sicut eodem in loco ipse
Paulus de se commemorat, pessimum hominem, homicidam, blasphemum,
ardentem odio Christi et Ecclesiae suae, cum potuisset vocare unum ex
septuaginta duobus, aut alium quendam excellentem virum, sed non facit:
ut scilicet ostendat nobis superabundantem suam misericordiam.

Neque vero haec scribuntur, ut confirmentur impii in sua impietate, et
peccent tanto licentius, sed ut pusillanimes et timidi, qui ad
desperationem propter peccata sua solicitantur, consolationem habeant,
et talibus admoniti exemplis, discant ipsi quoque sperare in tam
misericordem Deum. Vehemens enim res est ira Dei et peccatum, nec potest
eam sustinere conscientia, nisi verbo Dei erigatur. Opus igitur nobis
est talibus exemplis, quae docent Dei misericordiam esse infinitam, ut
nos quoque speremus veniae locum, et invocemus Deum.

Magnum et ineffabile donum, quod Abraham est pater filii Dei, secundum
carnem, sed huius dignitatis quae sunt inicia? haec nimirum, quod
Abraham est Idolatra et maximus peccator, qui Deum colit, quem nescit.
Hunc proavum in linea sua filius Dei vult celebrari, sicut alii quoque
Christi proavi maximis peccatis sunt insignes.

Cur hoc? Primo ideo, ut ostendat se esse salvatorem peccatorum. Secundo,
ut doceat nos de immensa bonitate sua, ne peccatis oppressi desperemus.
Tertio, ut etiam praecludat nobis viam ad gloriam et superbiam. Non enim
potest hoc modo vocatus Abraham dicere: Hoc ego merui, Hoc meum opus
est. Etsi enim, quod ad secundam tabulam attinet, fuit inculpatus coram
hominibus, tamen Idolatra fuit, et dignus aeterna morte, si non
accessisset ista vocatio, qua liberatus ab Idolatria, et tandem per
[Röm. 9, 16] fidem remissionem peccatorum consecutus est, ut stet
sententia: ‘Non est volentis, nec currentis, sed miserentis Dei’.

Iudaei nullum faciunt modum laudum Abrahae. Etiam in ipsa Ur Chaldaeorum
dicunt eum ob damnatam Idolatrarum impietatem coniectum in ignem, et
fide servatum esse. Ac putant hoc modo se magnum decus addere genti
suae, sed turpiter mentiuntur: Sicut eos aperte refutat dux et [Jos. 24,
2] gubernator ipsorum Iosua. Idem solent Monachi, quorum conciones nihil
sunt, quam prodigiosae laudes Francisci, Dominici, Augustini, has qui
amplificare et extollere potest, optimus habetur concionator. Deus autem
quasi post principia stans, tandem etiam aliqua parte laudum afficitur,
quod talibus donis ornarit tantos sanctos.

[Seite 439]

Haec autem Philosophica, rationalis et vere Turcica praedicatio est,
quae iudicat per opera nobis contingere salutem et iusticiam. Igitur
Mosi exemplum sequamur, cum de sanctis volumus concionari, nec
obliviscamur Ur Chaldaeorum, in qua cum viveret Abraham, Idolatra fuit,
hoc est, doceamus etiam summos sanctos fuisse homines, qui et labi
potuerunt in peccata, et saepe horribiliter lapsi sunt, quod autem
servati, et postea donis variis ornati sunt, id totum Dei misericordiae
est, per verbum suum vocantis, et non abiicientis nos.

Nam in hoc omnes sancti Abrahae similes sunt, quod dum vocatio divina
abest, dum verbo carent, etsi in speciem boni sint, et sancti, tamen
sunt in morte et damnatione. Sed vocati et illuminati per verbum,
credunt, Deo gratias agunt, sancte vivunt, et Deo placent, sic tamen, ut
tum quoque remissione peccatorum eis sit opus. Itaque etiam cum
sanctissime vivunt, tamen humiliantur, nec superbiunt.

Sed hic quaestio incidit: quomodo Abraham sit vocatus: an hanc vocem ex
ipso Deo audierit? Ego prorsus sum in ea sententia, ut existimem non [1.
Mose 18, 2] immediate a Deo, sine ministerio vocatum esse: Sicut infra
narratur, quod Deus eum inviserit, quod collocutus cum eo sit, imo
etiam, quod conviva Abrahae fuerit, Sed allatum ad eum iudico hoc
mandatum vel per ipsum Patriarcham Sem, vel aliquos a Sem missos.

Non enim hoc solum doluit pio Sem: Thare cum suis liberis perire in isto
igni Chaldaeorum, hoc est, in Idolatria Nimrodica: sed vidit per
revelationem divinam, seu ex inspiratione divina, solum ex posteritate
sua Abramum fore, ex cuius lumbis proditurus sit liberator generis
humani, hac revelatione motus, non passus est eum haerere diutius inter
Idolatras, praesertim cum pater Noah iam extinctus esset. Nam sedecim
fere annis post mortem Noah Abraham egredi ex UR iussus est.

Dicitur autem Dominus eum evocasse, quia quidam sancti homines, ex
inspiratione spiritus sancti eum evocarunt. Quicquid enim loquuntur
homines [Luk. 10, 16] ex spiritu Dei, hoc ipse Deus loquitur sicut
Christus dicit: ‘Qui vos audit, me audit’.

Porro verbum (Laech Lecha) quod noster vertit, ‘egredere’ in Hebraeo
valde emphaticum est. Ad verbum si vertas, sonat: vade tibi ex terra
tua. Significat autem, totam istam religionem, in qua hactenus vixit
Abram esse impiam et detestabilem. Quasi dicat Sem: Si manebis isto in
loco, non salvaberis. Igitur si cupis salvari, desere terram istam,
desere cognatos tuos, desere domum patris tui, et quam longissime
discede ab istis Idolatris, in quibus nulla fides, nullus Dei timor est,
sed tantum superstitio et caecus error, qui sequitur ignorantiam Dei.
Nam nisi impius cultus fuisset in Babylone, Deus non iussisset
Abrahamum, ut alio migraret. Igitur involvit 

[Seite 440]

hoc ipsum verbum primam tabulam, hanc audit Abraham, et incipit Deum
timere, hoc est, credit huic comminationi, et paret sancto consilio.
Ideo sequitur postea tam magnifica promissio.

Sicut autem pius Sem ipsi Abrahae concionatus est: Ita David quoque [Ps.
45, 11] concionatur suo populo Psalmo quadragesimoquinto, cum dicit:
‘Audi, filia, et vide, et inclina aurem tuam, et obliviscere populum
tuum, et domum patris tui’. Haec est gravis admonitio, ne Iudaei
verbum Euangelii negligant, sed ut legem et omnia huic doctrinae
postponant, et simpliciter obliviscantur [Ps. 45, 12] patrum: ‘Hoc,
inquit, si feceris, concupiscet Rex decorem tuum’, hoc est, te
complectetur amanter per gratiam suam, et ornabit spiritu sancto suo,
iusticia et aliis donis. Hoc igitur verbi, seu ministerii praeclarum
beneficium est, quod ostendit seu revelat peccatum illud, quod ratio per
se non solum non potest agnoscere, sed iudicat etiam summam esse
iustitiam et gratissimum Deo cultum. Idolatria enim tantum per verbum
Dei agnoscitur.

Atque hic demum Iudaei, si vere patrem suum laudare cupiunt, incipiant
eius laudes. Vixit hactenus in Idolatria, nullam habuit veram
cognitionem Dei, fuit sine fide, sine timore Dei, etsi in speciem non
fuerit malus vir. Sed nunc, cum verbum patefacit verum Dei cultum, et
damnat Idolatriam, non facit, sicut nostri Papistae, qui admoniti
obstinato animo pergunt, et urgent contra conscientiam impios cultus,
sed acquiescit verbo, cum iubetur exire de Babilone, ubi habebat
instructam domum, statim paret: Non disputat secum, sicut solent impii,
Quid, si nos simus meliores istis, qui me hinc vocant? Sumus enim nos
quoque Patriarchae Sem nepotes: Tamen etiam in hac terra erunt aliqui
sancti, cur igitur solus ego hinc migrarem? etc.

Horum nihil cogitat, sed cum audit damnari religionem, qua hactenus
domus patris et cognatio tota usa erat, eam abiicit, et volens sequitur
vocantem Deum, nulla habita ratione commodorum, quae iam in manibus et
parata erant. Haec profecto insignis obedientia est, quam merito
celebramus et admiramur. Nam quod paterfamilias relinquit domum, agros,
charam patriam, charos cognatos, et abit in exilium, incertus, ubi pedem
figere possit, hoc profecto non exiguum obedientiae specimen est, quod
pauci imitabuntur.

Sed illud longe est maius et difficilius, quod sibi persuaderi passus
est, Religionem, in qua educatus a parentibus erat, esse impiam et
contra Deum, sicut experimur, omnium operum longe difficillimum esse,
eos lucrifacere, qui educati sunt in Papistica religione, quae tamen
palam impia et blasphema est. Imo nos ipsi, qui iam olim abiecimus Papae
doctrinam, saepe ac multum sudamus, donec vincamus miseriam illam
consuetudine duplicatam: siquidem et nascimur hypocritae, et postea
etiam per impios Doctores in hypocrisi confirmati sumus.

[Seite 441]

Merito igitur praedicamus Abrahamum, qui admonitus per sanctum Sem, ab
eo discedit, quod et natura dederat, et autoribus patribus et
consuetudine confirmatum erat. Etsi autem sine magnis certaminibus in
conscientia haec res non est gesta, tamen vicit tandem fides et verbum.
Itaque Monachorum patres Augustinus, Franciscus, Dominicus prorsus nihil
sunt, collati ad hunc virum.

Sed Sarae quoque non obliviscamur, quae Mariti pietatem adeo strenue
imitatur, relinquens ipsa quoque patriam et charos cognatos, deinde rem
familiarem sine dubio bene constitutam, ac sequens incertam spem. Non
autem dubium est, quin cognati eam hortati sint ad deserendum maritum,
praesertim cum profectionis consilium intelligerent. Sed pia mulier
magno animo blandicias, preces, minas contempsit, et maritum secuta est.
Familia quoque longe melior et obedientior fuit, quam nunc est, quae
patremfamilias noluit deserere.

Monachi hanc magnam laudem putant, quod relinquant omnia, cum tamen plus
inveniant in monasteriis, quam in domo parentum reliquerunt, Sed quem
mihi cum hoc Monacho Abraha conferes, qui deserit patriam, cognationem,
fundos paternos, domum et omnia, et simpliciter sequitur in exilium
vocantem Deum? habet autem ex aliis sociam in hoc suo Monachatu piam
Saram, quae non videt, quod prima nocte habitura sit hospicium, cum domi
laute ac delicate posset vivere.

Non autem ex affectu coniugali tantum maritum sequitur, sed adiuta est
per spiritum sanctum, qui muliebre cor movit, ut neglectis omnibus, ipsa
quoque sequeretur vocantem Deum, cupiens ipsa quoque salvari, et non cum
idolatris damnari. Merito igitur hanc obedientiam Petrus praedicat [1.
Petri 3, 6] 1. Pet. 3. et vult imitari uxores hanc Sarae insignem
virtutem. ‘Estis, inquit, eius filiae, benefacientes, et nullo pavore
territae’.

Hae igitur sunt verae laudes sancti Patriarchae, quod patitur se argui,
et cognoscit se esse Idolatram et impium, ac pavet ob iram Dei
intentatam. Deinde, quod egreditur nesciens, quo iret. Deserit enim
certam sedem, et sequitur incertam. In fide quidem certa fuit, sed in
speciem incerta, imo possessione et usu prorsus nulla, sicut Historia
ostendit. Hoc magnifice commendat David, et tanquam memorabile exemplum
proponit Psalmo 39: [Ps. 39, 13] ‘Sum, inquit, Peregrinus et civis
tuus, sicut omnes patres mei’.

Quid igitur inquies, nonne David rex erat, et Dominus terrae, quae
Abrahae semini promissa fuit? Denique ipse Abraham, etsi exul fuit,
tamen fuit in re lauta, et habuit maximas opes: vera quidem haec sunt,
et tamen fuerunt exules, quia habuerunt haec, ac si non haberent. Sicut
Epistola ad [1 Kor. 7, 31] Hebraeos testatur: ‘utentes mundo tanquam
non utentes’.

Ad hunc modum omnibus temporibus in mundo vivunt, occupantur quidem
Oeconomicis et civilibus studiis, gubernant Respublicas et familias
aedificant, colunt agros, exercent mercaturam, aut manuarias operas, et
tamen 

[Seite 442]

agnoscunt se cum patribus esse exules et hospites: utuntur enim mundo
tanquam diversorio, ex quo emigrandum brevi sit, non apponunt cor ad
huius vitae negocia, sed tanquam sinistra manu corporalia curant,
dextram levant sursum ad aeternam patriam: ac si quando accidit, ut
turbetur aliquid, vel in Republica vel Oeconomia, nihil aut parum
moventur. Satis enim est eis, utcunque in hoc diversorio tractentur,
quod norunt aeternas mansiones a filio Dei paratas.

Merito igitur scriptura fidem sanctissimorum hominum, Abrahae, Sarai et
Loth commendat, et proponit tanquam memorabile exemplum, in quod nos per
omnem vitam intueamur. Sunt tamen haec initia fidei et prima vocatio.
Secunda autem vocatio quia maior et augustior est, Ideo quoque fides
Abrahae nobis erit extollenda magis. Nunc tantum de victu, et sede
corporali agitur. Hanc difficultatem forti animo et magno spiritu vincit
Abraham, et sequuntur Deum vocantem in exilium, cuius nullum finem
vident.

Ubi igitur manet ociosum et ignavum Monachorum genus, qui praedicant se
deseruisse omnia? Taceant Hieronimus, Augustinus, Gregorius, nihil sunt
ad hunc nostrum peregrinum et exulem collati, sequentem divina iussa, et
haerentem magna fide in hoc uno verbo, quod Dominus ostensurus sit aliam
terram, in qua melius habitet.

[12, 2a] Et faciam te in Gentem magnam.

Hic Locus maxime insignis est, et unus de principalibus totius
scripturae sanctae. Ideo non leviter attingendus, aut obiter
percurrendus, sed diligenter inspiciendus, et solicite evolvendus et
explicandus est. Sicut autem repraehensionem Idolatriae, in qua vixit
Abram, recte transferimus ad doctrinam legis, qua arguuntur peccata, ita
haec ingens seu consolatio seu promissio, merito Euangelion dixeris.
Quae autem hic summatim Dominus promittit, ea in sequentibus capitibus
explicantur copiosius.

Primum omnium igitur statuas ea quae hic Dominus Abrahae promittit, si
rationem sequaris, quia invisibilia sunt, etiam simpliciter
impossibilia, incredibilia et ementita esse. Si enim Dominus tale
aliquid de Abraha cogitat, cur eum non relinquit in terra sua et
cognatione sua, in qua sine dubio Abraham non fuit nullius authoritatis
vel nominis? Num facilior emergendi ratio est inter ignotos, ubi ne
quidem, quo pedem figas habeas, quam domi, ubi agri, amici, propinqui,
cognati sunt, ubi denique res familiaris pulchre constituta est?

Magna igitur et excellens Spiritus sancti virtus in Abraha fuit, quod
impossibilia, incredibilia, incompraehensibilia ista potuit animo
complecti, et ea inspicere, quasi vera, et iam praesentia essent.
Praesertim cum iam 

[Seite 443]

accederet ad senectam. Nam fuit annorum LXXV. Sara autem decennio minor,
et quidem sterilis erat.

Haec, quaeso te, quomodo conveniunt cum hac promissione: ‘Faciam te in
Gentem magnam’? Significat enim fore posteros eius magnum et ingentem
populum. At unde nascentur posteri, cum Matrimonium Abrahae sit sterile?
Has ingentes infidelitatis moles, hos altissimos montes, oppressuros
penitus fidem, sanctus Patriarcha fide vincit et transcendit, ac
simpliciter haeret in hoc uno. Ecce Deus hoc promittit, non igitur
fallet te, etsi neque viam, nec modum, neque etiam tempus implendae
huius promissionis videas.

Posteritatem Abrahae vocat Dominus magnam gentem, non solum magnitudine
temporali seu corporali, sed etiam magnitudine spirituali, sic tamen, ut
sit in hac corporali vita. Distinguendus enim hic populus est ab omnibus
totius orbis, regnis et populis, quantumvis magnis et potentibus. [Dan.
2, 21] Dat Deus etiam Gentibus regna, ac constituit terminos eorum:
Sicut Daniel concionatur. Sed dat ea occulto consilio, ignorantibus
etiam illis, quibus ea dat, putant enim esse fortuitum quiddam, nasci
aut fieri Regem: non vident divinitus ista sic instrui et gubernari.

Igitur tam celebre fortunae nomen est inter gentes, cum tamen, quid
fortuna sit, ignorent. Sed hic populus habuit prae omnibus mundi populis
et regnis hanc praerogativam, quod Deus se patefecit in verbo suo, quod
revelavit se multis et variis miraculis et signis, ac testatus est se
esse Deum huius populi.

Itaque etsi Iudaici populi res gestae, gentium triumphos non videantur
aequare, et reliqua regna, Babylonicum, Persicum, Graecum, Romanum
potentia et opibus iudicentur longe antecellere: tamen, si spectes
gubernatorem [Jes. 31, 9] huius populi, Deum, qui, ut apud Prophetam
est, focum suum habuit Hierosolymis, et quasi concivis fuit: sordebunt
omnium regnorum et populorum victoriae et triumphi: et hae solum res
gestae admiratione et praedicatione omnium hominum dignae iudicabuntur,
quas hunc patremfamilias gessisse constat, qui est Deus aeternus,
conditor et Servator omnium. Is enim etsi reliqua quoque regna gubernet:
Facit tamen id occulto modo, ignorantibus illis ipsis, qui haec
beneficia sentiunt.

Sed in hoc populo revelat se, in hoc populo vult agnosci, celebrari,
coli. Ideo eligit tabernaculum, iubet extrui templum, ut sedem certam in
hoc populo habeat, cui se revelat verbo, signis, portentis, ritibus,
ceremoniis, etc., ut ubique praesens esse agnoscatur, et tantum non
manibus palpetur. Hanc praerogativam includit Moses in haec verba.

Sunt quidem Gentes potentia et opibus superiores, et res ab ipsis gestae
incurrunt in oculos, et excitant admirationem. Sed nihil haec sunt [5.
Mose 4, 7] ad hoc privilegium, quod Moses Deut⌊eronomii .4. gravissime
praedicat, quod habuit hic populus Deum appropinquantem, hoc est,
habitantem in medio 

[Seite 444]

sui, patefacientem se in verbo, in cultu, in Prophetis sanctis, qui
spiritu sancto pleni, de voluntate Dei hunc populum docebant.

Haec sunt vera et solida bona, et quae mundus ne intelligit quidem, quia
iis prorsus caret. Itaque Moses alia ratione, quam Cicero aut
Demosthenes populum suum vocat Magnam gentem: quanquam etiam
corporaliter magna fuit, si respicias ad originem, hoc est, ad
solitarium Abraham, [1. Mose 15, 5] ex quo tantus populus propagatus
est, ut arenae maris et stellis coeli comparetur. Nondum loquitur
Dominus de spirituali benedictione et aeterna vita, quae etiam huic
populo promissa fuit. Corporalia haec beneficia sunt, quae in hac vita
populus hic habuit, ut et numero non esset contemnendus, et haberet Deum
habitantem in medio sui, loquentem, gubernantem, defendentem. Haec
excellentia dona sunt, et quae satis commendari non possunt: quod Deus
ad hunc modum in hunc populum se quasi conclusit, ut non solum habitaret
in medio eius, sed etiam ex eo vellet nasci homo. Sed hoc pertinet ad
spiritualia dona et aeterna, de quibus paulo post.

Abraham igitur nihil horum vidit, imo etiam caussas abunde habuit, ne
crederet, si carnem voluisset sequi, habuit enim sterile Matrimonium, et
quanquam postea Isaac ei natus est, et ipse ad annos fere quindecim
Iacobum nepotem vidit, tamen quis non videt, haec initio ad tantam
promissionem collata, esse infirmissima. Insignis igitur fides fuit
sancti viri, quod haec, ac si oculis iam cerneret coram, credidit, neque
dubitavit de promissionibus factis.

Cum hac tanta fide conferamus nostram infidelitatem. Scimus Christum in
novissimo die venturum, et pessundaturum omnes hostes suos: Turcam,
Iudaeos, Pontificem, Cardinales, Episcopos, et quicquid est impiorum,
qui verbum aut persequuntur, aut superbe vel contemnunt, vel negligunt.
Scimus quoque Christum interim affuturum Ecclesiae, et conservaturum
sanam doctrinam et veros cultus.

Sed si haec, quae scimus, certo crederemus, putasne fieri posse, ut nos
ulla perturbaret calamitas? putasne oborituram animis securitatem, quam
in nobis sentimus, ac si certi essemus, mille annis abesse diem Domini?

Si igitur credimus: profecto infirma nostra fides est, et vere sumus
ὀλιγόπιστοι, neque ullo modo cum sancto Abraha possumus
conferri, qui invisibilia ista amplectitur certa fide, ac si iam teneret
manibus ac palparet. Audit a Domino: ‘Faciam te in gentem magnam’:
et tamen videt se esse tanquam aridum stipitem, habet enim sociam thori
sterilem, quae cum tandem ex promissione Dei, contra naturam, a marito
impraegnatur, et filium parit, videt in eo solo filio promissionem niti,
qui mille casibus periculorum, si huius vitae incertitudinem spectes,
expositus erat. Ex Isaac quoque videt nasci promissionis haeredem unicum
Iacob. Hic nihil adhuc simile est, 

[Seite 445]

quod cum promissione consentiat, et tamen fides stat certa et
inconcussa, numerosissimam posteritatem se habiturum. Haec prima
promissionis pars est.

Impii Iudaei contumeliosum nomen esse ducunt Goim. Sic enim appellant
cultu a se differentes, quemadmodum nos, eos qui extra Ecclesiam sunt,
pronunciamus impios esse, et tamen non vident in hac Patris sui
promissione, sic vocari veram Ecclesiam. Nam tota posteritas Abrahae hoc
nomine hic appellatur: ‘faciam te (Laegoi gadol) in magnam gentem’.

[12, 2b] Et benedicam tibi.

Verbum benedicendi in scriptura augmentum significat seu incrementum,
haec igitur promissionis pars eo pertinet, ut non solum credat Abraham
magnam posteritatem se habiturum, sed etiam futurum, ut indies magis ac
magis incrementa sumat, et augeatur.

Primum igitur donum est, quod Abraham erit ‘in gentem magnam’, hoc
est, quod eius posteritas sit habitura regnum, potentiam, opes, leges,
caeremonias, Ecclesiam etc. Haec enim proprie vocatur Gens.

Alterum autem donum est, quod haec gens sit duratura. Sicut Psalmus [Ps.
89, 31 –34] 89. egregie hoc explicat: ‘si dereliquerint filii eius
legem meam, et in iudiciis meis non ambulaverint, si statuta mea
profanaverint, et mandata mea non custodierint, visitabo virga peccatum
eorum, et verberibus delictum eorum: sed misericordiam meam non avertam
ab eo, nec mentietur eis veritas mea’.

Afflictus quidem saepe fuit populus ille. Tribus Beniamin pene occidione
occisa est. Regnum Israel funditus eversum est. Tribus Iuda quoque per
Babylonicos reges, deinde per Syrios et Aegyptios varie attrita est, et
tamen divinitus servatus est populus ille, dum promissio de Christo
impleretur: ac ibi demum coepit vera benedictio et vera multiplicatio,
quod paucorum Iudaeorum incredulorum loco, plenitudo gentium intravit,
et vere Abrahae semen arenae maris et stellis coeli aequatum est. Itaque
adhuc durat, et durabit usque ad finem mundi.

Talem benedictionem nullum mundi regnum habuit, quantulum enim tempus
est, quo durarunt Monarchiae quatuor? Semen autem Abrahae durabit in
aeternum. Initia huius benedictionis qui cupit videre, legat ordine
historias Mosi, Iosuae, Iudicum, Regum etc. et videbit, vere magnam et
benedictam hanc fuisse gentem.

[12, 2c] Et faciam tibi magnum nomen.

Hoc est, longe lateque celebraberis, etiam inter gentes, sicut Moses hoc
[5. Mose 4, 6. 7] explicat Deut⌊eronomii 4.: ‘Haec est vestra
sapientia et intellectus coram populis, ut audientes universi praecepta
haec, dicant: En populus sapiens, et 

[Seite 446]

intelligens, Gens magna, nec est alia natio tam grandis, cui sic
appropinquant dii, sicut Dominus Deus noster’.

Sed non tantum celebris Iudaeorum populus fuit propter promissiones,
propter cultum, propter eloquia Dei, quae ei credita fuere: sed etiam
propter heroicos viros. Quem enim ex omni gentilitate opponemus Davidi,
Ezechiae, Danieli, Iosepho, Samsoni, Gideoni, Iosuae et similibus, vel
Prophetis, vel Regibus aut Ducibus?

Itaque gentes admiratae sunt hunc populum, et beatum praedicaverunt. [2.
Kön. 5, 17; Dan. 4, 31 ff.;] Naaman Syrus etiam terram Hierosolomitanam
secum in Syriam devehit. [6, 26; Esra 1, 2] NebucadNezar, Darius, Cyrus
huius populi cultum et Deum commendant suis populis, et quicquid aliorum
Deorum et cultuum est, simpliciter damnant. Haec an non dicemus magna?

Sed, inquies, non vidit haec Abraham, sed longe ante mortuus est. Verum
hoc quidem est, sed tamen credidit, et ex animo gavisus est, ubi, si
vixisset, hoc gaudium turbaturus erat Satan, tot scandalis Ecclesiam et
Politiam deformans. Nunc de eo solide gaudet, quod certo scit, quicquid
aliae gentes verae sapientiae sint habiturae, id accepturas a sua
posteritate. Itaque merito gloriatur de magno nomine, quod non ipse, sed
Dominus fecit.

[12, 2d] Et eris in benedictionem.

Mira hic promissio proponitur, futurum, ut hic populus non solum in se
auctus et benedictus sit corporaliter et spiritualiter, sed quod etiam
in vicinas gentes et populos benedictio sit redundatura. Sic Pharao in
Aegypto.

Sic Iob, sic rex Ninive, reges Babel, NebucadNezar et Evil Merodech,
reges Persarum, Darius et Cyrus, et infiniti alii, quorum historiae non
extant participes sunt facti benedictionis Abrahae factae. Ac Abraham,
etsi superstes tum non fuit, cum ista implerentur: tamen in spiritu ea
vidit, et credidit.

[12, 3a] Benedicam quoque benedicentibus tibi, et maledicenti tibi,
maledicam.

Ecclesia nunquam caret hostibus et adversariis. Odit enim eam Satan,
ideo varie ei insidiatur, et omnis generis pericula excitat. Hoc cum
Abrahae posteritas, tanquam vera Ecclesia, esset expertura, minatur hic
Dominus, futurum, ut Ecclesiae hostes poenas dent, se enim in eos
animadversurum. [2. Mose 14, 28] Sic periit Pharao in Aegypto, eum haec
ipsa comminatio demersit in mare [5. Mose 2, 33; 3, 3] rubrum. Reges
gentium Seon, Og etc. haec comminatio morti obiecit, et perdidit regna
eorum. Imo totius mundi regna eversa sunt, quod Ecclesiam laederent:
Babylonicum, Assyrium, Graecum, Romanum etc.

Contra promittit Ecclesiam foventibus benedictionem. Sic obstetricibus
[2. Mose 1, 20] in Aegypto aedificavit Dominus domos, quod hunc populum
non odissent. 

[Seite 447]

[Jos. 6, 25] Sic servatur Rahab meretrix cum familia per hanc
promissionem. Exempla plura colligat studiosus lector, quomodo varie
benefecerit illis Dominus, qui vel in Ecclesiam, vel in praecipua eius
membra, doctores et Prophetas fuerunt [2. Kön. 4, 1 –7, Jer. 38, 7]
benefici. Sic Sareptana, sic Aethiops apud Hieremiam et alii benedicti
sunt.

[12, 3b] Et benedicentur in te omnes familiae terrae.

Hactenus promisit Dominus corporalia beneficia. Nam etsi haec recte
spiritualia dicuntur, quod Deus in hoc populo habitavit, quod se
patefecit per signa, per miracula, per verbum suum in prophetis sanctis,
tamen huius corporalis vitae beneficia fuerunt.

Sed nunc sequitur illa aureis literis scribenda et omnium linguis
celebranda promissio, quae aeternos thesauros offert. Non enim potest
intelligi corporaliter, quod sicut superiores benedictiones, in hoc
tantum populo mansura sit. Si autem, ut verba clare probant, effundenda
haec promissio est in omnes gentes, seu familias terrae, quem dicemus
alium, hanc benedictionem in omnes gentes distribuisse, praeter filium
Dei Dominum nostrum Iesum Christum?

Sententia igitur simplex, vera et invertibilis haec est: Audi Abraham,
Magnifice promisi tibi et posteritati tuae, sed hoc nondum satis est,
etiam tali benedictione te ornabo, quae ad omnes familias terrae
redundabit etc. Hanc promissionem Abraham pulchre intellexit. Sic enim
ratiocinatus est. Si omnes familiae terrae per me benedicendae sunt,
necesse est hanc benedictionem non consistere in mea persona. Ego enim
non vivam. Deinde ego per me non sum benedictus, sed mihi quoque
contigit benedictio per misericordiam Dei. Igitur propter meam personam,
vel mea virtute non benedicentur omnes populi. Hoc autem futurum est, ut
ex mea posteritate enascatur, qui per se benedictus afferat
benedictionem, tam longam et latam, quae ad omnes familias terrae
pertingat. Hunc necesse est Deum esse, non hominem tantum, quanquam homo
futurus, et carnem nostram assumpturus sit, ut vere sit semen meum.

Ad has sancti Patriarchae cogitationes sine dubio respexit Christus,
[Joh. 8, 56] cum dicit, Iohan⌊nis 8: ‘Abraham, pater vester,
exultavit, ut videret diem meum, et vidit, et gavisus est’. Quod
igitur dicit: ‘Omnes familiae terrae’, non in latitudinem tantum
intelligendum est, de familiis unius temporis, sed in longitudinem,
donec mundus steterit, et prorsus convenit cum sententia [Mark. 16,
15f.] Christi: ‘Ite, praedicate Euangelion omni creaturae. Quicunque
crediderit, et baptizatus fuerit, salvus erit, qui autem non crediderit
condemnabitur’. Ergo haec benedictio nunc duravit annis sesquimille,
et durabit usque ad finem mundi. Frustra renitentibus et furentibus
portis inferorum, Tyrannis et impiis.

Notandum autem imprimis est, quod non dicit futurum, ut omnes gentes
confluant ad Iudaeos et fiant Iudaei, sed dicit benedictionem, quam 

[Seite 448]

hic populus habiturus est, ex hoc populo in gentes transferendam, hoc
est, in eos qui non sunt circumcisi, qui Mosen et eius statuta nesciunt.

Recte igitur opponimus benedictionem hoc in loco maledictioni, sub qua
omnes homines sunt propter peccatum, quod per Christum sublatum est, et
benedictio translata in omnes, qui eum amplectuntur, et credent in
nomine eius. Hoc illud memorabile beneficium, quod liberati a peccato, a
morte et Tyrannide diaboli, assotiamur Angelis Dei, et participes
efficimur aeternae vitae.

Ex hac promissione fluxerunt omnes Prophetarum conciones de Christo et
regno eius, de remissione peccatorum, de donatione spiritus sancti, de
Ecclesiae conservatione et gubernatione, de poenis incredulorum etc. Nam
has viderunt consequentias inde certo connecti: Si semen Abrahae hoc
faciet, necesse est, ut sit naturalis et verus homo: contra, si etiam
alios, et quidem omnes familias terrae benedicet, necesse est, ut etiam
maius aliquid sit, quam semen Abrahae. Quia semen Abrahae propter
peccatum hac benedictione indiget.

Ita mysterium incarnationis filii Dei, in tam brevia et simplicia verba
involvit spiritus sanctus, quae postea sancti Patriarchae et Prophetae
in concionibus suis latius evolverunt, quod per filium Dei totus mundus
liberandus, infernus et mors destruenda, lex abroganda, peccata
condonanda, et aeterna salus ac vita gratis credentibus in eum donanda
sit. Hic est dies [Joh. 8, 56] Christi, de quo concionatur in Ioanne,
quem Abraham oculis corporeis non vidit, sed vidit spiritu, et gavisus
est. Carni enim haec invisibilia, impossibilia et ideo incredibilia
erant.

Hic locus non solum utilis est ad docendum et exhortandum, sed etiam
valet contra perfidiam Iudaeorum. Quia enim Deus promittit Abrahae
benedictionem corporalem, quod posteri eius sint magna gens futura, ipsi
sane pronuncient de se, an hodie sint benedicta et magna gens. Quod si
ipsa res cogit eos pronunciare, quod et afflicta et exigua turba sunt,
quid aliud ex hoc ipso loco potest colligi, quam quod aut Deus sit
mendax in promissionibus suis, aut quod ipsi errent, nec sint verum
Abrahae semen. Sed illud statuere impium est, hoc igitur necessario
sequitur. Nam benedictio quid sit, notum est.

Deinde Gens dicitur populus habens Magistratum, Respublicas, Leges,
Libertatem. Quid autem simile Iudaei habent hodie? populus hinc inde
dispersus, varie oppressus et tantum non, ubicunque vivit captivus.
Somniant sibi nescio in qua Babel, et apud Turcas magnam potentiam, et
dignitates ac opes. Ac verum est, quod propter proditiones a Turcis
foventur. Nam Iudaei, quicquid arcanorum consiliorum ex omnibus aulis
Christianorum Principum expiscari possunt, statim id Turcae produnt. Ac
magna quorundam principum non solum dementia, sed impietas est, quod
Iudaeos tam familiares habent, et sic eos fovent, sed si rem aestimes,
etiam ipsis Turcis 

[Seite 449]

praedae sunt Iudaei, sicut certo cognovi ex iis, qui non solum
Constantinopoli, sed in ipsa Damasco vixerunt, ubi maxima Iudaeorum
frequentia est.

Fateantur igitur infoelices Iudaei, aut se non esse verum semen Abrahae,
hoc est, versari in errore, et esse sub ira Dei, quod verae religioni
adversentur: aut nos urgebimus eos ad blasphemiam, ut statuant Deum
mendacem esse, quid enim potest esse medium?

Sicut autem de Benedictione et de magna gente diximus: Ita quoque
dicimus de magno nomine, quod Deus promittit se facturum Abrahae. Quale
enim habent nomen Iudaei hodie: an non sunt opprobrium omnium hominum?
Nihil enim Iudaeis contemptius est, sicut Prophetarum contiones minantur
futurum, ut sint in opprobrium et risum omnibus gentibus. Ubi igitur
manet magnum nomen? Nonne suo ipsorum testimonio se hoc amisisse dicent?
Et tamen necesse est semen Abrahae habere magnum nomen: Non enim
mentitur Deus.

Sed huc quoque respice, an benedicantur, qui Iudaeis benedicant, et se
cum eis familiariter coniungunt? Exempla ante oculos sunt, non
privatorum tantum, sed etiam magnorum Principum, qui de benedictione
hac, quam ob familiaritatem cum Iudaeis sentiunt, possunt testimonium
dicere, quod et re, et corpore et animo pereant.

[Ps. 109, 11] Sed opponent fortasse Iudaei, quod in Psalmo est:
‘Exugat foenerator universa quae habet, et alieni diripiant bona
eius’, et dicent hoc non pati Iudaeos a Christianis, sed Christianos a
Iudaeis, notum enim est, quantum damni dent Reipublicae cum immodico
foenore.

Sed respondeo, Primum ipsa ratio docet foenus seu usuram esse contra
naturam, et ideo vere esse peccatum. Igitur Christiani habent regulam:
[Luk. 6, 34] ‘Mutuum dantes, et nihil inde sperantes’. Hanc, qui
Christi discipuli sunt, sequuntur, et a foenore tanquam a certo peccato
cavent. Ac docet experientia quoque hac ratione partas opes, maledici a
Domino, et non durare. Si igitur Iudaei foenus seu usuram benedictionem
putant, fruantur sane ea. Peccatum enim esse constat, et certa annexa
est poena huic peccato, sicut scriptura passim docet, et ipsi Iudaei
etiam suo ipsorum exemplo comprobant.

Vide enim, an non exuguntur? dum per teruncios corradunt opes, ipsi
magno numero vectigalia, tributa et sedium precia pendunt. Ac clementer
tamen tractantur a Christianis Magistratibus prae eo, quod a Turcis
patiuntur. Hi ne quidem corporibus et vitae parcerent, nisi sentirent
proditionis tanta commoda, ad quas Iudaei instructissimi sunt odio
Christianorum.

Sed utut sit, iactent sane opes, glorientur se foenus non dare, sed
accipere, quantulum hoc est ad illud, quod amisisse se fateri coguntur?
Eiecti enim sunt ex terra divinitus donata et benedicta, amiserunt
regnum, amiserunt cultum, versantur in densissima caligine, sacrorum
oraculorum 

[Seite 450]

intelligentiam non habent: ad summum, spem salutis nullam habent, nisi
quod fingunt sibi aliquid de Dei clementia et bonitate. Haec si non
cogunt infoelices homines, ut ter miseros esse se fateantur: sint sane
beati hoc beneficio, quod aliis cum foenore mutuum dant, et non
accipiunt mutuum.

Quanto autem praestabat vicatim petere stipem, quam hoc modo cum peccato
parare opes, quas tamen postea alii iterum emungunt? Et sunt huic tam
insigni scilicet beneficio, quod tantopere iactant, infinita et ingentia
incommoda annexa. Nusquam habent certas sedes, in odio sunt omnium
hominum et contemptu, miserrime vivunt in sordibus et stercoribus. Non
admittuntur ad operas honestiores, et quis omnes hostium Christi
calamitates enumeret?

Potentissimum igitur hoc argumentum est ad confirmandam nostram
religionem ac fidem, et perfidiam Iudaeorum redarguendam, quod quae hic
Abrahae promittuntur, omnia amiserunt, ac praesertim quod postremo
promittitur, benedictio dimanatura ex semine Abrahae in omnes familias
terrae.

Urgentur sane hac ratiocinatione. Ideo nugantur impletam hanc particulam
in Salomone, filio David, hunc dicunt benedictum gentibus, hoc est,
celebrem fuisse, ac ab omnibus laudatum esse. Sed quid hoc ad textum,
quod ab aliis benedictus sit seu laudatus? Hoc enim verba significant,
semen hoc allaturum benedictionem ad omnes gentes. Quid autem contulit
Salomo gentibus?

Ergo manifeste cogit hic locus, ut fateamur Messiam seu Christum iam
olim venisse et exhibitum esse, qui attulit secum in mundum
benedictionem spiritualem et aeternam: Hanc cum increduli Iudaei
abiicerent et nollent, translata in Gentes est: Iudaei autem infoelices
et corporali et spirituali benedictione sunt spoliati. Sicut ante oculos
stat eventus. Nunc enim annis circiter sesquimille vivunt in ingentibus
calamitatibus, et perpetua captivitate, neque quidquam habent illarum
promissionum, de quibus hic Dominus concionatur. Si igitur Deus in
promissionibus suis verax est: necesse est, quod ipsi sint mendaces, et
per incredulitatem suam exciderint a promissionibus his, neque amplius
sint semen Abrahae, cui hae promissiones factae sunt.

In quo errore omnes Iudaei hodie versentur, notum est: expectant
Messiam, qui omnes Gentes contundat, et Iudaeis corporale regnum
restituat [Esther 8, 10] in omnes gentes. Sicut Assuero factum est. Tum
enim magna fuit Iudaeorum potentia et dignitas.

Sed hic praesens locus manifeste redarguit vanam hanc spem. Non enim
dicit a semine Abrahae opprimendas gentes, aut redigendas in servitutem:
sed benedicendas, hoc est, adiuvandas contra mortem et peccatum. Sed
valeat sane Iudaeorum glosa, quod hoc sit benedicere, ita enim 

[Seite 451]

apparebit ipsos in summa benedictione esse, hoc est, a gentibus
gravissime oppressos. Diabolus sic loquitur, ut dicat hanc
benedictionem.

Deus, sicut bonus est, benedictionem proprie vocat liberationem a
maledictione et ira Dei ac promittit hanc obventuram per Abrahae semen,
non solum posteritati Abrahae, sed omnibus familiis terrae. Hanc
benedictionem attulit ad nos filius Dei Iesus Christus, natus ex semine
Abrahae, ex virgine Maria: Quia autem incredula Synagoga eam noluit,
elongata est ab ea, et non solum hanc aeternam benedictionem amisit, sed
etiam illas priores corporales, ut omnibus appareat, maledictam et sub
ira Dei positam gentem esse.

Varie igitur hic locus nobis utilis est, atque ideo dignissimus, qui
observetur a studiosis sacrarum literarum. Non enim solum graviter
refutat pertinaces Iudaeos: nec solum pingit personam Abrahae, in quam
omnes pii intueri debent, ut exemplo eius discant credere: sed etiam cum
Abrahamo successum et fortunam totius huius populi: imo Ecclesiae totius
usque ad finem mundi describit. Quicquid enim in Ecclesia geretur usque
ad mundi finem, et quicquid in ea hactenus gestum est, virtute huius
promissionis, quae adhuc durat et vivit, est gestum, et geretur.

Igitur si paucis verbis historiam Ecclesiae complecti libet, a tempore
Abrahae usque ad hunc diem, hos quatuor versus diligenter inspice:
videbis benedictionem, videbis etiam maledicentes, sed his vicissim
maledixit Deus, ut penitus perirent: Ecclesiae autem aeterna benedictio
mansit inconcussa. Convenit igitur hic locus cum prima contione de
semine conterente caput serpentis. Non enim Ecclesia caret hostibus,
affligitur et gemit: et tamen per semen vincit, ac triumphat tandem in
aeternum contra omnes hostes suos.

Sicut autem supra de morsu serpentis praemonuit: ita hic admonet
futurum, ut semen Abrahae habeat, qui maledicant. Sed levis haec iactura
est, si a mundo et diabolo pungamur, cum habeamus Angelos, imo Deum
ipsum benedicentem nos, et conterentem adversarios. Sed haec huius loci
explicatio in Prophetis quaerenda est. Hic enim fons est, unde tum
consolationes tum comminationes omnes hauserunt. Merito igitur admiramur
divinam sapientiam, quod tam magnae res, et omnium saeculorum, quod ad
Ecclesiam attinet, historia, tam paucis verbis hoc in loco compraehensa
est.

Nunc sequitur exemplum ceu corrolarium (ut in Scholis1� vocant) huius
promissionis, quomodo Abraham vocanti Deo paruerit.

Abiit itaque Abram, sicut locutus erat ad eum Dominus.

Promissio et fides naturaliter et inseparabiliter cohaerent. Quorsum
enim attinet promittere aliquid, si non adsit, qui credat? Contra quid
profuerit fides, si desit promissio? Relativa igitur sunt Promissio et
Fides: ac 

[Seite 452]

ipsa naturae series postulat, postquam Moses promissionem descripsit, ut
etiam doceat de credente Abraha, hoc est, appraehendente promissionem.

Habet promissiones suas Satan quoque, et quidem valde luculentas. Itaque
acri iudicio opus est, ut inter Dei et Satanae promissiones, hoc est,
inter veras et falsas recte distinguas. Satanica adlubescit, et facile
admittitur: et reddit homines securos et negligentes sui et iudicii
divini: Sicut Turcas, Iudaeos et apud nos falsos fratres videmus
securissimo animo esse, et nihil minus facere, quam ut metuant iram et
iudicium Dei.

Sed cum Deus aliquid promittit, ibi multum ac diu luctatur fides, Ratio
enim seu caro et sanguis simpliciter iudicat Dei promissionem
impossibilem esse, necesse igitur est, ut fides cum dubitatione, et
contra rationem luctetur.

Hoc non vident Sophistae, itaque, cum nos de fide docere audiunt, putant
de re levicula esse contentionem. Non enim norunt fidem esse mutationem
et renovationem totius naturae, ut aures, oculi, cor ipsum prorsus
diversum audiant, videant, sentiant ab omnibus aliis hominibus.

Est enim fides res vivax et potens: non est ociosa cogitatio, nec
innatat cordi, sicut anser aquae: sed sicut aqua igni calefacta, etsi
aqua manet, tamen non amplius frigida, sed calida et prorsus alia aqua
est: Ita fides, spiritus sancti opus, aliam mentem et sensus alios
fingit, ac prorsus novum facit hominem.

Est igitur Fides operosa, difficilis et potens res: ac si vere aestimare
volumus, magis est passio quam actio, mutat enim animos et sensus: et
cum Ratio praesentibus soleat niti, fides absentia complectitur, et ea
contra rationem praesentia esse iudicat. Atque haec causa est, quod non
sicut auditus omnium est, ita etiam fides sit omnium. Pauci enim
credunt. Reliqua multitudo praesentibus rebus, quas tangit et palpat,
potius, quam verbo vult niti.

Haec igitur nota est promissionum verarum et divinarum, quod cum ratione
pugnant, nec eas ratio admittere vult. Contra diabolicae, quia cum
ratione humana consonant, facile, et sine dubitatione a ratione
admittuntur.

Mahometh promittit servantibus suam legem in hac vita temporale regnum,
ac post hanc vitam corporales voluptates, haec facile admittunt animi,
et secure credunt. Continet igitur se domi suae Mahometh, nec vult cum
Abraha egredi domo et cognatione paterna, amplectitur praesentia, in iis
acquiescit. Abraham autem simpliciter haeret in voce divina, et pericula
occursura negligit. Credit enim Deum fore protectorem.

Sic Papa proponit merita et intercessiones sanctorum, praedicat
dignitatem operum, quae admodum speciosa commentus est. Haec rationi
grata sunt, quae vana est, et ideo delectatur mendacio, hoc est, suis
laudibus, ac gloria virtutum, libenter audit, quod suis operibus possit
mereri salutem, et implere legem, et consequi iustitiam. Sed hoc non est
mortificare rationem, sed vivificare. Igitur caro facile hanc doctrinam
admittit, et sine dubitatione 

[Seite 453]

his promissionibus credit. Sed cum audit, quae audivit Abraham: Egredere
de terra tua, de cognatione tua, de domo patris tui in locum ignotum:
Ego ero Deus tuus. Ibi statim resilit, iudicat stultum esse relinquere
praesentia, et sectari absentia, metuit pericula ac fugit, et captat
securitatem.

In summa: Satanae promissiones, etsi mendaces sunt, tamen, quia initio
blandiuntur, gratae sunt carni. Sed promissiones divinae et verae crucem
statim ostendunt, post crucem autem promittunt benedictionem. Utrinque
igitur offenditur ratio: Invisibila et procul remota putat nihil esse:
Crucem autem aversatur, et fugit tanquam malum perpetuum, et nunquam
finiendum. Atque haec causa est, quod cum Deus prolixe promittat, tamen
pauci credunt, isti nimirum, quorum corda spiritus movet, ut sicut
Abraham, neglectis omnibus periculis et curis, simpliciter haereant in
voce vocantis Dei.

Ergo insigne exemplum fidei hoc in loco nobis proponit Moses, ac paucis
verbis absolvit legendam seu historiam sanctissimi Patriarchae, cum
dicit: ‘Abiit Abraham, sicut locutus ei erat Dominus’.

Unde abiit? Ex Ur Chaldaeorum, ubi certam domum, agros, familiam
constitutam, cognatos, propinquos, amicos habebat. Haec omnia sine mora
relinquens, incertas sedes sequitur. Nondum enim ostendit ei Dominus
terram, quam esset habiturus. Hanc unam habebat spem, quod Dominus
promiserat benedictionem, sed quando, ubi, quomodo benedicturus esset,
hoc sane Abraham nondum vidit.

Brevia igitur haec sunt verba, et quae in speciem nihil docent: Ratio
enim vera bona opera, et veram obedientiam non videt, nec iudicat esse
grata Deo: contra capitur fucosis officiis, et inani specie.

Itaque Monachorum libri pleni sunt praeconiis suorum patrum, quos
praedicant mundum deseruisse, et secutos Christum. Sed si ad hanc
obedientiam Abrahae Franciscum, Dominicum, Bernhardum compares, et
spiritualibus oculis tantas res iudices, videbis Monachorum vulgus
pueris esse similes, qui specie decepti inauratas nucum testas, pro auro
asservant, et admirantur. Quid enim praeter speciem ipsorum sancti
habent? Imo totum ipsorum vitae genus, quod tanti faciunt, nihil est
nisi fucus inanis, si ad hunc nostrum monachum, in vera fide omnia
deserentem, conferas.

Sicut igitur de pomis ad lacum Asphalticum, ubi Sodomae divinitus mersae
sunt, scribunt specie esse pulcherrima, sed si aperias, et cinere et
foetore plena esse: Ita hypocritica ista obedientia Monachorum etiam cum
contemptu Dei et verae religionis coniuncta est, et tamen mundus eam
admiratur ac commendat. Haec autem summa opera, et Deo gratissimos
cultus, fidem et obedientiam in Abraha tam insignem, ducit leve et
exiguum quiddam esse, et contemnit. Aliud mundus non solet, nec novit.

Fateor sane non defuisse sua dona Francisco, Dominico, Bernhardo et
aliis, qui primi instituisse collegia monachorum dicuntur: ac antefero
omnibus Bernhardum: habuit enim religionis optimam cognitionem: sicut
ostendunt 

[Seite 454]

eius scripta, sed ista dona personalia sunt, et sic debent laudari, ne
tamen detrahatur gloriae Christi et misericordiae Dei. Sed quid accidit?
Personalia ista dona eo transtulerunt posteri, ut instituerent sectas,
et tantum non Christi nomen extinguerent. Non enim in eo posuerunt
fiduciam stulti et miseri homines, quod Christiani et baptizati essent,
sed quod hic Francisco, ille Dominico dedisset nomen. Haec putabatur
compendiosissima ad coelum via.

Merito igitur repraehendimus Monasticen, et illa scandala iuxta viam
veritatis et fidei posita removemus, ac proponimus Christum, qui et
peccata expiavit sua morte, et spiritum sanctum nobis promeruit. Haec
est vera iustitiae via, quae non nostris meritis nec operibus nititur,
sed filio Dei, et mera ac gratuita misericordia in verbo proposita.

Putant monachi se in eo beatos, quod monasterium ingrediuntur. Atqui nos
ne quidem Abrahamum dicimus iustificatum, quod ex Ur Chaldaeorum
egressus reliquit omnia: iam antea iustificatus erat, cum crederet
promissioni Dei, per sanctos Patriarchas ostensae. Nisi enim fuisset
iustus, nunquam egressus esset, nunquam paruisset vocanti Deo. Audivit
igitur verbum, et verbo credidit, ac per hoc iustificatus, iustus etiam
operator postea extitit, ambulando et sequendo Christum vocantem.

Hic enim verus ordo est, quod obedientia externa sequitur obedientiam
internam. At Monachi invertunt haec. Primum verbum nullum habent, quod
sequantur, sed vere, sicut Anselmus vocat, vivunt in factitia religione,
quae sine verbo, humano arbitrio est instituta. Deinde statuunt hanc
externam mutationem hoc effecturam, ut mutetur cor et totus homo, hinc
necesse est sequi hypocrisin. Cum enim corda impura sint, somniant
iustitiam.

Illud autem quis non videt, quam male ad Abrahae exemplum conveniat.
Abraham deserit domum, agros, cognationem, et ambulat nesciens quo.
Monachi autem sic a suis discedunt, ut, cum domi apud parentes vix atrum
panem habeant, in monasteriis omnium rerum copiam se sciant inventuros.
Quid enim ad victum, et quidem lautissimum porcis illis deest, nihil
nisi saginam venantibus? et tamen plenis buccis iactant, se reliquisse
omnia, et secutos Christum.

Non sic deliciatus est Abraham inter gentes, quae, sicut historia
ostendit, varie eum exercuerunt. Itaque si Benedictum, Franciscum et
alios Monachorum patres cum eo compares, videbis mera stercora esse, ad
illas praeciosas gemmas nostri Monachi. Odiosae quidem sunt hae
collationes, sed tamen necessariae, non hominibus solum, sed Deo quoque,
postquam in eum abusum Monastica venit: ut ab impiis hominibus etiam
baptismo aequata sit.

Offert autem hic se occasio disputandi de obedientia, quae in
Monasteriis quoque ita celebrata est, ut nullus tam indoctus fuerit
Monachus, qui non de ea aliquid reliquerit scriptum. Et Pontifex in
Decretalibus suis nihil 

[Seite 455]

perinde urget, quam obedientiam erga suas leges. Hinc Samuelis concio
[1. Sam. 15, 22. 23] omnibus in Cathedris sonuit: ‘Melior est
obedientia quam victima. Inobedientia maius peccatum est, quam
incantatio’. Huic certae propositioni subiunxerunt consequens. Ergo
nullum vitae genus melius est Monastica. Bella profecto consequentia,
quae, ut in Scholis olim dicebatur, valet a baculo ad Angulum. Ita
apparet, quid obedientia sit, totum Papatum ignorasse.

Obedientia enim vera est, non facere, quod tu elegeris, vel tibi
imperaveris, sed quod Dominus per verbum suum te iusserit. Haec
definitio ex [1. Mose 12, 4a] hoc ipso Mosis loco sumitur, cum de
Abrahamo dicit: ‘Abiit itaque Abraham, Sicut locutus erat ad eum
Dominus’. Hic obedientiam dialectice descriptam habes, quod requirit
verbum Dei. Itaque ubi Deus non loquitur, sed tacet, ibi nulla potest
esse obedientia.

Deinde non satis est Deum loqui, sed requiritur, ut tibi loquatur. Sic
verbum Dei erat ad Abrahamum, ut mactaret filium. Vera igitur obedientia
et digna laude fuit, quod Abraham verbum illud voluit exequi. Sibi enim
id dictum erat. Sed quod posteri Abrahae hoc ipsum imitabantur, etsi
opus idem esset, tamen non fuit obedientia. Non enim iussi erant ipsi
hoc ut facerent, sicut Abraham erat iussus. Sic iubetur adolescens in
Euangelio [Mark. 10, 17 –27] omnia vendere, et Christum sequi, ac
pulcherrimum fuisset obedientiae opus, si paruisset. Monachi gloriantur
se idem facere, ac putant hanc veram obedientiae laudem, sed non est
obedientia, quia non ipsis hoc mandatum dedit Christus.

[1. Mose 12, 4a] Diligenter igitur notanda haec descriptio est: ‘Abiit
Abraham sicut ad eum locutus est Dominus’. Dominus, inquit, locutus
est, et locutus est Abrahamo, ut egrederetur. Ergo haec egressio fuit
sanctissimum opus, et Deo gratissima obedientia.

Notabis autem Dominum nobis loqui etiam per homines: Sic etsi opera in
speciem levia et vilia videntur, cum parentes aliquid imperant liberis,
sed cum liberi obediunt, non tam hominibus, quam Deo obediunt. Iussit
enim Deus parentibus obediendum esse. Haec vox divina est verum Diadema,
quod in divorum capitibus solet pingi, et obedientiam perficit.

Vos qui hic discitis, vestrorum autoritate parentum hic vivitis, hi
volunt, ut et in discendo seduli, et praeceptoribus obedientes sitis:
Huic parentum voluntati cum pro virili conamini satisfacere, Deo
sacrificatis [1. Sam. 15, 22] gratissimam victimam. ‘Melior enim
obedientia est, quam victima’.

Sic cum Magistratus ex officio convocat cives in militiam ad retinendam
pacem et depellendam iniuriam, Deo praestatur obedientia. Sic enim
[Röm. 13, 1] dixit nobis Dominus: ‘Omnis anima sit subdita
potestatibus’. Sed inquies: periculosa est obedientia, potest enim
fieri, ut occidar. Respondeo, sive occidas, sive occidaris, perinde est,
vadis enim sicut dixit Dominus ad te. 

[Seite 456]

Igitur sanctum et pium opus est, etiam occidere adversarium, sic
Magistratu iubente.

Idem de generali vocatione sentiendum, cum vocaris ad ministerium
docendi: Reipublicae vocem existimabis Dei vocem esse, et parebis: non
facies sicut insulsus ille Monachus, quem tamen historia tripartita ut
sanctum virum laudat, qui vocatus ad Episcopi officium, praecidit sibi
aurem, ac minatus quoque est, se etiam linguam sibi praecisurum potius,
quam ut Episcopi munus suscipiat. Homo non solum insanus, sed impius
quoque, cum ita iuberetur, Deo gratissimum, et hominibus summe
necessarium et utilissimum officium negavit. Cur non potius accepit
ministerium, et cum [1. Kor. 9, 16] Paulo dixit: ‘Vae mihi, si non
Euangelizavero’? Adeo mature in Ecclesiam superstitio invecta est.

[1. Mose 12, 4a] Meminerimus igitur huius brevis sententiae: ‘Abiit
Abraham sicut ad eum locutus est Dominus’, et scribamus eam super
omnia negotia nostra, quae gerimus, sive domi, seu foris, sive in bello,
seu pace, sive in peste, seu alio periculo. Tum fiet, ut, etiam si
moriendum sit, tamen nos ipsos consolemur, quod in Dei obedientia
steterimus. Etsi enim eventus videbitur tristior, tamen summa consolatio
est scire, quod Deo sis obsecutus. Ab eo igitur expectabis opem, et
praemium multo maius, quam si res ex sententia cecidisset.

Atque hae sunt verae laudes obedientiae, quae tantum est vel
promissionum, vel praeceptorum divinorum. Haec enim si non adsint, non
meretur dici obedientia, nisi forte velis Satanae obedientiam dici: Nam
Deo et eius verbo non obedire, est Satanae obedire.

Igitur praecipua nobis verbi, seu vocationis cura sit. Haec enim sola
facit veram obedientiam, et Deo gratum cultum, quem si praestamus, non
solum tueri testimonio conscientiae nostrae nos possumus: sed etiam
expectare a Deo opem, cuius vocem etiam in certis periculis sequimur.

Ac si quis in omnibus actionibus suis observet hanc particulam: Dominus
dixit, is perpetuo laetus et plenus spe viveret. Sed impedit nos Satan,
invidens nobis hanc foelicitatem, et mirabili specie a vera hac
obedientia vocat ad suam obedientiam, hoc est, ad talem obedientiam,
quae non habet mandatum Dei, qualis Monachorum est etc.

Papa: Sicut supra dixi, in omnibus suis decretis urget obedientiam, quia
vult esse summus Pontifex et Christi vicarius, ac addit horrenda
fulmina, futurum, nisi quis obediat, ut vergat in periculum animarum
talis inobedientia. Promissiones quoque addit splendidas, qui currunt ad
numina divorum Petri et Pauli, habituros plenariam remissionem omnium
peccatorum. Talibus promissionibus ornat omnia sua opera, cultus
sanctorum, invocationes sanctorum, Missas etc., ut invitet simplices ad
obedientiam: Ac invenit sane populum, proh dolor, nimis obedientem. Quot
enim hominum millia in hac obedientia, dum se recta via ad coelum ire
iudicabant, demersa sunt in infernum?

[Seite 457]

[Nachträge und Berichtigungen.] 

Etsi autem impii Doctores horribile iudicium Dei ob has imposturas
sentient, tamen turba, quae eos secuta, non est ideo excusata. Debebant
enim circumspicere, num in talibus mandatis esset, quod hic Moses dicit:
‘Sicut Dominus dixit’. Ubicunque enim hoc non est, ibi non est Dei,
sed Satanae obedientia. Ad hunc modum implevit Papa mundum Satanica
obedientia: Praecepit enim non, quae Deus iussit, sed quae ipse
excogitavit. Inde accidit, ut tota eius religio non vera, sed factitia
et electitia, ac mera hypocrisis esset.

[Off. 18, 4. 5] Meminerimus igitur mandati in Apocalypsi, ubi dicitur:
‘Exite de medio Babylonis, popule meus, ne participes vos faciatis
peccatorum eius, et plagarum. Nam peccata eius usque ad coelum
pertingunt, et meminit Deus iniquitatum eius’. Quomodo autem exibimus?
sic nimirum: Si non patiamur nos tanquam ursum duci naribus.1� Sed cum
aliquid Pontifex mandat, non statim obsequamur: verum prius interrogemus
et dicamus: Domine Pontifex, audio te hoc praecipere, sed ostende mihi
verbum, an etiam Dominus dixerit, tum parebo libens: Sed si Dominus non
dixit, et mandatum tuum cum Dei verbo pugnat, sicut cum vota impia dicis
valere: cum praecipis abstinere a coniugio, a cibis etc., non parebo.
Habeo enim aliud mandatum Dei, id sequar etc.

[Luk. 10, 16] Sed inquit: Sum ego Dominus Ecclesiae, ac dictum est:
‘Qui vos audit, me audit’. Scimus sane Pontificem utrunque
affectare, ut et Ecclesiae et Mundi Dominus sit. Sed hoc Christus
manifeste ei negavit, cum dixit [Luk. 22, 25] Apostolis: ‘Reges
gentium dominantur eorum: vos autem non sic. Et Petrus [1. Petri 5, 3]
dicit: ‘Non dominantes in clerum’. Illud autem, quod Ecclesiae
Dominus sit, probet ipse verbo Dei, et credemus ei.

[Matth. 23, 11] Nos autem scimus aliam Christi sententiam: ‘Qui maior
est inter vos, sit minor, et serviat aliis’. Ut scilicet totum
dominium non penes homines, sed simpliciter et tantum penes verbum sit.
Illud regnare in Ecclesia debet. [Matth. 17, 5] Hic enim habemus
manifestum mandatum de coelo: ‘Hunc audite’.

Quod igitur Pontifex etiam Dominus verbi vult esse, quod vult ligare et
solvere omnia ex arbitrio, hoc est, leges ponere et mandare (sic enim
[Matth. 16, 19] Christi verba filius peccati falso interpraetatur), hoc
sane apud nos non obtinebit. Imo anathema sunt omnes isti, apud quos hoc
obtinet. Non enim a Christo eam potestatem accepit, sed impudenter et
impie eam sibi arrogat.

Quam barbarus hic fastus est, quod etiam reges ad pedum oscula bestia
cogit. Id tamen si rogaret ex charitate, ad augendam authoritatem suam
in Ecclesia fieri, fortasse tolerari posset. Scimus enim contemptum
ministerii esse nocentissimam pestem. Sed quod hoc iure petit, et sub
articulo fidei et damnationis, hoc simpliciter pugnat cum verbo Christi.

[Seite 458]

Similia imo perniciosa magis sunt, cum indulgentiarum autoritatem,
suffragia sanctorum et alia, tanquam ad remissionem peccatorum
necessaria, mandat. Merito igitur pugnamus non tanquam contra Papam, sed
tanquam contra hostem et adversarium Christi: quia constituit articulos
pugnantes cum Euangelio Christi: quia simpliciter tollit fidem, et hoc
tantum agit, ut stabiliat suam Tyrannidem, non communi modo, sicut
Tyranni insidiantur bonis et corporibus: Sed Papa etiam animas perdit,
et tradit gehennae.

Ad hunc modum exemplum sancti Patriarchae, ante tot annorum millia
mortui, adhuc Ecclesiae praelucet, ac praemonet contra hypocrisin.
Scribenda itaque haec erant verba aureis literis: non tantum in
parietibus, sed in omnibus nostris dictis et factis: ‘Sicut dixit ad
eum Dominus’. Docent enim veram obedientiam esse audire et sequi
verbum Dei, quod tibi dicitur. Ubi igitur verbum non est, ibi aut nulla
est obedientia, aut est Satanica obedientia. Ideo in omni vita, in
omnibus actionibus respiciendum est ad verbum. Non tantum in Ecclesia,
sed etiam in Oeconomia et Politia. Si verbum habes, et sequeris, etiam
habes obedientiam. Sunt enim correlativa: Destructo autem altero
relativorum: verbo scilicet: necesse est et obedientiam destrui, ac
nullam esse:

[12, 4b] Abiit quoque Loth cum eo.

Vide mirabile Dei consilium. Promissio pertinebat tantum ad Abrahamum,
et non ad Loth: et tamen Deus hunc tanquam proselytum addit socium
Abrahae, ac movet cor eius, ut malit cum avunculo exulare, quam manere
in patria apud Idolatras. Fit autem hoc ideo, quia promissio ad
Abrahamum facta, non tantum pollicebatur futurum, ut Abraham
benediceretur cum sua posteritate: sed etiam, ut esset ipse benedictio,
hoc est, ut per eum alii participes benedictionis fierent, etsi
promissio ad eos proprie non pertineret.

Sicut multae historiae in sacris literis extant, quae similia exempla
ostendunt. Rex Aegypti non pertinebat ad sanctum populum, et tamen, cum
religionem Iosephi amplecteretur, particeps reddebatur promissionis, seu
benedictionis. Rex Ninivae, quia fidem Ionae assumit: etsi non esset ex
populo Dei, tamen promissionem populo Dei factam consecutus est. Huc
annumeremus Hioben, reges Babel et Persas. Horum non tantum singularis
fortuna fuit: Benedixit enim Dominus imperio eorum propter religionem,
sed etiam aeternae benedictionis facti sunt socii per fidem.

Hodie quoque accidit, ut etiam, qui Euangelion non habent: tamen quia
socii sunt vitae nostrae, hoc est, nobiscum habitant, et nos inter
ipsos, participant cum benedictione nostra, et fruuntur pace, quam
Dominus propter verbum suum Ecclesiis donat. Dives enim Deus est
misericordia, et vult plurimos frui suis donis. Itaque benedictionis
socios addit. Sicut Ruth, [Ruth 1, 16] quae filia Loth fuit, ad socrum
suam dicit: ‘Populus tuus populus meus: et 

[Seite 459]

Deus tuus Deus meus’, hoc est, Deus tuus, etsi non sim de populo tuo,
tamen me non abiiciet, aget mei curam, et dabit, ne vidua vivam, etc.

[12, 4 c] Erat autem Abram annorum septuaginta et quinque, cum
egrederetur de Haran.

Haec distincta, clara et diserta sententia est, Abram non egressum de
Ur: se de Haran, cum esset annorum LXXV. Itaque duplicem ponamus
egressionem necesse est. Prima, cum Thare pater egredetur cum filiis
Abraham et Loth ex UR Chaldaeorum. Fuit autem ea quoque profectio
instituta in terram Canaan: sed casu quodam impediti substiterunt in
Haran, et ibi aliquandiu commorati sunt, sicut textus supra clare
ostendit. Mortuo itaque ibi patre Thare, tum secundo movit Abram sedes,
et ex Haran in terram Canaan est profectus.

Quaestionem, an Abram fuerit primogenitus, supra attigi: Ac quanquam
Lyra id constanter neget, quod non observat intercidere in Abram 60.
annos: tamen ego in ea sum opinione fuisse eum primogenitum, ideo quod
textus hic clare testatur fuisse eum annorum 75., cum de Haran
egrederetur. Si quis tamen aliam sententiam retinere volet, cum eo non
pugnabo. Is autem mihi Magister erit, qui hos annos septuaginta quinque
cum aetate Thare, qui annos 205. vixit, poterit concordare.

Illud quoque hoc in loco monendum est, si quis tempus datae legis [Gal.
3, 17] post promissionem, de quo Paulus dicit: Gala. 3. supputare volet:
ab hoc anno Abrahae, qui est LXXV eius aetatis, faciendum esse initium.
Nam ab hoc anno sunt precise anni quadringenti et triginta usque ad
exitum filiorum Israel ex Aegypto. Numerantur enim usque ad descensum in
Aegyptum anni CCXV. totidem quoque annis in Aegypto populus Israel [2.
Mose 12, 40] vixit. Itaque si iungas hos annos, nascitur numerus, quem
Moses, Exo⌊di 12. et Paulus, Gal. 3. ostendit: anni scilicet CCCCXXX.

[Gal. 3, 17] Observet autem lector Pauli sententiam diligenter: ‘Lex
quadringentis triginta annis post promissionem Abrahae factam data
est’: Sequitur igitur legem non iustificare: Siquidem Abraham tanto
tempore, antequam lex data est, Imo etiam antequam circumcisus est,
antequam Altare excitavit, iustus fuit. Haec insolubilis est
consequentia.

Probat autem idem locus Pauli, promissionem Abrahae datam, et Abraham
vocatum ad egressionem, non cum in UR viveret, sed cum in [1. Mose 11,
31] Haran moraretur. Ideo Scriptura supra dicit, ‘Thare tulit Abram et
Loth filios’: Hic autem dicit: ‘Tulit Abram Sarai uxorem’ etc.

[Apg. 7, 2] Sed cum hac sententia pugnat locus, Acto⌊rum 7., nec
Stephani auctoritas elevanda est, haec ipsa verba repetentis, et clare
dicentis, in Mesopotamia ad Abraham dicta haec verba esse. Pugnant
igitur Moses et 

[Seite 460]

Stephanus. Hos quomodo conciliabimus? Uterque enim fide dignus est
testis, et tamen inter se non conveniunt.

Responderi solet. Bis vocatum Abrahamum: Semel in UR Chaldaeorum,
fortasse per Patriarcham Sem, et postea in Haran. Mosen autem contentum
esse recitatione posterioris vocationis in Haran. Ita non pugnabunt hi
testes. Nam Mose posteriorem, Stephanus priorem recitat.

Mihi Tamen si videtur, accuratam rei gestae narrationem a Mose texi, non
a Stephano, qui profecto huius Historiae cognitionem tantum ex Mose
hausit. Saepe autem fit, cum obiter recitamus aliquid, ut circumstantias
omnes non ita observemus diligenter, Sicut qui in eo sunt, ut historiam
rei gestae relinquant posteris scriptam. Mose igitur Historicus est:
Stephanus cum historia apud Mosen sit, de circumstantiis parum
sollicitus, hoc tantum agit, ut intelligant auditores, Patrem huius
populi, neque legem, nec templum habuisse, et tamen Deo gratum fuisse ac
placuisse. Hoc caput negotii est, quod Stephanus urget, ut appareat Deum
non propter templum, non propter circumcisionem, non propter legem: Sed
tantum propter Semen promissum, quod supra, Synagoga occiderat,
iustificare, peccata remittere, et aeternam vitam donare.

[12, 5a] Et tulit Abram Sarai, uxorem suam, et Loth, filium fratris sui,
et omnem substantiam illorum, quam possederunt, et animas, quas fecerunt
in Haran.

Haec Moses recitat ad amplificandam fidem Abrahae, quae profecto magna
et admirabilis fuit. Nam longa et difficilis peregrinatio cum tam
copiosa familia, in terram ignotam et ad homines ignotos, quantum
molestiarum, periculorum et incommodorum habeat, facile discemus nostro
exemplo: Sed vicit haec omnia sanctus vir pacientia et longanimitate.
Credidit enim quantumvis laboriosa et periculosa res esset, tamen
affuturum Deum benedictione sua, et, quod promisit, suo tempore certo
impleturum.

Pertinent autem haec ad nos consolandos in omnibus tentationibus, hoc
est, pertinent ad confirmandam fidem nostram: ut cum aliquid incommodi
accidit, non statim frangamur animo, sed erecti in spem, oremus et
expectemus auxilium. Opus enim est perseverantia: nec satis est bene
coepisse: Quod bene coeperis, urgendum est guaviter.

Vide enim Abrahamum. Relinquit UR Chaldaeorum, ubi patria, domus,
possessiones, cognati, vicini erant, cum quibus consueverat, et exulat
in Haran, et quasi novam oeconomiam instituit. Ibi cum aliquamdiu moram
egit, etiam istinc iubetur porro migrare in Chanaan, quae quanto erat
remota magis, tanto periculorum et difficultatum plus sustinendum fuit.

[Seite 461]

Quod si Abram fuisset solus, etsi periculis cariturus non erat, tamen
minus laborum et molestiarum fuisset. Nam qui solus est, non alligatus
uxori et liberis, ei etiam voluptas est varia peragrare loca. Habet enim
tantum unum ventrem, quem curet. Itaque si haec domus, hoc oppidum non
placet, quaerit aliud. Sed noster peregrinus non est solus, trahit secum
magnum numerum animarum, inter quas quaedam coniunctissimae et
charissimae sunt, uxor Sara, ex fratre natus Loth, et ex eo natae
filiae. Item aufert secum substantiam omnem, hoc est, facultates, eae
non fuerunt, ut nunc, aurum, argentum, praeciosa suppellex, sed iumenta
et pecora. Nam Mesopotamia celebratur propter pascuorum ubertatem, et
pecoris ac iumentorum copiam. Ac habet nomen regio, quod inter duos
maximos fluvios est posita, Tigrin et Euphraten, qui Babilonem quoque
includunt: ac fere semper Mesopotamia et Babilonia ab uno rege gubernata
est.

Est autem Haran quoque pars Mesopotamiae, quanquam immutatum non nihil
nomen, et post Arcam dicta est: Porro pecorum cura requirit multos
ministros. Itaque dicit Moses: ‘et cum animis, quas fecerunt in
Haran’. Hic non tantum includit filias Loth, quas tum fuisse natas
existimo: Nam ab anno egressionis ex Haran ad interitum Sodomae sunt
anni XXV. Sed etiam reliquam familiam, servos et servas, et vernaculos
ex illis natos. Nam etiam sequentia ostendent habuisse Abrahamum
numerosam familiam: siquidem ex eis trecentos armat.

Saepe autem dixi, vocabulum (Naepaesch) proprie significat corpus
animatum seu vivum. Tantam multitudinem hic paterfamilias secum trahit
in ignotam regionem, ad homines differentes religione, et ideo infestos
huic exuli. De periculis igitur, de molestiis et laboribus nemo dubitet,
quin infinitis sint obiecti. Nam si uxor eius toties periclitata est,
quid putabimus passos familiam et pecora?

Exemplum igitur fidei hoc in loco Moses vult nostris oculis proponere
singulare, ad quod si nos conferemus, nos nostri pudebit. Quis enim
dicet se decimam harum tentationum et periculorum partem expertum? Nos
enim cum familiam ad alia loca transferimus, non ad ignotos, sed ad
amicos migramus: Aut si ignoti sunt, saltem lingua et religione nobis
coniuncti sunt: Sed longe alia huius nostri exulis migratio est, merito
igitur a sancto [Gal. 3, 9] Paulo, Gal. 3. vocatur ‘fidelis’, quod
cum tanta turba, profectionem hanc suscepit sola suffultus fidutia
misericordiae Dei, qui promiserat se ei benedicturum.

Sed comites quoque huius profectionis merita sua laude non sunt
frustrandi. Non enim exiguum quiddam est, quod Sarai et Lothi uxor
maritorum authoritatem et consilium secutae sunt. Nam mulierculae ad
peregrinationes admodum sunt timidae, et acerrime discedunt a suis.

[Seite 462]

De servis autem et ancillis miror: hi enim si nostrorum fuissent
similes, nusquam tulissent pedem. Unde igitur tanta obedientia, et tam
prompta voluntas ad sequendam authoritatem patrisfamilias? Nimirum et
uxores et servitia, audientes Abrahamum de promissione Dei concionantem,
assensi sunt verbo eius, et optarunt ipsi quoque participes futurae
benedictionis per Christum fieri.

Non igitur familiam simpliciter, sed veram et sanctam Ecclesiam hos
Abrahami comites appellabimus, in qua Abraham fuit summus Pontifex,
docens eam de misericordia Dei, exhibenda per filium, qui primum
gubernaturus sit ac benedicturus posteritatem Abrahae, et omnes, qui cum
ea se coniungunt: Deinde suo tempore assumpturus carnem, et iram ac
maledictionem a suo populo in se translaturus, ut ipsi, peccatis omnibus
exuti, etiam mortis aeternam poenam evadant. Huic praedicationi Abrahae
credidit Sarai, uxor Loth, filiae Loth et utriusque servitia: itaque
summa cum voluptate sanctum patremfamilias secuti sunt, potius inopiam,
pericula et damna omnia passuri, quam tantarum promissionum possessionem
amittant: quae tamen nondum in re, sed in nuda spe erat.

Atque hoc modo Dominus etiam ipsum Abraham consolatus est: Nam revera
benedictio Dei fuit, quod potuit invenire exilii sui comites, et quidem
tam bonos et pios, qui ipsi quoque verbum magnifaciebant et sequebantur.

Recte igitur Psalmus celebrat hunc nostrum peregrinum: cum dicit: [Ps.
39, 13 ] ‘Peregrinus sum apud te, sicut omnes patres mei’. Respicit
enim David ad fidei imaginem. Etsi enim rex erat, tamen in periculis
variis constitutus, sicut Abraham in ignota terra, sola promissione se
sustentabat, in hac sola acquiescebat.

Ac nos quoque debemus hoc exemplum nobis amplificare, non tantum ad
confirmationem et consolationem nostri, sed etiam ad obscuranda
portentosa opera nostrorum sanctorum, quae in Papae Ecclesia iactantur,
cum revera foetidum stercus sint, collata ad nostri peregrini seu exulis
opera et fidem.

Verbum (Asu) fecerant, non solum propagationem liberorum, sed etiam
curam et educationem, tum liberorum, tum pecoris significat.

[12, 5b] Egressique sunt, ut venirent in terram Chanaan, et pervenerunt
in terram Chanaan.

Observabis hoc in loco, quod iubetur exire Abraham, et habet
promissionem benedictionis: Sed nondum ostensus est ei locus, quem
petere debeat. Itaque incertus adhuc est, quanam parte terrae eum
Dominus habitare velit. Quod autem recta ad terram Chanaan tendit, non
id eo facit, quod certo sciat terram Chanaan posteris suis tradendam.
Nam haec promissio 

[Seite 463]

postea sequetur, sed quod Patriarcham Sem sequitur, qui in Salem
morabatur, a quo fortasse etiam ex Ur erat evocatus. Huius vel consilio
vel consolatione, siquidem promissio de semine in eo posita erat,
volebat uti, dum Dominus designaret locum in quo viveret.

Ergo haec peregrinatio in fide facta est: nondum enim locum habitationis
norat. Primum ex UR Chaldaeorum, quae patria fuit, migrat in Haran, Ex
Haran deinde in Chanaan. Ibi non uno in loco moratur, saepe vicinorum
improbitate, saepe Domini verbo cogitur mutare locum, donec tandem in
Aegyptum secedit. Ex Aegypto iterum migrat in Chanaan, nec tamen uno in
loco subsistit: Iam Hebron, iam Bersaba, iam mons Moria ei sedes est.
Quod si infirmus fuisset in fide, impacientia fractus abiecisset verbum,
et vagationum constituisset modum. Admirabile igitur hoc fidei exemplum
est, quod sanctus vir non fatigatur, sed assiduo se consolatur Domini
verbo, in eo sperat, nec iudicat vanum esse, quod Deus semel promisit.
Sic simpliciter in nubibus, seu coelo haeret spe sua, neque a se patitur
dimoveri.

[12, 6] Pertransivit autem Abram terram usque ad locum Sichem, et usque
ad planitiem More. Erat autem tum Chananaeus in terra.

Haec quoque pertinent ad amplificandum exemplum hoc, quod Abraham cum
tanta turba hominum et pecorum tam longinquam profectionem suscepit.
Mirum autem est, si non aliqui, succumbentes tentationi, impacientiae
voces emiserunt, ut indignati sint, quod non potius vel in Haran, vel
aliquo alio loco substiterit.

[Jos. 20, 7 u. ö.] Sichem ex Iosua nota est: Quando enim filii Israel
traiecerunt Iordanem, venerunt regia via primum ad Hiericho, deinde Hai,
ac tandem Bethel. Sichem autem a Bethel Septentrionem versus est, non
longe a duobus notis montibus, Ebal et Garizim: neque Hierusalem procul
distat. Fuit autem hisce in locis admodum superbus populus posterioribus
temporibus, sicut Historiae et Prophetarum contiones ostendunt, quod
Patriarchae ibi habitarant. Sicut Romanus Pontifex mirabiliter superbit,
quod Petri sedem teneat.

Vocabulum (Elon) alii quercum, alii campum seu planitiem vertunt, Sed
perinde est, nam sententiae nihil adimit, sed More montis nomen est,
[Richt. 7, 1] cuius mentio fit Iosuae 7. Cum enim Gideon castra locasset
ad austrum, Midianitae ad Aquilonem in convalli apud petram More castra
metati erant. Incertum autem est, unde hanc appellationem sortitus locus
sit, significat enim More doctorem. Ego in ea sum opinione, fuisse eo in
loco sacerdotem aliquem, qui instituit eo in loco viciniam de religione
et cultu Dei. Est [Ps. 9, 21] appellatio eadem in Psal. 9: ‘Constitue
eis legislatorem’. Item: Psal. 84: 

[Seite 464]

[Ps. 84, 7] ‘Benedictionibus induetur Doctor’. Sed hoc in loco
proprium est loci, in quo Abraham primo substitit.

Quod autem Moses addit. Chananaeum fuisse in terra, id eo pertinet, ut
admoneat nos miserabilis exilii, in quo sanctus Patriarcha vixit. Non
enim inter amicos, sed in medio inimicorum, inter homines cultu et
religione differentes, habitavit. Destinata quidem voluntate Noah ea
regio erat pio Sem, sed filii Nimrod ex utraque Arabia effundentes se,
vi eam occuparant: ut videas, omnibus seculis eandem esse Ecclesiae
fortunam: predae est impiis, et tamen Dominus eam mirabiliter conservat,
etiam contra portas Inferorum.

[12, 7a] Apparens autem DOMINUS Abrahae dixit: Semini tuo dabo terram
hanc.

Satis diu et varie vexatus et afflictus inter Chananaeos exul Abram, ne
vinceretur tandem impacientia, in tentatione summam consolationem
invenit. Verum enim est, cum arripit nos tentatio, nisi tum
abbreviarentur [Matth. 24, 22] dies, et succederet consolatio, non
fieret salva omnis caro. Qui igitur perdurat in fide, in fine certo
experietur, quod Deus suos non deserat. Differt quidem consolationem, et
nervum ita intendit, ut iam rupturum existimes. Sed opportune adest, et
tum auxilio suo nos sublevat, cum videmur corruituri. [Ps. 9, 10] Ideo
Psalmus 9. Deum hoc titulo ornat, et vocat eum ‘Adiutorem in
opportunitate’.

Quo anno haec revelatio sit facta, textus non ostendit. Sed
circumstantiae indicant, iam pene fatigato Abraha isto duro exilio et
perpetuis migrationibus. Igitur priusquam venit ad Sem, consolatur eum
Deus, ut in hac quoque parte huius Patriarchae exemplum Ecclesiae utile
et consolationi esset: ac nos quoque in tentatione positi disceremus,
fidem firmiter retinendam: Deum enim certo affuturum, et consolaturum
nos.

Locus igitur nunc demum indicatur certus, in quo posteritas Abrahae
consistat. Observa autem, quam proprie et dialectice verba sua ponat
Dominus: Abraham, cum haec dicuntur a Domino, nec semen nec terram
habet. Post cum nascitur ei semen, tamen nondum habet terram. Imo sicut
[Apg. 7, 5] Stephanus dicit: ‘ne vestigium quidem pedis habet’.
Convenit igitur haec promissio cum illa priore, quae promittit futurum,
ut habeat Abraham magnam posteritatem: non enim ipsi, sed semini
promittitur terra. Hac promissione contentus est Abraham, nec queritur
de suo exilio, modo norit posteritatem non exulaturam.

Est autem promissio haec vere corporalis, Nam sancti etsi fide vivunt,
et spe futurae vitae praesentes calamitates vincunt: tamen in hac vita
et tanta carnis infirmitate, etiam corporali consolatione indigent, ut
respirare a malis, et quasi vires resumere possint, quas quottidianae
calamitates attenuant.

[Seite 465]

[12, 7b] Et aedificavit ibi altare DOMINO, ubi apparuerat ei.

Hic primum vides sanctum Patriarcham, etsi exulem et peregrinum, tamen
propter promissionem semini eius factam cogitare de certa sede. Nunc
enim primum Domino, qui ei apparuit, aedificat altare, hoc est,
constituit certum locum, in quo conveniat Ecclesia, auditura verbum Dei,
factura preces, laudatura Deum, sacrificatura Deo, hoc enim est Altare
aedificare.

Ac Abraham aedificat altare, hoc est, Ipse est Pontifex seu sacerdos,
ipse docet alios et instituit de vero Dei cultu. Hic enim finis unicus
tum altarium tum templorum esse debet, ut ibi convenientes audiant
verbum Dei, ut orent, Deo agant gratias, Deum laudent, et quos praecepit
cultus, exhibeant. Ubi haec non sunt, ibi altaria et templa nihil sunt,
quam officinae Idolatriae, quibus Papatus plenus est, veri enim cultus
negliguntur, et interim omnis cultus ponitur in blasphemum et impium
Missae sacrificium.

Sed hic quaeritur. An licuerit Abrahae hoc facere, cum non iubeatur id
certo Dei mandato? Nam cultum instituere ex electione, et non ex iussu
Domini, Idolatria est. Respondeo. Abraham non elegit suo consilio hunc
locum altari, sed ipse Dominus, qui ibi apparuit Abrahae, eum elegit:
Ipse enim Dominus est primus fundator. Ideo enim se ibi ostendit, quia
ibi vult coli, et praedicari promissionem suam.

Sic Iacob infra, cum vidisset Angelos in scala ascendentes et
descendentes, [1. Mose 28, 17] dicebat: ‘Haec est domus Dei, et porta
coeli’. Dominus igitur, quia primus ibi commoratur, et verbum suum
spargit, vere dedicat locum seu consecrat, ut non prophanus, sed sanctus
sit, et sanctis serviat usibus, verbum enim est, quo consecrantur omnia.
Annunciatur autem verbum hoc in loco non ab homine, sed ab ipso Deo.

�, ac inter caeteros praecipue Oseae, qui contra regnum Israel
vaticinatur.

Tuetur quoque religionem suam Samaritana mulier in Euangelii historia
[Joh. 4, 20] exemplo Patriarcharum, cum dicit: ‘In hoc monte adorabant
patres nostri’, loquitur enim de hoc ipso monte Garizim, quem puto aut
fuisse petram More, aut non abfuisse longius. Ac ratio quidem hoc laqueo
capta est, nec se inde expedire potest. Cum audit: Abraham hoc fecit, ac
placuit Deo factum, statim concludit: Ergo ego quoque faciam idem, et
etiam placebo Deo. Sed cum Prophetae negarent hanc consequentiam esse
veram, vapulabant et occidebantur.

[vgl. Sir. 50, 27 f.] Ac Sichimitarum praecipua fuit insolentia et
superbia: Sicut Syrach ideo vocat stultos. Quia enim norant ab Abraha in
monte Moreh altare 

[Seite 466]

aedificatum, hoc agebant tempore Alexandri Magni, ut in monte Carisim
edificarent sumptuosum templum: ita permittente Alexandro: Sicut
Iosephus author est libro 11. ca⌊pite 8. Hanc impietatem praevidens
Moses non ad exempla Patriarcharum sequenda, sed ad verbum Dei revocat
pios Deu⌊teronomii [5. Mose 16, 5. 6] nomii 16, dicens: ‘Non in
quovis loco sacrificabitis, sed in loco, quem elegerit Dominus’. Hanc
particulam ea una in contione non semel, sed multoties repetit. Quia
enim futurum erat, ut locus tabernaculi saepius mutaretur, donec tandem
templum aedificatum est: Vult Moses, ut istum locum observent, in eo
conveniant, et sacra faciant, quem Dominus voce sua designat.

Sed frustra videmus monuisse sanctum prophetam. Tabernaculum enim et
templum contemptum est ab idolatris, et quaesita alia cultuum loca.
Sicut apud nos quoque factum est: Pluris enim fecimus Petri Basilicam
Romae, quam omnia alia loca, in quibus verbum, Sacramenta et legitimus
Clavium usus fuit: Cum tamen constet, ubi haec sunt, ibi Deum adesse
praesentem et propitium.

[12, 8] Et movens inde in montem, qui erat ab Oriente respectu Bethel,
extendit tabernaculum suum: ita ut esset Bethel ab Occidente, et Hai ab
Oriente. Et edificavit ibi altare DOMINO, et vocavit in nomine DOMINI.

Haec nova peregrinatio est in locum vicinum. Nam Bethel ac Hierico non
longe absunt a monte Moreh, et sunt omnes positae in Regia via. Causam
autem si quaeras, cur non manserit diutius iu Moreh: Nihil est, quod
possimus causari, nisi vicinorum, apud quos vixit, odia et iniurias,
quas non solum ideo passus est, quod inquilinus erat, sed quod novae
religionis erat author, et habebat suos singulares conventus, nec
sequebatur ipsorum, apud quos habitabat, idolatriam.

Sicut autem supra de Moreh apud Sichimitas diximus: Ita ex prophetis
patet hanc occasionem arripuisse idolatras, ut in Bethel templum et
altare erigerent. Fuit enim augustum nomen Bethel: Significat enim domum
Dei: [1. Kön. 12, 28. 29] Itaque idolatrae oportunum iudicabant
cultibus divinis: Sicut Hieroboam ibi [1. Mose 28, 19] vitulorum cultum
erigit. Infra monebit Moses Bethel prius vocatum Lutz: Sed a Iacob
Bethel appellatum, quod ibi apparuisset ei Dominus.

Observabis autem hic quoque sancti patriarchae pietatem. Etsi qui apud
Moreh habitabant, propter religionem potissimum eum incipiebant odisse,
tamen non ideo abjicit religionis studium Abraham: Sed etiam in hoc
monte, qui medius inter Bethel et Hai est, erigit altare, ut exercet
Pontificale suum officium, hoc est, docet ecclesiam suam de voluntate
Dei, hortatur ad sanctimoniam, confirmat eos in fide, alit spem eorum de
futura benedictione, etiam orat cum eis. Haec enim omnia Hebraeum verbum
includit.

[Seite 467]

Ego malui relinquere verba, ut in Hebraeo sunt posita, quam sequi
nostrum interpraetem, qui tantum de invocatione exponit. In ea
significatione [Joel 2, 5] apud Ioelem est cap. 2.: ‘Et erit, ut
omnis, qui invocaverit nomen Domini, liberetur’, sive evadat.

Sed hic de toto ministerio loquitur Mose: Sicut etiam invocatio ipsa
[Röm. 10, 14] totum ministerium includit. ‘Quomodo enim invocabunt,
in quem non credunt? Quomodo credent, si deest doctor’? etc. Sententia
igitur est: Vocavit in nomine Domini, hoc est, de nomine Domini docuit
suos, ut discerent Deum esse misericordem, et bene velle generi humano:
Siquidem promittit semen, per quod ira tollatur et reddatur benedictio
aeterna in paradiso per peccatum amissa. Hanc Dei noticiam etiam
sequitur invocatio, ut in omnibus periculis ad tam clementem Deum
respiciamus, rogemus opem, invocemus eum etc. Hic Pontifices et
Episcopos nostros interroga, quis unxerit Abrahamum, ut hoc Pontificale
officium exerceret inter suos?

[12, 9] Abraham autem migrans inde profectus est, et profectus est
Meridiem versus.

Haec tertia in ipsa terra Canaan migratio est. Itaque apparet, quam
gratus fuerit hospes eius terrae hominibus. Etsi autem locus hic non
nominatur, tamen Hebron fuisse verisimile est. Quae cum esset civitas
Regia, in qua Sacerdotes quoque Chananaeorum erant, non potuit Abrahae
ibi locus esse. Admirabilis igitur animi magnitudo, et insignis
perseverantia in fide hic ostenditur, quod in tot migrationibus, sive
tanta hominum malitia et perfidia, non tamen succubuit Abraham: Sed et
retinuit spem factae promissionis, et nomen Dei sui non tacuit: Sed
praedicavit publice, toties expertus eam unam rem infinitis odiis et
iniuriis praebere occasionem.

Hoc exemplum excellentis fidei Spiritus sanctus hic nobis ob oculos
ponit. Supra de Caini peccato et poena diximus, quod oportuit eum vagum
esse in terra: Sed Abraham sanctus est per fidem, habet deinde
promissionem excellentis benedictionis: Haec confer ad fortunam eius, et
videbis similem Caini poenam sustinere, ac tanquam maledictum vagari in
terra sibi promissa, neque id solum, sed cum uxore, cum nepote ex fratre
et tota familia. Sic [Ps. 4, 4] ‘Dominus mirabiliter ducit sanctos
suos’, qui si in fide perseverant, quod credunt, tandem accipiunt.
Igitur nos quoque ad talia certamina paremus, et constanter perseveremus
in fide. Hic enim finis est, cur hae historiae sint propositae.

[12, 10] Erat autem fames in illa terra: Descendit igitur Abram in
Aegyptum, ut peregrinaretur ibi: Nam fames magna erat in terra.

Nulli fuerunt neque Lectores, neque Doctores, quos non praesens locus
offendisset, etiam inter Iudaeos. Ita est admirabilis, quaestionibus et
scandalis plenus, praesertim si recte intelligatur: tum enim scandala
fidei et morum 

[Seite 468]

sese ostendunt. Terra Chanaan est promissa semini Abrahae: Itaque sine
dubio concepit firmam spem, se ibi mansurum. Sed vide historiam, et
dices omnia geri et evenire contra fidem eius et promissionem. Quod
igitur pertinaciter in verbo haeret, nec se contrario eventu inde
patitur dimoveri, hoc an non est per spem superare spem? Seu, ut Paulus
loquitur: παρ᾽ ἐλπίδα [Röm. 4, 18] ἐπ᾽ ἐλπίδι
πιστεύειν, sine spe credere in spem? Sicut Iacob infra 32,
quando contra Angelum luctatur.

Vagans enim est in terra, nusquam invenit locum, in quo possit manere
diutius. Tandem ea incidit calamitas, ut deserere promissam hanc terram
cogatur, et famis causa cum familia sua tota migrare in Aegyptum: Haec
an non vehemens fidei tentatio fuit?

Discamus igitur, quale regimen habeat Deus noster in terra: Infirmum et
stultum videlicet, si sequaris rationis iudicium. Antea abundavit haec
terra varia benedictione Dei, nunc cum sanctus vir venit in eam, portans
secum infirmissima fide promissionem Dei, continuo talis fames oritur,
ut, nisi alium locum quaerat, periculum vitae certum sit. Similes famis
calamitates postea passi sunt Isaac, Iacob, Ioseph, Elias, Elyseus et
[Apg. 11, 28] alii prophetae. Paulus quoque sub Claudio. Et hodie
audimus passim impingi Euangelio hanc culpam, quod annona carior, et
minus uberes proventus sunt.

Sic solet Deus, eo modo gubernat hanc vitam, ut plena sit scandalis et
offensionum, non tantum in impiorum, sed etiam piorum oculis: quanquam
pii cum sancto Abraha fide eas vincunt. Florente enim religione et
sanctis Patriarchis, Prophetis ac Apostolis gubernantibus, omnis generis
calamitates [Ps. 37, 10] nascuntur. Quomodo conveniunt haec cum
promissionibus Psal. 37.: ‘In [Ps. 112, 7; Ps. 41, 2] diebus famis
saturabuntur’. Item 111. ‘Non timebit ab audito malo’: ‘In [Ps.
37, 25] die mala liberabit eum Dominus’. Item: ‘Non vidi semen iusti
quaerere panem’? etc. An non Abraham panem quaerit, cum ex Chanaan in
Aegyptum usque famis fugiendae gratia migrat?

Respondeo. Fiunt haec certo Dei consilio, ad probationem fidei in
sanctis. Fiunt autem et tempus, et sequitur postea non solum compensatio
corporalis, sicut Abraham valde ditatus est: Sed etiam fidei incrementum
et [Röm. 5, 3] sensus maior misericordiae Dei. Itaque Paulus dicit,
etiamsi gemunt, querulantur, eiulant sancti in cruce, tamen de cruce,
seu tribulationibus etiam gloriantur, sentientes mirabilem Dei
gubernationem.

Ad hunc modum tentatur hic quoque Abraham, non cum suo incommodo, sed
cum magno suo bono, sicut sequentia ostendent. Probat enim Dominus fidem
eius hac ipsa tentatione, quae praefecto non exigua fuit. Sic enim, cum
ex Chanaan migrandum esset, potuit cogitare, ubi nunc est promissio mihi
de hac terra facta, ex qua nunc, nisi fame perire cum meis 

[Seite 469]

velim, mihi exeundum est? Siccine Deus facit, quod promittit? siccine
mei curam gerit?

Sed sanctus homo primum intuetur in promissionem spiritualem de aeterno
regno per filium Dei, hac se consolatur. Deinde non abiicit fiduciam de
corporali promissione, Scit, si hoc anno ob famem inde migrandum est,
quod alio tempore licebit redire. Itaque pacientia et expectatione
futurae benedictionis hanc tentationem superat.

Idem nos quoque faciamus, cum experimur eadem incommoda. Vulgus, ut
supra dixi, hoc tempore querulatur de variis incommodis annonae,
pestilitatis, bellorum etc. ac verum est, sunt ea plura et frequentiora,
quam superioribus annis. Sed (ut nihil etiam dicam de peccatis et summa
ingratitudine, quae Deum ad poenas provocat) meminerint pii, fieri hoc
ad tentationem credentium: nec vulgi sequantur stultum et impium
iudicium, quod existimat, si revocetur vetus Pontificis impietas, si
Missae fiant pro mortuis, si indulgentiae redimantur, si Supplicationes
circa agros fiant, [Jer. 44, 17] corrigi haec mala posse. Sicut Iudaei
apud Hieremiam de Regina coeli dicunt. Quanto hoc est veri magis simile,
nunc nos istius impietatis pendere poenas, praesertim cum quidam,
contempto verbo, eam adhuc tam pertinaciter urgeant?

Insigne igitur hic exemplum vides, quomodo tentetur fides in sanctis, et
tamen sanctus Abraham non succumbit, sicut impii, qui statim offenduntur
ad primum tentationis sensum, et resiliunt. Abiiciunt enim verbum, sine
quo impossibile est consistere. Sed pii verbum apprehendunt, et eo
tanquam baculo nituntur contra tentationem, ne opprimantur.

Etsi autem textus dicit, Abrahamum propter famem hanc septimam et
difficillimam profectionem suscepisse: tamen quis non credat, impios
Chananaeos sua importunitate eum coegisse, dum hunc inquilinum, novam
religionis formam invehentem, causam huius calamitatis clamitabant,
propter quem Deus terram alioqui benedictam coeperit maledicere? Hoc
enim semper de piis iudicium mundi fuit. Bonus igitur vir volens cedit
invidiae, et exponit se periculo.

Atque hic non prorsus verbo, sed ratione quoque sua ducitur Abraham: Hoc
ex certo habebat, quod non liceret ei redire, unde egressus erat. Iussus
enim divina voce erat, ut egrederetur de Ur et Haran. Igitur pergit in
Aegyptum, loci fertilitate invitatus, quod sperabat, ibi viliorem
annonam fore. Nam in corporalibus periculis ratio suum locum habet, ut
videre aliquid et consulere possit.

Prudens igitur paterfamilias in periculo constitutus ratione gubernat
fortunam, et tamen fidem non abiicit: Credit, etiamsi egrediatur
necessitate coactus de terra promissa, eam tamen posteris suo tempore
donandam. Interim Aegyptum ceu diversorium petit, unde commodo tempore
in Chanaan redire possit. Id Moses diserte ostendit, cum dicit eum
migrasse in Aegyptum. 

[Seite 470]

(Lagur Scham) ut esset ibi peregrinus, non ut ibi firmas sectaretur
sedes: cogebatur enim necessitate, quam sciebat non fore perpetuam, sed
unius aut alterius anni.

Qui inter Chananaeos mitissimi fuerunt, hoc forte ei consilium dederunt
de adeunda Aegypto, quod iudicarent, cum tanta familia tali tempore
Abrahamum reliquis vicinis oneri fore. Sed maior pars odit religionem
eius, et iudicarunt eum huiusmodi mali causam esse: non viderunt, quod
Deus contemptum verbi et religionis, fame et aliis incommodis punire
soleat.

[12, 11 –13] Et factum est, cum appropinquasset, ut intraret in
Aegyptum, dixit ad Sarai uxorem suam: En scio, quod tu sis mulier
pulchro aspectu: Fiet itaque, cum videbunt te Aegyptii, ut dicant: Haec
huius uxor erit, interficient igitur me: te autem in vita conservabunt.
Dic, obsecro, quod sis soror mea, ut bene sit mihi propter te, et ego
vivam tuo beneficio.

�: Sed cogit etiam ad mendacium uxorem. Sed mendatium fortasse
excusari potest: Illud autem excusari non potest, quod uxorem volens et
sciens exponit periculo adulterii, et hoc mendatio invitat ad adulterium
Aegyptios, qui fortasse ibi temperaturi erant a maritata. Nunc cum
liberam audiunt, putant sine peccato eam posse rapi.

Non solum igitur quaestiones multas, sed etiam scandala varia hic locus
peperit: Siquidem Abraham pluris facit vitam suam, quam pudicitiam
uxoris et aliorum salutem. Sed primum de mendacio dicemus, de quo
disputant inter se Hieronimus et Augustinus: ac Augustinus triplex facit
mendacium. Iocosum, officiosum et pernitiosum.

Iocosum vocat, qualia sunt Poëtarum seu histrionum in scaena, quos
scimus mentiri, cum representant aliquid tanquam rem gestam: et tamen-
mendacium sine incommodo, et gratum etiam est, quod delectat, et risum
movet. Potest igitur vocari grammaticum peccatum.

Alterum est offitiosum, cum boni alicuius causa mentimur: Sicut [1. Sam.
19, 17] Michol mentitur, cum dicit Davidem intentasse mortem, et recitat
Augustinus exemplum de quodam Episcopo, nolente prodere confugientem ad
se. Tale [2. Sam. 15, 34] Chusai Arachitae mendacium est, 2. Sam. 15.,
et mulierculae apud fontem [2. Sam. 17, 20] Rogel 2. Sam. 17. Offitiosum
vocatur hoc mendatium, quia servitur non solum alterius commodo, qui
alioqui iniuriam aut vim passurus erat: Sed etiam impeditur peccatum.
Improprie igitur mendacium vocatur, potius 

[Seite 471]

est virtus et insignis prudentia, qua et furor Satanae impeditur, et
servitur honori, vitae, commodis aliorum. Vocari igitur potest pia
sollicitudo pro fratribus, vel, ut Paulus loquitur, zelus pietatis.
Proprie autem mendatium est, cum fallitur proximus a nobis in suam
pernitiem et in nostrum commodum. Hoc discrimen, etsi non satis sit
proprium, tamen propter Patrum reverentiam retineo.

Quod igitur ad Abrahae factum attinet, statuamus eum non esse mentitum,
vel saltem dicemus offitiosum esse mendacium, et dignam laude
providentiam. Iudaei quasi Stoici, hoc est, septies asini, adeo
interpretantur hoc factum duriter, ac Abrahamum tanti peccati reum
faciunt, ut dicant captivitate Aegyptiaca id punitum esse in posteris.
Abfuit enim ab hoc eius consilio peccatum, et, quantum potuit, prudentia
gubernavit fortunam tam inclementem.

Ex vocatione Domini venerat in terram Chanaan. Sed et vicinorum, cum
quibus habitabat improbitate et iniuriis, deinde temporum difficultate
cogitur, ut mutet locum. Quia autem non licebat regredi ad loca, ex
quibus egressus erat, Aegyptum petit fertilitate celebrem. Fieri autem
potest, ut Aegyptus iam esset infamis apud vicinos, propter tyrannidem,
habebat enim potentissimum regem. Ubi autem Magistratus verbo Dei non
gubernatur, fere ad tyrannidem abutitur potentia, sicut quidam dicebat:
Bonorum regum nomina in uno annulo posse scribi. Haec igitur tentarunt
animum Abrahae, ut sibi metueret, et de periculi ratione vel corrigendo,
vel vitando cogitarit.

Quid igitur, inquies, num labascit fides eius? Num dubitat de Dei
promissione, quod conservaturus et adiuturus sit in periculo? Ego sane
non nego, quod fides aliquantulum laboraverit. Nam exempla ante oculos
sunt, [4. Mose 20, 12] quod etiam summi viri sunt lapsi. An non
vehementi tentatione percuciebatur [2. Sam. 11, 4] Moses ad aquas
contradictionis? Et notus est Davidis horribilis lapsus.

Ad hunc modum, cum verbum ex oculis et animo dimisisset Abraham, et
rationi indulgens de periculis cogitaret, vacillare coepit, sed non
penitus victus est. Imo fides laborans tandem triumphavit. Nam in ipso
periculo, quod metuebat, constitutus, non tamen defecit fide, sed
obtinuit apud deum oratione, quod voluit.

Ostendit ipse Abraham apud Abimelech, cum denuo hoc periculo tentaretur,
[1. Mose 20, 11] infra Cap. 20. huius consilii sui rationem, cum dicit:
‘Forte non est timor Dei in loco isto, et occident me’. Hic profecto
indicat non leve certamen conscientiae suae, quae duro hoc telo in ipso
exilio vulneratur, ut cogitet: Vide, solus es, peregrinus es, quocunque
venis, peregrinam et novam tecum adfers religionem. Tune solus sanctus?
Tune solus Deo curae es? et tot gentes ac populi a Deo sunt abiecti?

Similia nos quoque hodie patimur, cum adversarii plenis buccis nobis
obiiciunt augustum Ecclesiae nomen, et interrogant, num, qui
praecesserunt nos, et Papae religionem secuti sunt, omnes damnati sint?
Ac Abraham 

[Seite 472]

quidem tueri se potuit in hac lucta, quod norat se habere promissionem
et verbum: Gentes autem illas esse sine verbo, Ideo Deo non esse curae,
Sed corda admodum infirma sunt, et non facile hanc sententiam admittunt.

Pronunciare igitur possumus, in tanta periculorum multitudine Abrahae
fidem cessisse aliquantulum, et quanquam hoc peccatum sit, tamen esse
peccatum infirmitatis. Ac in hanc sententiam fere de hoc facto iudicant,
qui mitiores sunt, et non cum Iudaeis insaniunt.

Mihi autem alia subit cogitatio, ut non solum non peccasse, nec labasse
fidem Abrahae statuam: sed hoc ipsum consilium ex fide firmissima, et ex
spiritu sancto fuisse profectum, iudicem. Quomodo hoc, inquies? Abraham
plenus fide, etsi pericula varia videt, tamen in solam promissionem
respicit. Hanc scit sibi et suo semini factam, et, ut sic dicam, in suo
corpore positam. Etsi igitur statuit Deum facturum, quod promisit,
etiamsi in Aegypto occidatur, tamen sentit Deum non tentandum. Quaerit
igitur media omnia salutis seu vitae defendendae, quasi dicat: Non
defugio mortem huius corporis, si Domino sic videbitur, et tamen
promissio non est per incuriam negligenda, die sol nicht verwarloset
werden. Si possum eam obtinere cum vita, bene est: Sin vita profundenda
erit in impia hac gente, Dominus, qui promissionem benedictionis dedit,
etiam mortuum me facile excitare poterit. Sed non ideo aliqua salutis
via negligenda est. Igitur, mea Sara, ne dicas me esse maritum tuum: Dic
esse fratrem: Ita vivam tuo beneficio, tu autem ne dubita, senties
Domini auxilium, ne quid patiaris indignum te, et ego quoque, quantum
potero, ea in re te adiuvabo apud Deum verum precibus, qui se promisit
clementem fore etc.

⌊os testatur, hac se spe erigit Abraham, quod Deus possit reducere in
vitam etiam mortuos.

Quia autem Scriptura non uno loco Abrahamum nobis proponit tanquam
patrem credentem, et perfectum fidei exemplar: Ideo malo in hanc
sententiam pronunciare, ut hic quoque magnitudo fidei ostendatur, quam
quod aut peccarit, aut fides succubuerit in tentatione.

Quanquam enim hoc humanum est, tamen hic peculiare exemplum proponitur,
de quo possumus pronunciare, quod nullus sanctus ad hunc modum se, cum
in vita, tum in morte gesserit, sicut Abraham. Perinde enim ei est, sive
moriatur, sive vivat, haeret enim in Deo promissore, et tamen vitam non
temere profundit. Exponit periculo familiam, substantiam, tandem uxorem
quoque, ut vitam suam redimat: non quidem propter se, sed propter
promissionem, quae in corpore eius nitebatur. Dictum enim erat: ‘in te
benedicentur omnes familiae terrae’. Hoc verbum, hanc sollicitudinem, 

[Seite 473]

hanc curam servandae vitae excitat, ut omnia potius, quam vitam suam
periculo exponat.

Non igitur levis aut exigua res est, propter quam periculo exponere
videtur coniugem suam Abraham. Non enim simpliciter hoc facit propter
vitam corporalem obtinendam, sed propter Deum ornandum, ut is maneat in
sua promissione verax, quam sanctus vir familiae suae toties
commendarat, qua toties eam consolatus erat in variis periculis. Ad hunc
modum tractatus hic locus neminem offendet. Quae enim fiunt ad gloriam
Dei, et verbum eius ornandum et commendandum. haec recte fiunt, et
merito laudantur.

Sentiamus igitur spiritum sanctum etiam hoc in loco voluisse proponere
excellentissimum fidei exemplum, quo admoniti nos quoque disceremus
firmiter inniti promissioni Dei, et urgere eam. Si enim totus mundus
reclamaret, si omnia in speciem contraria obvenirent, si denique
extinguereris ipse, tamen, modo fides nitatur promissione, evenient,
quae Deus tibi in baptismo, in verbo, in coena sua, in absolutione
promisit. Non enim potest Deus mentiri: ergo fides, quae nititur verbo,
etiam mentiri aut fallere nequit, potius coelum rueret, potius lapides
panis fierent, potius ex lapidibus excitaret Deus Abrahae filios.

Sed Abraham, inquies, plurimorum scandalorum autor fuit? Non omnes
intellexerunt hoc eius consilium: Sed viderunt omnes in certum periculum
[Eph. 5, 28] adduci coniugem: Hoc certe cum Pauli regula non convenit,
qui praecipit diligendas uxores, Sicut nos nostra corpora diligimus etc.

Respondeo: Nihil hoc ad Abrahamum, Ipse enim recte facit, et non peccat.
Nos quoque docemus verbum Dei, et docemus cum singulari fide et
diligentia: Sed multi inde scandalizantur. Quid autem hoc ad nos? Si
sunt scandala, sunt passiva, et non activa: Cur igitur sustineremus inde
conscientiam? Sic Abraham fecit, quod potuit, et, ut firma maneret
promissio, ne quidem uxoris periculo motus est. Haec insignis fides est,
et aedificantur exemplo hoc, quid id recte considerant. Si qui autem
offenduntur, quid hoc ad Abrahamum?

Sed Sarae quoque eximia fides est, quod haec suadenti marito morem
gessit, neque suo periculo mota est: Potuisset dicere: Non faciam. Cur
enim prodam pudicitiam meam? Inanis hic praetextus est: Quia sterilis
sum, me abiicis, et captas occasionem ducendae aliae. Sed nihil tale ex
ipsa audis. Monenti marito obsequitur, et in pura fide ambo se
misericordiae Dei commendant. Hos coniuges quis non laudet? quis non
admiretur? quis non imitari excellentem eorum fidem et obedientiam
optet?

Insignia igitur haec exempla, et notabiles historiae sunt, quas tamen
fere ocioso animo transcurrimus tanquam ad nihil utiles. Sed inspicienti
eas diligenter et evolventi, tandem aperitur nucleus, et salutaris
doctrina patefit, quae praelucere piis in omni vita et omnibus
actionibus debet.

[Seite 474]

Quotusquisque est, qui, cum legit verba haec, quibus Saram coniugem
Abraham compellat, cum consilium suum ei ostendit, qui putet inde
aliquid posse disci? Sed sacrarum rerum studiosus nihil putabit tam esse
exiguum, siquidem Spiritus sanctus id literis voluit mandari, quod non
prosit, saltem ad vitam et mores regendos.

Itaque hic quoque Oeconomicam doctrinam ostendit Spiritus sanctus, cum
commemorat Abrahamum tam amice collocutum cum Sara sua. Primum rogat:
Deinde addit ista de dono formae. Nihil hic audis Tyrannicum, nihil
imperiosum, blanda et suavia sunt omnia, Sicut inter bene iunctos esse
[Sir. 4, 35] debent. Non enim, sicut Salomo dicit, ‘Maritus in domo
sua Leo sit’. Sed etsi maritus dominium habet in uxorem, debet tamen
id non eiusmodi esse, sicut Plutarchus1� erudite monet, quale esse
solet in mancipia: Sed quale est animae in corpus, quae naturali
benevolentia cum corpore iuncta est, et afficitur corporis tum commodis,
tum incommodis.

Sed etiam tertia quaestio hoc loco explicanda est, an excusari possit
Abraham, quod de Aegyptiis nondum notis sic male suspicatur. Quia enim
omnis suspitiosus detractor est in corde suo, detrahit hac cogitatione
Abraham Regi et toti Aegyptiorum nationi. Statuit enim eos esse
Tyrannos, libidini deditos, et paratos ad caedes. Nisi enim haec
metueret, non institueret hoc consilium.

Magnum autem peccatum est detractio, et notum est proverbium: Melius
inter bestias agi vitam, quam apud homines suspiciosos. Paulus [1. Tim.
6, 4] quoque numerat suspitionem inter capitalia peccata, 1. Timot. 6.
Est enim fons, ex quo promanat detractio, discordiae, lites etc. Itaque
Christus docet contrarium, et iubet ne quenquam iudicemus aut damnemus.
Nam omnis suspiciosus constituit se iudicem super alios et damnat alios.

� flagellantis notum Biantis dictum: Ama tanqu am osurus. Vere enim
dicit: Amicicias consistere non posse, ubi suspitionibus indulgetur.
Suspicio autem est, statuere, quod, quem nunc diligis, osurus aliquando
sis. Huic affine est, quod Aristoteles veritatem vocat matrem amoris.
Non enim vel Oeconomiae, vel Politiae consistere possunt sine mutua
fide. Quantum enim incommodorum etiam de rebus leviculis suspitiones
inter coniuges excitant? Graviora autem mala sequuntur, cum haec pestis
invaserit Respublicas.

Et tamen Abraham suo exemplo docet nos suspitiones alere, Imo, quod plus
est, Scriptura sancta iubet et consulit, ut simus suspiciosi, siquidem
[Ps. 116, 11; Micha 7, 6] diserte pronunciat ‘omnes homines esse
mendaces’. ‘Inimici hominis, inquit [Sir. 6, 7; Ps. 146, 3]
Propheta, domestici eius’. ‘Nolite igitur credere amico’.
‘Nolite confidere in 

[Seite 475]

[Micha 7, 5] Duce’. ‘Ab ea, quae dormit in sinu tuo, custodi
claustra oris tui’ etc. [Matth. 10, 34] Et Christus dicit: ‘Non veni
mittere pacem, sed gladium’.

Haec manifesta sunt verba scripturae: et tamen, si ea sequeris, qualis
erit nostra vita, si in ista diffidentia, in suspicionibus et
cogitationibus malis inter se vivent uxor cum marito, subditi cum
Magistratu, familia cum hero? [Matth. 7, 3] Deinde ubi manebit
praeceptum Christi: ‘Nolite iudicare: Ne consideres festucam in oculo
fratris’. Qualis denique erit Ecclesia, qua poenitentiam peccatoribus
proponit, et monet de peccatoribus ne desperemus prorsus. Non igitur
valet in Ecclesia illa celebris Iurisconsultorum regula: Qui semel
malus, semper praesumitur malus. Cum Christus etiam septuagies septies
vult condonari offensam fratri. Haec ex diametro pugnantia quomodo
conciliabimus?

Quod ad Biantis sententiam attinet, quam adeo flagellat Cicero, prorsus
in ea sum opinione, ut existimem Ciceronem non intellexisse, quid vellet
Bias: sententia enim Biantis non est propositio, ut vocant, de inesse,
sed modalis, hoc est, Bias non hoc vult, quod amans certo constituat se
osurum, quem amat: sed quod, cum iam amet, possibile sit, ut post hac
oderit. Sicut Augustinus quoque loquitur, saepius contingere in vita,
ut, quem oderis antea, eum ames. Sed Philosophicam quaestionem
relinquamus Philosophis excutiendam.

Nos Theologica illa videamus, et quid fecerit Abraham, et quid scriptura
vetet fieri. Prohibet iudicium, hoc est, prohibet, ne simus suspiciosi:
et tamen iubet, ne cui confidamus. Haec quomodo conciliari possint,
videbimus.

Tota res in eo est posita, ut distinguas inter has duas sententias, quas
sacrae literae proponunt. Prima mandat, ut diligamus non tam amicos,
quam inimicos. Secunda mandat, ne ponamus in hominem fiduciam, fieri
enim posse, ut fallat.

Sicut autem plenam prioris sententiae causam non videt ratio, Nam
nimicitias geri contra eos, a quibus laesi sumus, iustum existimat: Ita
multo iminus causas videt, cur omnibus hominibus ex aequo sit
diffidendum: Intuetur enim singulorum vitam, et ex moribus iudicat hos
bonos, illos malos esse. Bonus autem censet amore dignos: Malos autem
odio. Hoc rationis iuditium est, altius non potest ascendere. Deinde non
solum statuit amore dignos bonos, sed etiam fide. Hinc nascitur fiducia
in homines, quam tamen in totum sacrae literae damnant: quia non solum
periculosa, sed etiam impia est: Periculosa, quia fallit, Impia, quia
fiducia haec debetur non creaturae, sed creatori.

Sacrae literae igitur proponunt primo, ut ex aequo omnes homines
diligamus, ut omnibus bene faciamus, non bonis tantum, et quos ex
moribus iudicamus dignos, sed etiam malis. Sic enim Deus solet, effundit
bona sine [Matth. 5, 45] discrimine: et revocat nos ad hoc exemplum ipse
Christus.

[Seite 476]

Deinde aliud de hominibus iudicium docent, quam quod ex moribus tantum
sumitur. Hoc enim propter hypocrisin incertum est, et fallit. Quoties
enim amicitiae dissiliunt: quoties, quem bonum iudicabas, depraehendis
iniqua conari? Celebrant gentilium literae ex omni numero antiquitatis
nescio quot paria amicorum. Hoc ipsum an non satis magnum et evidens
argumentum est, falli nostrum de hominibus iudicium, quod ex moribus
sumitur?

Sacra igitur scriptura non ad mores simpliciter respicere iubet, sed ad
verbum et ad timorem Dei. Haec ubi depraehendimus, hos bonos esse dubium
non est: et tamen fieri potest, ut etiam hi cadant. Nota enim naturae
infirmitas, et hostis nostri potentia est hoc agentis, ut a vero nos
abducat, et timorem Dei nobis excutiat. Quare ne hic quoque firma
fiducia esse potest, futurum, ut semper sui similes sint. Quanto igitur
minus in his ponenda est fiducia, qui sunt sine timore Dei?

Philosophia igitur hunc fontem mali non videt, quod natura tota corrupta
est: etsi igitur certis officiis simulat amorem ad tempus, tamen non est
firmus amor, et facillime excutitur.

Ut igitur ad propositum negocium redeam. Abraham proficiscitur ad
Aegyptios, hos non odit: et tamen diffidit eis: Ratio est: videt non
solum naturam per se malam esse, et indulgere cupiditatibus, sed videt
Aegyptum destitutam quoque verbo et vera religione. Hic cur periculum
non metuat?

Se igitur et vitam suam committit Deo, et tamen non negligit media,
quibus eam tueri posse sperabat. Ita incedit in regia via. Neminem odit,
et tamen nemini fidit, si quid ab aliis benefit, hoc pro lucro habet, et
eo fruitur, sed ita tamen, ut, si beneficium desinat, aut aliquid
incommodi accidat, non ideo indignetur, aut odisse hominem incipiat.

ἀσπόνδους, quae sanari non possunt.

Sed eruditi sacris literis vident, quid sit in homine, et ideo in Deum,
non in hominem perfectam fiduciam ponunt, et tamen ex aequo omnes
diligunt, omnibus benefaciunt, etiam inimicis. Norunt enim Deum ita
velle.

Atque haec demum est firma amicitia et constantissimus amor, qui
nascitur non ex nostro iudicio, sed ex spiritu sancto, qui mentes ad
verbum sequendum incitat.

Sicut autem diffidentia illa necessaria est, propterea quod humana [1.
Kor. 13, 4. 7] omnia sunt incerta. Ita vicissim charitas, sicut Paulus
dicit, non est suspiciosa, sed bene sperat etiam de malis. Utrunque enim
statuit accidere posse, ut et ruant, quos bonos esse iudicat, et
emendentur, qui mali sunt.

Qui igitur ad hunc modum in hominem non ponit fiduciam, non est ideo
suspicax, nec, ut sacrae literae loquuntur, iudicat aut condemnat
proximum. Nam suspicio seu iudicium hoc est sine spe emendationis.
Charitas 

[Seite 477]

autem etiam cum videt, quod improbandum est, tamen sperare nondum
cessat. Ideo ad ignoscendum facilis est, neque septies, sed septuagies
septies ignoscit. Utrunque enim scit verum esse, quod omnis homo quantum
in se est, sit mendax, atque ideo in nullum hominem fidit, et quod Deus
bonus sit, qui ignoscit peccata, et gaudet conversione peccatoris, ac
destinavit ad id verbum suum, cui spiritus sanctus adest. Hinc nascitur
spes, ut etiam de malis non in totum desperet.

Philosophicum igitur iudicium explodendum est, quod statuit, ex moribus
hos malos, illos bonos esse, et tenenda est haec sententia universalis.
[Ps. 116, 11; Ps. 14, 2f.] ‘Omnis homo mendax’. Item. ‘Prospexit
Dominus de coelo super filios hominum, ut videret, num esset aliquis
intelligens et requirens Deum: sed omnes declinant, inutiles sunt, non
est, qui faciat bonum, ne unus quidem’. Haec est nostra natura, quam
nobiscum afferimus ex utero matris, et retinemus, donec spiritus sanctus
eam emendet. Igitur homini, in quantum homini, nihil fidendum est, etsi,
quod ad mores attinet, non habes, quod repraehendas. Et tamen abesse
debet odium, ut, quamvis malum iudices, non tamen ideo deseras, aut
desperes de emendatione.

Porro hic nihil dicimus de singularibus vocationibus, quae in speciem
dilectionem videntur tollere. Non enim dilectionis speciem habent
plagae, quibus in liberos aut familiam paterfamilias et parentes
utuntur: et ira videtur, quod Magistratus nocentes gladio punit et
occidit. Sed iubentur hoc facere, et peccarent, si vocationem suam ad
hanc communem regulam de diligendis ex aequo bonis et malis
accommodarent, cui tamen parere debent ipsi quoque, cum sunt extra
vocationem.

Ad hunc modum etiam ad Michae sententiam respondendum est, cum [Micha 7,
5] praecipit: ‘Ab ea, quae dormit in sinu tuo, custodi claustrum oris
tui’. Hoc profecto non vult Propheta, ut coniuges suspicionibus
indulgeant, quae nunquam abeunt sine dissensione et turbis: sed vult
amari coniugem: Sicut [Eph. 5, 25] Paulus hoc ipsum praeceptum in
Epistola ad Ephes⌊ios pulchre explicat.

Et est inter primas laudes uxoris haec, quod cor mariti in ea confidit,
hoc est, quod maritus eam complectitur amanter, nihil sinistre de ea
cogitat, persuasum habet, se amari, et suis commodis serviri ab uxore.

Ideo Augustinus quoque non inerudite tria numerat coniugii bona, fidem,
prolem et Sacramentum. Ac sane, si fides absit, nunquam coalescent
animi, nunquam amabunt vere inter se. Nihil autem hic mundus hac
animorum coniunctione inter coniuges habet pulchrius.

[Sir. 25, 1 f.] Sicut etiam Syrah concionatur: ‘In tribus placitum est
spiritui meo, quae sunt probata coram Deo et hominibus: Concordia
fratrum, Amor vicinorum, et coniuges inter se consentientes’.

Itaque Propheta non suspiciones, non odia vult esse inter coniuges, sed
summum amorem et benevolentiam summam, quae sine mutua fiducia non
potest existere: et tamen vult, huius fiduciae esse modum, quia accidere


[Seite 478]

potest, ut fallat. Est enim homo, et quamvis Deum timet et verbum
observat, tamen, quia habet Satanam hostem ubique insidiantem, et natura
per se infirma est, potest labi, et fallere alicubi spem tuam.

Hoc cum animo ita praevisum est, facilior eris ad ignoscendum, et minus
dolebis, si quid contra, quam speraras, acciderit. Constabit igitur
amor, nec turbabitur concordia. Nam nihil accidit inopinatum, et
charitas ad ignoscendum paratissima est. Rarum sane donum, sed tu, quia
Christianus es, memineris, hoc tibi praestandum.

�: et videmus, de levissimis rebus, et, ut Germanice dicimus, de
stercore columbino moveri inter vicinos turbas.2� Hic igitur
suspiciones et odia regnant.

Sed Christianus, etsi nulli homini fidit, tamen nullum hominem odit, et
quanquam statuit neminem hic firmum esse, quin possit everti vel a
cupiditatibus suis, vel Satana, tamen optime sperat de omnibus, etiam de
malis: Ita servat amorem castum, purum et firmum, etiam erga amicos.
Fiduciam autem omnem habet positam in solius Dei bonitate.

Haec non discimus ex Philosophia gentili, quae probat odium contra
inimicos, et semel malum semper praesumit malum, ideo fugit et odit, ac
arctissima amicitiae vincula solvit. Sed sacrae literae diversum docent.
Fiduciam tollunt, amorem autem mandant. Sic Abraham metuit periculum ab
Aegyptiis, sed non ideo eos odit. Bene sperat, et cogitat, quod velit
eorum bonis frui, quibus potest. Si quid tamen accidat adversi, hoc
neque inopinatum accidit, nec concitat ad odium. Hoc modo sacrae literae
docent Ethicam, seu Officiorum rationem longe melius, quam ulli
Cicerones vel Aristoteles.

[12, 14. 15] Factum itaque est, cum venisset Abram in Aegyptum, ut
viderent Aegyptii mulierem. Nam erat valde pulchra: viderunt quoque eam
principes Pharaonis, et laudaverunt eam apud Pharaonem, et transtulerunt
mulierem in domum Pharaonis.

Haec est admodum mirabilis Historia, si eam consideramus propius. Nam
Sara tantum decennio minor est Abraha. Fuit autem Abraham septuaginta
quinque annorum, cum egrederetur ex Haran in terram Canaan, ac usque ad
hanc peregrinationem in Aegyptum fortasse anni decem intercesserunt,
Itaque Sara annos habuit plures quam septuaginta, et iam anus fuit.
Mirum igitur videtur, quod non solum praedicatur eius forma, sed etiam
Rex eam amare incipit, et transfert in suam domum.

Iudaei suo more fingunt aniles fabulas3� de Sara conclusa in arcam, et
a telonariis inventa ac adducta ad regem. Sed inerudita haec et Iudaeis 

[Seite 479]

autoribus digna relinquamus. Neque hoc satis est, quod, cum Aegyptii
fusci sint, candidiora orientalium fuisse corpora, atque ideo Saram
Aegyptiis placuisse. Nam aetatis maior, quam formae commendatio est, et
probatur aetas, etiamsi forma minus probata sit.

Itaque tam praestans forma in vetula Sara vel est miraculum, quo Deus
regem Aegypti voluit conciliare Abrahae, ut hac occasione innotesceret
etiam inter gentes promissio de futuro semine (Nam Abraham nusquam non
docuit: sicut Esaias de eo dicit, quod, quocunque pedem tulerit,
iustitiam praedicaverit) vel, quod magis credo, adeo degeneravit nostra
aetas, ut tum sexagenaria foemina et forma et vigore aequaret eam, quae
hodie est triginta annorum.

Fuit enim natura tum vivatior et robustior, quam nunc in isto quasi
senio mundi est. Sicut enim paulatim accrevit malitia, ita decreverunt
dona ista, quibus ornat Deus pios. Adiuta autem Sara quoque est a
natura, ut formae decor maneret integer, sterilis enim fuit. Nec dum
doloribus, tum laboribus partus, qui formam et vigorem corporum admodum
debilitant, exhausta fuit.

Ostendunt autem aliae istius aetatis historiae, his anuis amplius ter
mille perdidisse naturam, ut minimum triginta annos. Nam quinquagenariam
[Ps. 90, 10] apud nos parere, pene miraculum est. Et Moses in oratione
sua dicit: ‘Anni nostri septuaginta sunt, quod si quis robore
excellit, octuaginta, quod postea accedit, est labor et dolor’. Sed si
respicimus nostrum seculum, profecto, quadraginta annis impletis,
paulatim vigor animi et vires corporis deficiunt. Adeo propter peccatum
degeneravit natura. Depraehenderunt autem prudentes viri, etiam alias
creaturas paulatim corrumpi: Sicut Virgilius erudite disputat de
seminibus.

Sed de Abrahamo quid hic dicemus? qui novo et acerbissimo incommodo
feritur: quod videt uxorem suam, castam et sanctam matremfamilias,
gubernatricem totius domus, abripi in aulam regiam? Sine ingenti dolore
haec non vidit, et tamen fide se erexit, Deum non abiecturum curam sui,
et etiam inter infideles servaturum uxorem, ne quid turpe patiatur. In
hac fide acquiescit, hac spe mitigat curas et lachrymas, et precatur
ardentibus votis, ne spes haec eum fallat.

Sicut igitur superiora pericula tam variae et longae peregrinationis
fidem exercuerunt: Ita hic quoque exercetur fides eius, ut merito,
tanquam fortis miles, qui non in una pugna, sed in multis et variis
periculis strenue se gessit, proponatur Ecclesiae tanquam perfectum
fidei exemplum.

Iudaei scribunt, quod Regio more non statim ad Regem admissa [Esther 2,
2] Sara, sed aliquandiu adservata sit. Sicut de Persarum rege Assuero
legimus, puellas, quas Rex vellet, non statim ad Regem admissas, sed
totis mensibus sex unctas oleo myrrhino, deinde sex mensibus, aliis
aromatis, et tum demum deductas ad lectum Regis. Quod si eo more etiam
Aegypti 

[Seite 480]

reges sunt usi, magna istarum gentium moderatio fuit, nec, sicut apud
nos, furiosa libidine praecipites acti sunt.

Ut autem credam, etiam cum Sara haec ita gesta esse, non solum exemplo
regum Persarum inducor: sed etiam autoritate ipsius Mosi: Quia enim
plaga certa secuta est, necesse est, aliquantulum temporis
intercessisse, et tamen interim Sara non petita ad concubitum Regis.

Graecorum et Romanorum Principes in libidines admodum fuerunt
praecipites. Itaque apud Aegyptios sanctior disciplina et honestas maior
fuit, quam apud alias gentes: quanquam enim Polygamiae licentiam
usurparent, tamen castius vixisse apparet, quam qui Monogamiam
retinuerunt. Sicut etiam infra capitalis poena a Palestinorum rege
Abimelech statuitur, ne quis Rebeccam violet. Haec arguunt, etiam stante
Polygamia, singularem istarum Gentium fuisse honestatem.

Iudaei fabulantur, interim, dum Sara in aula viveret, Abrahamum docuisse
Aegyptios Astronomiam. Ac Iosephus valde in eo multus est, ut ostendat
Iudaeos omnibus gentibus antecelluisse cognitione Mathematicarum artium
et Politicarum rerum.

Sed rectius faceret, si hos populi sui maiores commendaret, non ab istis
donis, quae naturae sunt, sed ab aliis maioribus, quae sunt spiritus
sancti, quod Abraham docuit Aegyptios de voluntate Dei, de vero cultu
Dei, de invocatione vera. Haec excellentiora dona sunt, quam scire motus
syderum, significationes astrorum et similia.

Quanquam haec quoque iudico divinitus ostensa patribus: Et caelebrant
gentium literae, tum Chaldaeos, tum Aegyptios, quod harum artium studia
diligenter excoluerint. Sive igitur Abraham Aegyptios docuit de his
artibus, [Apg. 7, 22] seu ipse, sicut Moses, de quo Stephanus testatur,
eruditum eum fuisse in omni sapientia Aegyptiaca, ab Aegyptiacis haec
didicerit, nihil refert.

Hoc autem certum est, summum hunc virum, etsi naturae studium, in quo
Dei praeclara opera utiliter considerantur, non neglexit: tamen potius
habuisse studium propagandae notitiae Dei at veros cultus, timorem ac
fiduciam plantandi inter gentes. Hoc enim summum charitatis opus est, et
invitantur ad id omnes sancti, etiam ratione confessionis.

[12, 16] Et is quidem benefecit Abrae propter illam. Fuerunt enim ei
oves et boves et Asini et servi et ancillae et Asinae et Cameli.

Haec particula admodum necessaria est. Pertinet enim non tantum ad
laudem et gloriam Dei, non deserentis suos: sed etiam ad commendationem
fidei Abrahae. Hic enim vides credentes Deo esse curae, ac servari in
praesentissimis periculis. Non solum enim Abraham in gratia est apud
regem propter sororem Saram. (Nam sororem Rex esse credebat) Sed
Aegyptii quoque reverentur eum, qui tamen, ut infra scribitur, a
pastoribus ovium abhorrebant.

[Seite 481]

Ostenditur autem hic quoque Gentis Aegyptiorum singularis humanitas,
quae in peregrinum hunc tam est officiosa et benefica. Quanquam enim rex
propter Saram erga Abrahamum tam est beneficus: tamen apparet ipsum
affinitatis vinculum, quod credebatur intercessurum, a rege magni
aestimatum. Quia autem nullum regnum tam est constitutum bene, quin
habeat aliquid Tyrannicum, ideo timuit Abraham sibi.

⌊mo CV: [Ps. 105, 12 –15] ‘Cum essent numero pauci, et prope
contempti, et in ea terra peregrini: Et migrarent de populo ad populum,
ex uno regno ad alium populum: Non tamen permisit aliquem nocere eis,
sed corripuit propter eos reges. Nolite tangere Christos meos, et in
Prophetas meos ne sitis iniurii’ etc.

Vide, quomodo singulas circumstantias Propheta exaggeret, ut nobis
ostendat Deum certo miserturum eorum, et eis benefacturum, qui sperant
in ipsum.

Est igitur hic locus ceu fons, ex quo praeclarae illae Prophetarum
conciones emanarunt, quibus invitant ad retinendam spem et fiduciam
misericordiae Dei, ac consolantur futurum, ut Deus tandem liberet ac
benedicat. [Ps. 2, 12; Ps. 34, 5] ‘Beati omnes, qui confidunt in
eo’. ‘Cum quaererem Dominum, respondit [Ps. 34, 7] mihi, et eripuit
me ex omnibus pavoribus meis’. ‘Cum hic pauper clamaret, [Ps. 50,
15] audivit eum Dominus, et ex omnibus afflictionibus liberavit eum’.
‘Invoca [Ps. 34, 20] me in die tribulationis, et eripiam te, et
glorificabis me’. ‘Multae afflictiones iusti, sed ex omnibus his
liberat eum Dominus’. Sed quis vel ex uno Psalmorum libro similes
sententias omnes meminisse potest? Taceo de reliquis Prophetis.

Apparet igitur intellexisse eos, quod haec a spiritu sancto non propter
Abrahamum literis mandata sunt, sed ut nos quoque erudiremur in fide
talibus exemplis, et in periculis non desperaremus, siquidem Deus hoc in
loco ostendit se fore fidelem protectorem omnium, qui credunt in ipsum,
et qui sperant in misericordiam eius.

Tentari quidem sinit suos, sicut haec praefecto ingens tentatio, et pene
non ferenda fuit: sed in tentatione non deserit. Differt auxilium, sed
non ideo aufert: sed suo tempore adest, et liberat, ne quidem magnis
regibus, potentia et opibus suffultis, parcens.

Videmus summos doctrina viros, cum et bonorum pericula, et malorum
successus viderent, ista quasi iniquitate sic offensos, ut negarent
providentiam aliquam Dei esse aut curam de hominibus, et statuerent
omnia temere ferri.

⌊o LXXIII est: ‘Pedes mei labi coeperant, 

[Seite 482]

ac velut in lubrico pene concidissem. Quia excandescere coepi adversus
securos, quando impios videbam fortunatos esse’. Nam ratio categoricam
tantum videt, quod bonis male est, et malis bene: Hypotheticam non
videt: Quod Deus ex malo liberat iustos, et malos percutit indignatio.

Spiritus sanctus autem Hypotheticam (sicut in Scholis vocant) ostendit,
[Ps. 34, 20] cum dicit Psalmus XXXIIII: ‘Multae afflictiones iusti,
sed ex his omnibus eum liberat Dominus’. Itaque sancti cum vident se
afflictos: tamen non ideo discedunt a mandatis Dei: sed huic minori
subiiciunt conclusionem fidei, ac statuunt se quoque liberandos ab istis
incommodis et periculis.

Hae sunt revelationes spiritus sancti, quas Philosophia non videt, ideo
offensa negat providentiam, iudicat Deum humana non curare, sed omnia
casu et temere ferri. Cicero cum de finibus, Item de Deorum natura
disputat, in hunc ipsum scopulum impingit. Non audet dicere, quod Deus
aut iniustus sit, aut humana non curat, et tamen non videt causam, cur
tam iniqua huius vitae conditio sit, ut mali floreant: Boni autem etiam
in honestissimis conatibus et consiliis concidant.

Huius caecitatis quae causa est? Haec nimirum, quod ratio tantum
intuetur in praesentia incommoda, his vincitur et obruitur: Promissionem
autem de futuro prorsus nescit. Spiritus sanctus autem iubet praesentia
[Ps. 27, 14] negligi, et intueri in futura. ‘Exspecta, inquit,
viriliter age, confortetur cor tuum, et sustine Dominum’. Pertinent
igitur hi loci ad fidem et spem docendam ac confirmandam, et saepe in
hac Abrahae historia principalis hic locus repetetur.

[12, 17] Et percussit DOMINUS Pharaonem plagis magnis propter Sarai,
uxorem Abrahae.

Hic demum est laetus eventus tentationum: Non solum liberantur pii
coniuges periculo et metu: sed etiam Rex cum sua domo involvitur malis,
et percutitur. Haec consolatio per totam scripturam a spiritu sancto
inculcatur, et comprobat eam eventus: et tamen quasi caeci et surdi, cum
in tentatione sumus, eam non admittimus, non credimus eam veram esse.

Considera enim, quid soleat fieri. Nonne constituti in periculis
iudicamus nullum finem malorum fore, et nobis succumbendum esse? Ad eum
modum, cum videmus impios florere, statuimus eorum fortunam perpetuam
fore, ac si non esset Deus, qui vel laborantes respiceret, vel abutentes
successu puniret. Sic utrunque vincitur scandalo. Accidit autem hoc
propter peccatum originale, quod nos ad desperationem pronos, contra, ad
fidem et spem tardos facit.

Abrahae igitur exemplum diligenter erat considerandum, et imitandum
quoque, qui, cum in praesentissimo periculo esset, tamen statuebat
impossibile 

[Seite 483]

esse, ut Deus deserat credentes in se. Non igitur abiiciebat spem: sed
quanto periculum erat gravius, tanto credebat Deum citius liberaturum se
et Saram, ac respondit tandem eventus.

Idem nobis quoque eveniet, si modo non patiemur nobis excuti fidem. Ego
sane propria experientia in multis gravissimus periculis idem expertus
sum.

Sed caro plerunque nos captivat, sicut Paulus quoque de se queritur:
[Röm. 7, 23] ‘video aliam legem in membris meis’. Spiritus quidem
promptus est, admittit verbum Dei, erigit se in periculis, et cupit
etiam in cruce gaudere et exultare: Sed vincitur a carne, quae pro suo
more tantum in praesentia intuetur, tantum praesentibus afficitur et
movetur. Absentia autem, de quibus verbum docet, quia non videt, putat
nihil esse. Utrinque igitur impingit, et cum letae, et cum adversae res
sunt. In laetis nullum servat modum, quia non videt mala impendentia: In
adversis quoque non potest erigi, quia liberationem, quam verbum
promittit, nusquam videt.

Et tamen in piis relinquitur gemitus, qui quasi in imo pectoris residet,
is aliquo modo, quamvis admodum debiliter, repugnat diffidentiae et
desperationi et impacientiae, quae in carne est, ne fiamus blasphemi.
Hunc respicit Dominus, et reliqua ignoscit.

Abrahamum quoque movit tantum periculum in chara coniuge, et sine dubio
sensit quoque carnis motus, inclinantes ad desperationem, ut cogitaret,
quid si nunc adempta uxor ad te nunquam redeat? quid si perpetuo ea
carendum sit? Has cogitationes autem secutae sunt lachrymae et alia
suspiria, ut non dubitem totas noctes egisse insomnes: Et tamen, dum his
carnis cogitationibus exercetur, est enim homo, spiritus eum reducit ad
verbum, ut cogitet de promissione facta. Hac in his curis et lachrymis
se erigit, et sperat Deum suo tempore redditurum uxorem, et curaturum,
ne quid indigni patiatur. Sicut autem sperat, ita evenit. Verum enim
est, quod spes, quae Deo et verbo eius nititur, non confundit.

⌊us CVI. scribitur: ‘Non sustinuerunt consilium eius’, hoc est,
noluerunt credere, noluerunt sperare. Ideo paulatim absumpti sunt.

[Seite 484]

Inculcemus igitur haec nobis. Si enim sumus Christiani, multa cogemur
ferre adversa. Hodie videmus, quanta Episcoporum et quorundam Principum
Tyrannis sit. Angimur itaque animo, et optamus maturari poenas impiorum,
ac liberationem Ecclesiae. Multi impacientia franguntur, et tantum non
deficiunt.

Sed exemplo Abrahae expectemus et sustineamus Dominum. Certo enim
veniet, et nisi amiserimus sustinentiam, Tyrannos aget praecipites,
Ecclesiam autem suam servabit. Haec enim eius natura est, ut, sicut in
[Jes. 54, 7 f.] Esaia est, tentet suos, et ad modicum deserat, sed
postea in magna misericordia suscipiat.

Sicut autem Ecclesia et pii spe debent se erigere: Ita, qui florent, et
Ecclesiam vexant, debent timere poenas; etsi enim eam differt Dominus,
tamen non differet perpetuo. Neque tanta ullius Regis aut Monarchae
potentia unquam fuit, qui non tandem dederit impietatis poenas, et
corruerit. Quo autem tempore, quo modo, quo loco id futurum sit, hoc pii
exemplo Abrahae Deo permittant.

dubiis rebus disputant, insulsissimas et ineptissimas rationes fingunt.
Hoc in loco dicunt poenam fuisse morbum, quem Medici
γονόῤῥοιαν appellant, cum genitale semen ultro fluit.

[1. Mose 20, 18] Infra cum Rebecca a Philistinorum rege Isaaco erepta
esset, scriptura dicit consecutam talem poenam, ut omnium mulierum
vulvae clauderentur, ne vel concipere, vel parere possent.

Tale aliquid hic quoque accidisse puto. Quia enim alienam mulierem rapit
Rex, muliebri poena punitur, ut mulier non possit esse mulier, hoc est,
ut parere non possit, sed aborciat, et alia partus pericula sustineat.
Usitatum enim est, ut, per quae quis peccat, per eadem etiam puniatur,
sicut in [Weish. 11, 17] sapientiae libro scribitur.

Porro hic iterum commendantur Aegyptii, quod habuerunt aliquam
cognitionem Dei, et illam calamitatem agnoverunt non temerarium casum,
aut usitatum aliquod malum esse, sed poenam a Deo propter certum
peccatum inflictam. Non enim levis haec calamitas est. Quin inter omnia
mortis genera tristissimum spectaculum iudico, cum extinguitur mater cum
foetu.

[Seite 485]

Haec igitur cum acciderent post raptam Saram frequentius, cogitavit rex,
spiritu sancto ita movente cor, de causa mali, et quia una cum Sara
plaga haec immigravit in aulam, ut aut laborarent, aut morerentur in
partu aulicae et Regiae mulieres, compellavit Saram, quae esset: ibi
intellexit non sororem, sed uxorem Abrahae, et maritatam esse: atque ita
eam dimisit. Haec de poena ego coniicio, quia dicit textus magnis plagis
percussum Pharaonem et domum eius. Ita enim convenit poena cum peccato.

Quod vertimus ‘propter Saram’ in Hebraeo est (Al Debar) propter
verbum Sarai. Usitatum autem est in Hebraeo, ut nomine (Dabar) latissime
utantur, sicut in vocabulo rei. Non enim verbum tantum significat, sed
etiam causam, negotium, factum, rem. Itaque etiam in historia Euangelli
Haebraismo [Luk. 2, 19] hoc saepe utuntur Euangelistae. Ut, cum dicunt
de Maria: ‘servavit verba haec in corde suo’: non solum de
sermonibus, sed de tota re gesta loquuntur.

Exponunt autem Iudaei verbum hoc loco active pro Angelo, qui custodierit
corpus Sarae, et ad Sarae iussum, quoties ipsa ita imperaret,
percusserit Aegyptios. Sed commentum Iudaicum hic esse, quis non videt?
Capiunt enim omnes occasiones, ut maiores suos gloriosos, et coram mundo
magnos faciant.

Fuit autem Sara melior foemina, quam ut cuperet hominibus nocere, Et
existimo hanc plagam Sara et Abraha ignorantibus ingruisse. Hoc certum
est, quod non posuerint spem in eo, si affligerentur Aegyptii: sed omnis
spes eis fuit posita in promissione divina, quod crediderunt Deum
servaturum ipsos et gubernaturum sic omnia, ut appareat, eum secundum
promissionem esse benedicentem Deum. Abiiciamus igitur Iudaicum
commentum, qui omnia inflectunt ad gloriam operum et gentis suae, cum
potius Dei potentia est misericordia nobis hic praedicanda, et fides
sanctorum hominum in promissionem consideranda sit.

Hic autem considerandum est evidens argumentum, quod et honestissime
constituta apud Aegyptios politia, et severa in adulteros iuditia
fuerint: siquidem ipse Rex statim, cum audit Saram uxorem Abrahae esse,
eam marito reddit.

Oritur autem hic gravis quaestio, cum certum sit Pharaonem peccasse
ignoranter, cur tamen punitus sit, et quidem tam gravi poena, ac
priusquam aliquid conaretur cum Sara?

Respondent autem tum Theologi, tum Iureconsulti per distinctionem: esse
ignorantiam duplicem. Aliam Iuris, quae neminem excusat: Aliam autem
facti, quae excusat. Ius autem hic definiendum est Dialectice, non de
omnibus opinionibus doctorum, hae enim et infinitae sunt, et plerunque
inter se pugnantes, siquidem de apicibus iuris Iureconsulti disputant,
ac raro 

[Seite 486]

conveniunt: sed de lege promulgata inter cives, aut usu et consuetudine
recepta. Qui igitur ignorat, quae publice promulgata, aut usu recepta
sunt, non excusatur. Discere enim id licebat ex vicino. Et ideo
promulgantur leges, ut ceu lux praeluceant in genere omnibus, et qui
contra faciunt, se deliquisse sciant, et expectent poenam.

Sed nescire quid in quolibet casu Bartholus, quid Baldus iudicet seu
concludat, haec non est iuris ignorantia vocanda. Ius enim est, non
opiniones doctorum et quaestiones, sed scientia publice proposita.

Ignorantia autem facti est, cum ius scio, et factum nescio, ut cum
paterfamilias domi furem alit, quem tamen nescit furem esse. Hic ius
scit, quod furare lege prohibitum sit, factum autem nescit: ideo sine
periculo suo alit furem, quem nescit esse furem, et nec consilio, nec
auxilio adiuvat. Haec distinctio utilis est, et ideo eam recito, ne
quorundam intempestiva sapientia decipiamini, qui sobrie et utiliter
dicta, ac docendi causa inventa, nimio rixandi studio suggillant.

Theologi in Scholis alias ignorantiae species numerant. Prima est, quam
vocarunt invincibilem, confictam ad excusanda peccata, quod nulla
industria vel diligentia vinci aut emendari possit. Sic Cicero est
invincibiliter ignorans Dei. Nam cum eius disputationes de natura
deorum, de finibus bonorum et malorum legis, vides nihil ab eo omissum,
quod humana ratione et totis viribus ab homine potest effici, et tamen,
quid Deus velit, quae eius de nobis sit sententia, ignorat. Ratio huius
ignorantiae est, quia non est rationis natae videre Deum, sed spiritus
Dei, illustrantis mentes nostras per verbum. Hoc cum destitueretur
Cicero, invincibili ignorantia laborare eum necesse fuit.

Sed hoc ipsum exemplum evertit celebre illud Scholasticorum dictum: Homo
cum facit, quod est in se, Deus infallibiliter dat gratiam. Fecit enim
Cicero, quod in se fuit, et tamen non consecutus est gratiam. Imo hoc
suo studio in altiores tenebras incidit, ut prorsus de Deo dubitaret.
Ita enim necessario accidit, qui sine verbo de tantis rebus cogitat,
tantum fraetus rationis lumine, eum errare magis ac magis necesse est.

Huius igitur ignorantiae excogitandae causam Theologi nullam habuerunt,
non enim patrocinia peccatorum quaerenda sunt, sicut in Summa
Angelica1�, ubi de docendis conscientiis agitur, saepe fit: is enim
author huiusmodi politica et Oeconomica dicta cum magno scandalo in
theologicas disputationes invexit.

Itaque cum ego recens Theologus eam ob causam eum librum legerem,
conscientiis consulere in confessione ut possem, saepissime graviter
offensus sum: quod, quae ad Dei iudicium et Ecclesiam pertinebant,
forensi et iudiciali modo tractabat.

In politicis negociis potest esse locus invincibili ignorantiae, ut cum
quis impeditus morbo, aut mente captus aliquid peccat. Sed haec ad res 

[Seite 487]

sacras et conscientiae negocia transferenda non sunt. Sumus enim nati in
coecitate peccati originalis, Id malum invincibile est, adeo, ut etiam
renatos captivet, sed non ideo excusabile est. Sicut scholastici
invicibilem ignorantiam dixerunt excusabilem, quae simpliciter a toto
excuset (Sic enim loquuntur), id est, peccatum prorsus tollat. Hoc si
statuamus verum esse, sequetur etiam sine Christo homines salvari, si
faciant, quod in se est. Tanta caecitas est in Papae scholis et
Ecclesiis.

Sed intuere in Pharaonem, is moraliter est in ignorantia invincibili,
nescit Saram esse uxorem Abrahae, et audit ex ipso Abraha, quod soror
tantum sit, et tamen Deus immittit ei gravissimas poenas. An non vides
hic falsam esse istam celebrem scholasticorum sententiam de ignorantia
invincibili, excusante a toto?

[Matth. 11, 23. 24] Sic Christus cum inquit: ‘si in Sodomis factae
essent virtutes, quae in te sunt factae, mansissent usque in hodiernum
diem, sed dico vobis, quod tolerabilius erit Sodomis in die Iudicii,
quam tibi’. Hic statuit ignorantiam in Sodomis, si conferas ad
Capernaitas, sed tamen dicit non excusari ideo Sodoma a toto. A tanto
(ut loquuntur in Scholis) excusari dicit, quod propter istam ignorantiam
mitius punientur.

Sed quid multa? Quisquis invincibilem hanc ignorantiam excusationem
moereri statuit, evertit scripturam sanctam, et tollit e mundo Christum,
[Mal. 4, 2] ‘iustitiae Solem’, revelatum ideo, ut hanc ignorantiam
tolleret. Vere enim aliud nihil est, quam peccatum originale, quod qui
excusatione dignum statuit, nihil sacrarum rerum tenet.

Secundam ignorantiae speciem vocarunt supinam seu crassam ignorantiam,
qualis est, cum tepide et frigide verbum audis, quod posses discere, si
velles. Hanc recte statuunt inexcusabilem.

Tertia est Ignorantia adfectata, quando studiose cavemus, ne quid
cognoscamus aut discamus. Hanc recte duplicem poenam moereri docent, ut
cum hodie, qui in aulis Episcoporum et impiorum Principum vivunt, studio
abstinent a libris nostris, et eos legere nolunt, ut compellati a suis
principibus liquido iurare possint, se ignorare doctrinam nostram.

[Hiob 21, 14] Sic apud Hioben dicunt Cap. 21.: ‘Scientiam viarum
tuarum nolumus’, [Luk. 19, 14] et in Euangelio: ‘Nolumus hunc
regnare super nos’. Hanc vocant affectatam ignorantiam.

Si quaeras, quo in loco Papa cum Pontificiis sit, aut dicemus eos in hoc
postremo ordine esse: Multa enim impugnant et damnant, quae sciunt bona,
et verbo consentientia esse: aut ponemus eos simpliciter inter
persecutores et adversarios sanae doctrinae. Sicut ideo Pontifex
Antichristus dicitur.

Quid igitur respondebimus ad propositam quaestionem de Pharaone? Aliud
nihil, quam quod ipsa historia secum adfert. Ignorantia nota est: et 

[Seite 488]

tamen, quia Deus infligit poenam. Sequitur ex ipso facto ignorantiam non
excusare. Utrunque igitur statuamus, et errorem esse factum Pharaonis,
et malum errorem. Alioqui nulla sequeretur poena.

Quod si quis existimabit poenam hanc immissam, non quod mali aliquid
designarit Pharao, sed ut a malo, quod secuturum erat, nisi poena
intercidisset, prohiberetur. Is videat, ne, dum excusat errorem,
patrocinetur peccato. Nam etiam ignorans Pharao factus esset adulter.
Adulterium autem semper peccatum est: neque valet hoc in loco illa Iuris
et facti ignorantia, quae in foro valet.

[12, 18. 19] Vocavit igitur Pharao Abram, et dixit. Cur id fecisti mihi?
Quare non indicasti mihi, quod uxor tua est? Quare dixisti soror mea
est, et accepi eam mihi in uxorem: Nunc igitur, Ecce uxor tua. Tolle
eam, et vade.

Primum, ut supra quoque admonui, observemus hic insignem consolationem,
quod Deus agit suorum curam, et constitutos in periculis non
derelinquit: modo non deficiant in fide, sicut Petrus quoque consolatur
[1. Petri 5, 6 f.] 1. Pet. 5.: ‘Humiliamini sub potenti manu Dei, ut
vos exaltet in tempore opportuno: omnem curam vestram proiicientes super
eum, quoniam ei curae estis’.

Deinde etiam occasio, quam hic mirabiliter Deus quaerit, observanda [1.
Mose 12, 2 f.] est. Sicut enim supra promisit, ‘Magnificabo nomen
tuum, Benedictus eris, et benedictio’ etc. Ita hic re comprobatur
promissio. Innotescit Abraham apud regem: Rex discit eum Deo esse curae,
et sine dubio per Abrahamum ipse quoque benedicitur, hoc est, venit ad
cognitionem Dei. Nam hoc in loco tantum initia colloquii in spiritu
sancto ostensa sunt, quae sane duriuscula fuerunt. Apparet enim Regem
valde commotum, quod videt se a Peregrino ita deceptum: sed Abraham cum
ostendit causas sui consilii, sine dubio de Deo, de promissione sibi
facta, de futuro semine concionatus est, et placavit regis animum.

Videntur autem haec quasi praeludia esse futurorum casuum. Sicut enim
Pharao hic timens Dei dimittit Abrahamum, ne plus accipiat plagarum: Ita
postea in Aegypto totus populus ab impio Pharaone, non timente Deum,
dimissus est, non benigniter, sed metu graviorum periculorum.

Non igitur mitia haec verba sunt: ‘Quare fecisti mihi hoc’? urget
enim circumstantias: Ostendit se Regem esse, Abrahamum autem hospitem.
Quod igitur Rex ab hospite decipitur, et in tantas calamitates
coniicitur cum suis, id sine dubio aegerrime tulit, ac nisi divina
clementia intercessisset, capitale hoc Abrahae fuisset. Reges enim
impatientes sunt contemptus. Facile autem fuit, hanc fraudem contemptum
interpretari.

Sed mitigatur ira Regis oratione Abrahae, ostendentis causas consilii
sui, ut agnosceret Rex, se huic mendacio sua tyrannide praebuisse
occasionem, 

[Seite 489]

si enim tutum fuisset dicere, quod res erat: Profecto Abraham non esset
mentitus. Nunc autem, cum officioso mendacio saluti suae consulit,
ostendit certum in eo fuisse periculum, si veritatem diceret.

Nam hoc commune Regum peccatum est, quod, dum autoritatem suam stabilire
conantur, plerunque in tyrannidem incidunt, et nimium sunt asperi.
Multum autem inde nascitur malorum in imperiis.

Narrat Augustinus, quendam Antiochiae praefectum magis in terrorem
reliquorum civium, quam quod res ita postularet, civem quendam
coniecisse in vincula, ac statuisse magnam pecuniae vim liberationi. Dum
igitur uxor eius anxia circumcurrit, et de argento conficiendo solicita
est, incidit in praedivitem quendam civem. Is sic promittit pecuniae
summam, si sui corporis potestatem ei faciat. Erat enim mulier egregie
formosa, Circumventa igitur necessitate capto marito rem omnem exponit,
atque eius consilio et hortatu (cupiebat enim liberari ex vinculis)
conditionem accipit. Dives cum explevisset libidinem suam, dimittit
mulierculam, dans ei in manus saccum, non auro, sed arena plenum. Mulier
cum se deceptam videt, praefecto rem omnem exponit. Ibi cum praefectus,
indignitate facti permotus, agnoscit sua temeritate, dum iure suo nimis
acerbe utitur, huic peccato datam occasionem: Hoc, inquit, meum peccatum
est. Igitur et captum maritum gratis statim dimittit, et ei istius
Divitis, qui miserae mulierculae ita illuserat, omnes fortunas donat.

Sic solent Reges et Principes. Ex consuetudine tyrannidis saepe peccant,
Haec peccata occulta sunt, nata ex consuetudine tyrannidis, nec ea
vident aut animadvertunt Magistratus, sed putant ista potentiae quasi
praemia esse, sed Deus tandem, sicut hic in Pharaone videmus, ea revelat
et severe punit.

Pertinet igitur hic locus eo, ut statuamus omnes nos, praecipue autem
Reges, Principes et alios Magistratus inferiores plenos esse peccatis.
Nam aut connivere solent ad peccata subditorum, et negligere officium
suum, aut abutuntur sua potentia, et nimium sunt asperi, ut autoritatem
suam et dignitatem tueantur. Haec publica peccati etsi Deus aliquandiu
dissimulet, tamen, sicut dixi, punire tandem et revelare solet.

Pharao, quod ad Abrahamum pertinet, plane fuit innocens, nam etiam hoc,
quod peccavit, peccavit inductus ad Abraha. Sed non fuit innocens coram
Deo. Igitur Deus punit eum, et docet, imo cogit eum hoc modo, ut timeat
Deum, nec porro incedat in suis affectibus, sed ut faciat officium.
Officium autem est, ut malis terrori, bonis autem praesidio sit.

Nunc autem diversum accidit, sic enim imperat, ut bonus Abraham cogatur
extremum periculum metuere, nec tutum se credit, si veritatem dicat.

Talia fere Magistratuum peccata sunt, quae Deus varie punire solet. Ideo
orandum sollicite pro eis est, ne sinat Deus eos errare, sed ut gubernet
eos, ut faciant officium suum. Nam si id negligunt, poena non cessabit,
qua 

[Seite 490]

Deus cogitur uti, ne peccata abeant in consuetudinem, et homines pravi
ex vitio virtutem faciant. Nam sicut etiam Seneca1� dicit: Ubi vitia
in mores abeunt, ibi remedii non est locus.

Talis et tum Roma fuit, quod adhuc hodie est, siquidem praeter furtum et
mendicitatem nihil iudicatur ibi turpe.

In oeconomia quoque saepe peccatur a patribus familias, quanquam neque
mali sint, nec animadvertant peccata. Itaque variae calamitates
excipiunt coniuges, quarum causam non vident. Nulla enim gubernatio est
sine peccato: tanta animorum humanorum est infirmitas. Si enim David, si
alii pii Reges et principes non semel in administrandis publicis
negotiis peccaverunt, quid mirum est, si illi impingant, qui a spiritu
sancto non reguntur, et indulgent cupiditatibus suis?

Non nunquam subditorum tanta est pravitas, ut saevera disciplina et
gravibus poenis opus habeant. Hoc vidit Mathias, Ungariae Rex: Sed, dum
aspero imperio suos regit, saepe in tyrannicam crudelitatem prolapsus
est, cum tamen et eruditus, et non inhumanus, nec malus princeps esset.

⌊licas exercent.

Sed Patres etiam alias causas calamitatum colligunt. Aliquando enim
immittit Deus poenas, non quod inveniat peccatum tali poena dignum in
homine, sed quod velit probare fidem et pacientiam.

Nam Hiob sua vita poenas tales non erat commeritus: Erat enim timens,
simplex et rectus, et tamen acerbissime flagellatur a Satana, sic
permittente Domino, ut probaret fidem et constantiam eius. Sic enim
dicit [Hiob 2, 3] Dominus ad Satanam: ‘Tu me commovisti adversus eum,
ut eum percuterem frustra’.

Pertinet enim ad erudiendos et consolandos nos, ut discamus Deum saepe
etiam innocentes gravissimis calamitatibus et poenis subiicere, tantum
ut probet eos. Infirmi animi cum sentiunt poenas, statim cogitationem de
peccato addunt, et peccatorum has poenas esse iudicant. Sed statuendum
est, pios multa sustinere mala, tantum ut probentur.

[Jer. 49, 12] Sic Dominus de suo populo dicit, Hierem⌊iae 49.:
‘Ecce, quibus non erat iudicium, ut biberent calicem, Bibentes bibent,
et tu quasi innocens relinqueris’? Nam Daniel et eius socii, etsi
ferrent captivitatem inter gentes, tamen suis peccatis captivitatem non
(ut alii) promeruerant.

Sic in seditione rustica multi optimi viri perierunt, non quia in eadem
culpa essent cum seditionis, sed quia inter seditiosos erant. Nam
publicae 

[Seite 491]

calamitates nunquam abeunt, quin etiam pii involvantur, Hi probantur,
Alii autem iudicantur.

Saepe quoque pii affliguntur, non quod aut sic mereantur peccata
ipsorum, aut probentur, sed ut retineantur in humilitate, et non
extollantur [2. Kor. 12, 7] donis suis. Sic Paulus de se dicit: datum
carni suae stimulum, ne efferatur ob excellentes revelationes.
‘Satanae Angelus, inquit, colaphos mihi impingit, ne extollar’ 2.
Corinthiorum 12. Quasi dicat: Superbirem donis excellentibus super omnes
Apostolos, et fortasse alios contemnerem. Huic malo medetur Deus isto
Satanae stimulo, ut videam me nihil esse, et humiliem me.

Atque haec causa est, quod Ecclesia, quam Deus summis donis, remissione
peccatorum, spiritu sancto et aeterna vita donavit, tam variis periculis
et calamitatibus subiecta est. Si enim haec dona sine afflictione
sentiret, insolesceret et efferretur.

Sic videas saepe bonum et pium hominem exerceri subinde aliis atque
aliis periculis et casibus, cum econtra sceleratis et impiis omnia
cedant ex animi sententia.

Haec iniquia conditio stomachum saepe movet Sanctis. Sed si rem recte
aestimes, cum magno tuo commodo ista pateris, si enim sine tentatione
esses, superbires et damnareris. Nunc cum Deus inopiam, contemptum,
morbos, molestam uxorem, immorigeros liberos, tanquam magni ponderis
lapidem alligat cervici tuae, non es, quod Graeci dicunt
ὑπερήφανος aut superbus, sed demittis cervicem, et non quasi
ex alto contemnis te inferiores donis. Haec de causis calamitatum
utiliter disputantur. Non solum enim erudiunt, sed etiam consolantur.

⌊biis 22.: ‘Stulticia ligata est in corde pueri, [Jes. 28, 19] sed
virga disciplinae fugabit eam’. Et Esaias: ‘Vexatio dat
intellectum’.

Quinta causa est illa mirabilis ratio, secundum quam Deus nihil aliud
facit, nisi quod gloriam suam et Maiestatem ostendit.

[Joh. 9, 1] Sic cum interrogarent Apostoli de coeco nato, Christus
dicit: neque ipsum, neque parentes eius peccasse; sed hoc factum esse,
ut revelaretur gloria Dei, hoc est, ut Christus se hoc miraculo
ostenderet esse filium Dei, et invitaret plures ad fidem et agnitionem
Dei.

Neque absurdum fuerit, ad hunc ordinem praesentem historiam referre. Nam
hoc manifestum est, quod occasione poenarum divinitus inflictarum Rex
venit ad cognitionem Dei et verae religionis. Sed hic finis accidentalis
est. Nam textus causam veram talium poenarum ostendit, cum dicit 

[Seite 492]

‘propter negocium Sarai’, seu propter raptam Saram poenas has
exegisse Deum.

Ad hunc modum sancti Patres, ac praecipue Augustinus et Bernhardus, de
poenis et calamitatibus disputant. Vident enim Hiobem innocentem
probari, Paulum inclinari et humiliari, Magdalenam purgari seu invitari
ad poenitentiam: In coeco autem simpliciter hoc agi, ut manifestetur
gloria Dei.

Itaque etsi variae species hae tentationum sunt, tamen sunt castigatio
paterna, et non irae flagellum, quale in Herode et aliis impiis
cernimus, qui involvuntur atrocibus poenis, quas tamen postea
consequitur aeterna mors et damnatio.

[Ps. 6, 2] Hanc iram deprecatur Propheta, cum dicit: ‘Domine, ne in
furore tuo arguas me, et in ira tua ne corripias me’. Quasi dicat:
argue: non recuso, etiam me ut corripias libenter feram, modo absit ira
et furor.

[Jer. 10, 24] Sic Hieremias pro se et populo suo orat: ‘Corripe me,
Domine, verumtamen in iudicio, et non in furore tuo, ne ad nihilum
redigas me’. Opponit furori iudicium, quo purgamur et emendamur, sed
cum moderatione et ad salutem.

Possent autem colligi plures causae, propter quas Deus nos visitat, quia
sine intermissione peccamus, et fovemus ac alimus originale peccatum,
cui debetur mors. Sed Deus credentibus hanc aeternam poenam remittit, et
commutat eam in tales poenas, quales recensui, quae tantum huius
praesentis vitae sunt, et nobis prosunt, quia aut probant, aut
humiliant, aut emendant, aut gloriam Dei illustrant. Sustineamus igitur
eas patienter, et etiam gratias agamus misericordi Deo, castiganti nos
in iudicio, et non in ira, ut perseverantes in timore Dei salvemur.

[12, 20] Et praecepit Pharao de eo viris, qui dimiserunt eum atque
uxorem eius, et omnia, quae habuit.

Haec subita dimissio et custodia addita arguunt Pharaonem vehementer
territum plagis istis, videt enim facile posse accidere, ut damni
aliquid peregrinus Abraham accipiat a suis. Quia autem uxoris raptum
sentit divinitus sic puniri, metuit similes poenas, si Abraham ab aliquo
suorum laedatur. Iubet igitur, ut emigret cum substantia sua ex Aegypto,
ac addit comitatum, ne in itinere aliquid patiatur incommodi.

Ad hunc modum vides Deum esse protectorem sperantium in se. Probat
fidem, tentari sinit, sed non deserit, quin cum gloria et cum magno
etiam aliorum commodo suos tandem liberat.

Fuit gravis tentatio, quod Abrahae eripitur uxor, sed quae hanc
tentationem secuta sunt commoda? Rex perducitur ad cognitionem Dei, ut 

[Seite 493]

timeat Deum, et se humiliet: Abram autem non solum nihil incommodi
accipit, sed etiam cum magna gloria et cum regio comitatu dimittitur.

Confirmatur igitur eius fides, quae antea nonnihil laborarat: satis ei
fuisset, si solus incolumis dimitteretur, nunc bene locupletatus cum
omni familia sua dimittitur, addito publico praesidio. Hanc gloriam vix
optare ausus fuit.

Ostendit autem Deus hoc modo, curae sibi esse omnes illos, qui spem suam
fixam in eius misericordia habent. Discamus igitur nos quoque obedire
Deo, et sustinere eius de nobis consilium, certa fide et spe gloriosae
liberationis, quam tandem certo experiemur. In hunc enim finem historiam
tam insignem Spiritus sanctus nobis scriptam reliquit, ut in patiencia
et spe operemur salutem nostram, Amen.

Caput Decimum Tertium. 

Caput XIII.

[13, 1] Ascendit itaque Abram de Aegypto, ipse et uxor eius, et omnia,
quae erant illius, et Loth cum eo ad austrum.

Initio huius capitis Cosmographia obscuritatem parit. Est Abram in
Aegypto, et redit ad terram Chanaan. Quaeritur igitur, quomodo dicatur
profectus ad Austrum, cum Canaan ad Septentrionem sit posita? Sed
facilis responsio est: Loquitur enim Moses non de itinere, sed de
mansione Abrahae, quod rediens ex Aegypto constiterit in meridionali
parte terrae Chanaan, studio declinans viciniora loca eius terrae, unde
egressus erat. Itaque pertinet haec quoque particula ad exemplum
patientiae et tolerantiae: Imo certissimae fidei in promissionem, quod
sanctus vir non defatigatus tot peregrinationibus firma fide retinuerit
promissionem de semine suo terram Chanaan possessuro.

[13, 2] Erat autem Abram valde dives pecoris et argenti et auri.

Verbum (Kaved) non proprie divitem, sed gravem, et sarcinis oneratum
significat. Ac numerat Moses tripartitas opes, Pecora, argentum et
aurum. Vocabulum (Mikne) est factum a verbo (Kana) quod significat
acquirere, emere, possidere. Fere autem usurpatur (Mikne) pro pecore,
sicut infra [1. Mose 46, 32] Capite 46. Ioseph fratres et patrem docet,
cum interrogaturus sit rex de opere, quod faciant, ut respondeant se
esse homines (Mikne) pecoris. Et [2. Mose 12, 38] Exo⌊di 12.: ‘ovis,
bos, pecus minutum’ etc.

Hyeronymus vertit animnatia diversi generis, ut sit vocabulum generis
complectens quadrupeda minora, quae Latini fere gregem appellant.

[Seite 494]

Commendatur autem hic quoque magnitudo fidei Abrahae, quod tanta familia
gravatus, ac greges et armenta secum trahens, tamen tot peregrinationes
potuerit tolerare: Sine dubio autem aurum et argentum fuerunt dona
regia, quibus Deus mirabili consilio suo mitigavit tam diuturnum
exilium.

Nam hic primum meminit Moses, divitem valde, et auro ac argento gravem
fuisse Abrahamum: in consolationem exulum et peregrinorum. Sic enim
solet nonnunquam Deus, in mediis calamitatibus etiam bonis temporalibus
suos cumulat.

Si enim non intercederent consolationes tentationibus, sed perpetua
certamina et angustiae essent, labefieret fides. Itaque nonnunquam
respirare sinit, mitigans curas et miserias consolatione aliqua, perinde
atque nos potu vel aromatis reficimus laboribus aut doloribus fatigatos,
ne extinguantur.

Meminisse autem huius exempli in periculis debemus, ut patienter feramus
praesentia incommoda, et in fide expectemus consolationem. Siquidem
fidelis Deus et cum tentatione etiam evasionem facit. Vera liberatio tum
contingit, cum exuti hac carne emigrabimus ex hac vita.

Sed ante hanc perfectam liberationem laborantes animos saepe erigit,
etiam corporalia commoda donans, quae arguunt et Deum non oblivisci
suorum et pietatis praemia certa esse. Sicut igitur tentatio magna fuit
eripi Abrae Saram a tam potenti rege: Ita quoque consolatio est
insignis, quod et Sarae nihil indignum accidit, et Pharao Abrahamum
magnifice donatum et locupletatum dimittit.

Porro hic locus a Philosophis et Monachis saepe agitatus est, cur
Spiritus sanctus de Abraha hoc scripserit divitem, seu valde gravem
fuisse possessione pecudum, argenti et auri. Sic enim utrique iudicant
virum tam sanctum non debuisse opes habere, sed potius in paupertate
vivere, praesertim exulem ut habentem omnes spes suas positas in unius
Dei misericordia.

⌊heum 4. ad nos docendos, arguendos et consolandos, vidit enim
Spiritus sanctus portentosas hominum cogitationes de pietate, quae non
solum nostro saeculo per Monachos et Anabaptistas in Ecclesiam invectae
sunt, sed omnibus saeculis fuerunt.

Philosophi quidem magnum nomen se comparaturos crediderunt, si
abiicerent pecuniam, et mendicitatem profiterentur. Idem Monachi
fecerunt, et eo quidem fuerunt nocentiores pestes, quod mendicitatem
istam docuerunt Dei cultum esse, Anabaptistae quoque iudicant
Christianos non esse, qui aliquid proprium habent.

Iudaei autem scelestiores sunt, hi abutuntur his et aliis similibus
scripturae sententiis ad patrocinium avaritiae et usurarum, quasi
foenore inter gentes tantas opes pararit Abraham: Nec mirum, si sancti
Patriarchae exemplo abutantur. Ab ipso Messia aliud nihil expectant,
quam opes et 

[Seite 495]

potentiam. Ita utrinque stulti in vicium incurrunt, alii nimium
abstinendo, alii nimium rapiendo.

Arguunt autem haec summam ignorantiam mentium humanarum, quae non solum
Deum non agnoscunt, sed ne creaturas quidem. Crates philosophus abiicit
opes, Epictetus mendicat, Stoici opes non patiuntur dici bona.

Cur hoc? quia videbant homines usu opum plerunque fieri deteriores.
Consultum igitur sibi putabant, si opes damnarent, et prorsus
abstinerent. Sic Monachi, quia videbant curis huius seculi multos
occupari, ipsi relictis omnibus sic se putabant ab hoc malo tutos, si
monasteria ingrederentur, et ab omnibus civilibus negotiis abstinerent.

Confirmata autem haec opinio est, quod docebant in templis, hominem
habere voluntatem rectam, omnes igitur iudicabant, si haec malorum
irritamenta praecidissent, nihil instare periculi.

Sed, ut dixi, extrema haec coecitas et foedissima ignorantia est, quod
transtulerunt vicia, quae in homine sunt, ab homine ad creaturas, quae
per se bonae sunt et Dei dona. Discernendum enim est inter rem possessam
et possidentem. Res possessa est, qualis a Deo condita est: Sed
possessor est alius, quam a Deo est conditus. Igitur vicium non in re,
sed in possessore est. Hoc non viderunt stulti homines.

Castitatem docuerunt esse, si vites consortia puellarum et foeminarum.
Sic per privationem rerum voluerunt sibi consulere, decepti illo falso
principio, quod praesumebant hominem bonum et naturalia integra esse,
sed experti re ipsa sunt, se nunquam minus esse castos, quam cum soli,
et sine foeminis essent.

Franciscum non iudicio malum fuisse, sed res ipsa arguit eum simplicem,
seu, ut potius verum dicam, stultum fuisse. Hanc enim figit seu legem,
seu regulam, ut vivant sui secundum Euangelion. Euangelii autem hanc
statuit perfectissimam regulam, vendere omnia, et pauperibus dare. An
non reiiciemus eum potius ad stultos Philosophos, qui abiecerunt opes,
quam ut inter Christianos relinquamus? Siquidem hanc Euangelii quasi
medullam proponit aliis.

Euangelion de maioribus rebus nos docet, ut agnoscamus peccatum, et per
Christi meritum speremus remissionem peccatorum. Haec pater ille bonus
non videt, et putat in Euangelio novam legem, tamquam ex Platonis
Repub⌊lica proponi, de vendendis iis, quae possides. Et tamen quanto
applausu absurdum dogma accepit mundus? Si historia vera est, mendicavit
Franciscus panes et alia ad vitam necessaria, ac postea distribuit
pauperibus. Sed tu posteros eius inspice, an non illi rectius sibi et
culinae suae consuluerint?

� non hoc consilio, quo nos, Franciscanos damnavit. Ita enim publico
decreto sanxit, haereticos et pertinaces esse, qui dicerent 

[Seite 496]

Christum cum suis discipulis nihil habuisse proprium, ac in pauperes de
Lugduno1� crudeliter saeviit, qui paupertatem Christi se profitebantur
imitari. Multos enim flammis subiecit.

Videbat enim potentiam et opse, quas tenebant Pontifices, non solum
invidiam et odium, sed etiam opinionem impietatis conciliaturas, si isti
existimarentur sancte vivere, qui nihil possidebant. Ac pauperes isti de
Lugduno palam repraehendebant Pontifices, dicentes: non decere eos
tenere opes.

Defendit igitur Ioann⌊es XXIII. possessionem opum, et damnavit
mendicantes, sed alio consilio, quam nos: Non ei curae fuit religio: Sed
quia opes tenebat, non volebat ideo minus sanctus haberi.

Moti igitur suo periculo tandem Franciscani, cum ita saeviretur in
Lugdunenses, Pontificum avaritiam non reprehendebant: Sed, quod
proverbio dicitur, tanquam muli scabebant mutuo2�: Laudabant
Pontifices, et vicissim a Pontificibus laudabantur.

Ad huiusmodi errores sanandos et tollendos utiliter haec exempla
scripturae tractantur: Docent enim vicium non in rebus esse, quae sunt
bonae, et vere Dei dona: sed in hominibus, qui possident eas, et iis
utuntur.

Ille igitur non solum Philosophus, sed bonus Theologus quoque est, qui
res divinitus donatas non damnat, sed usum seu gubernationem rerum: [Ps.
62, 11] sicut Psalmus dicit: ‘Si affluunt divitiae, nolite cor
apponere’: quasi dicat: Divitiae bonae sunt, itaque de corde tibi cura
sit, ne id malum sit. Sic aspicere mulierem non malum est: Est enim
mulier bona creatura Dei, sed in corde vicium, quod appetit mulierem,
quae non tua est.

Monachi igitur, qui, ut castitatem retineant, fugiunt a conspectu
mulieris, et se concludunt in monasteria, quia impura corda habent, tum
maxime aestuant libidine, cum soli sunt. Non igitur verum remedium
libidinis id est, si vites conspectum foeminae: nec sanaveris vicium
abstinendo a rebus: sed gubernatione et usu, sicut experientia docet.
Nam negata puella insanos facit, e contra concessa fastidientes.

Huc igitur incumbe, ut tu prius bonus fias, et ad usum rerum afferas cor
purum, in rebus nihil est vitii. Quia autem hoc non faciunt, morioni
similes sunt: qui, cum non rectus staret in sole, valde indignabatur,
quod umbram suam videret curvam.

Ad hunc modum ipsi non vident in se esse vitium. Cum igitur usu rerum
abstinere volunt, magis incenduntur quam ii, qui res tenent, et iis
utuntur.

[Seite 497]

Oculi, pedes, manus sunt Dei dona, igitur si aspiciens puellam
incenderis, non id oculorum, sed cordis peccatum est. Nonne igitur
extrema esset stulticia, si tibi ideo velles effodere oculos, ne post
hac aspicere puellam posses? Non enim hoc modo sanatur cor, sed decuplo
magis incenditur, sicut Poeta inquit: ‘Nitimur in vetitum, semper
cupimusque negata’.1�

Igitur monasticas et stultas illas opiniones abiiciamus, et cum vocamur
vel ad gubernationem rerum, vel ad coniugium, non cogitemus mali aliquid
esse in gubernatione, seu usu rerum: Si quid vitii est, in corde est, id
curemus, ut rectum sit, et omnia habebunt recte.

Magni Philosophi sapientiae hanc laudem putarunt, si abstinerent a rebus
gerendis: Sed rectius iudicat Aristoteles, cum dicit: Magistratus
ostendit virum. Et notum est triviale dictum: Homo solitarius aut
bestia, aut Deus: Addenda autem est minor, Deus esse non potest, et
sequetur optima consequentia, quod solitarium hominem necesse sit esse
bestiam.

Sic Paulus dicit 1. Cor. ad fruitionem res conditas a Deo: non igitur
abiiciendae, aut fugiendae sunt, sicut Spiritus sanctus hoc in loco de
Abrahamo testatur, fuisse eum valde gravem pecore, argento, auro.

Si virtus esset abiicere res, et mendicum esse, immerito commendaretur
Abraham, nunc manet in gubernatione et usu rerum, et in hoc praecipue
incumbit, ut cor purum sit, non insolescit opibus, non avare eas
colligit et servat: Sed est liberalis et hospitalis, sicut testantur
historiae infra positae.

Ita cum ipse sine viciis sit, pie et sancte ac fideliter rebus utitur.
Idem facias tu quoque, sive in coniugio, seu magistratu, seu alia
conditione sis constitutus, et bene uteris rebus: uxore, liberis,
dignitate et aliis, quae per se bonae sunt, tanquam oculi, aures,
lingua, divinitus condita et donata membra.

Celebre dictum fuit non in Philosophorum tantum, sed Theologorum quoque
scholis. Quae extra nos, nihil ad nos: Pecunia et similes res sunt extra
nos, igitur nihil ad nos.

Speciosa haec sophistica, sed nocens et impia est. Quin tu dic: Quae [1.
Mose 1, 28] extra nos sunt, maxime ad nos pertinent. Sic enim dixit
Deus: ‘Dominamini piscibus maris, volucribus coeli, et terrae cum
omnibus, quae habet’: Inter haec dona etiam sunt aurum et argentum.
His utere, sed sic ut cor sit bonum, hoc est, sine avaritia et sine
aliorum iniuria.

⌊um 5. Deinde etiam ad aliorum commoditates, et cave tanquam certam
pestem, ne aut cum stulto Crate abiicias res tuas, aut cum Epicteto et
Stoicis non iudices bonas ac utiles esse. Imo statue non tantum utilia
haec dona esse, sed etiam honesta, et condita a Deo in hunc finem, ut
essent 

[Seite 498]

delectabilia, et mitigarent aliquando sanctorum calamitates: sicut hoc
in loco de Abram audimus.

Sed obiiciuntur, haec valere in veteri Testamento: Christum et Apostolos
[Matth. 19, 21] in novo Testamento docuisse aliter: Sic enim dicit
Christus: ‘Vende, quae [Matth. 5, 3. 6] habes, et da pauperibus’:
Item, ‘Beati pauperes spiritu. Beati, qui sitiunt, [2. Kor. 6, 10] qui
esuriunt’ etc. Et Paulus dicit: ‘Habentes, tanquam non
possidentes’. Haec mendicantium et paupertatem profitentium argumenta
sunt, quibus sibi et aliis imponunt. Sunt enim vere inania sophismata,
et non demonstrationes.

Etsi statuas Christum fuisse pauperem, tamen habuit loculum, quem
servavit Iudas, et per hoc sequitur, quod habuit proprium, ac propriis
facultatibus usus sit.

Porro si hoc de Christo constat, qui est caput et dominus omnium, quid
miser Franciscus novi tentat, dum adeo non vult proprium aliquid habere,
ut etiam attingere pecuniam suos vetet? et tamen interim concedit
aliarum rerum usum, quarum copia cum suppetit, facile et sine incommodo
pecunia abstinere possumus.

Sed quid multa? non solum stulticia, sed hypocrisis repraehensionem
meretur, itaque non infacete quidam dixit, mirari se, quale hoc hominum
genus sit, qui pecuniam non attingant: Nam aut Deo, aut magistratui, aut
utrique infensos esse. Deo, quia eius creaturam abiiciunt. Magistratui,
quia imagines Principum in pecunia potissimum abominantur. Siquidem non
verentur attingere aureos calices, argenteas imagines. Et stupidum hunc
errorem quis non videt? et tamen hoc fuco toti orbi imposuerunt.

Monent autem haec exempla, ut tanto studiosius adhaereamus verbo. Ea
enim unica via est, ne talibus fucis decipiamur, cur enim praeferamus
Abrahae Franciscum? Num quia Franciscus abstinet a pecuniae tractatione,
Abraham autem, sicut Moses loquitur, ‘onustus est argento et auro’?
Argentum et aurum si sunt res per se malae, merito laudantur, qui ab eis
abstinent: Sed si sunt bonae creaturae Dei, quibus et ad proximi
necessitates, et ad Dei gloriam uti possumus, an non fatuus, imo etiam
in Deum ingratus est? qui his, tanquam a malis, abstinet? Non enim malae
sunt, etsi vanitati et malis sunt subiectae.

Tu animum corrige, affer ad usum istarum rerum cor syncerum. Si dedit
Dominus opes, gratias age Deo, et cura, iis ut recte utaris, Si non
dedit, ne avare eas expetas. Habe patientiam et crede Deo, quod daturus
sit panem quotidianum, et cave istas Monachorum pestes, ne eos iudices
aut damnes, quibus Deus copiose benedixit. Non enim Christus interdixit
suarum creaturarum usum: Affectus voluit gubernari a nobis.

Est enim magister Spiritus, ac ipse quoque possedit proprium aliquid,
sicut testantur Euangelistae, qui dicunt Iudae administrandae pecuniae
curam 

[Seite 499]

mandatam. Paulus quoque suis manibus laboravit, ut ex proprio, non ex
alieno viveret. Valeat igitur Monachorum fucata pietas et stulta
hypocrisis.

[13, 3] Et pergens migrare venit a meridie usque ad Bethel, usque ad
locum, ubi fuerat tabernaculum eius a principio, inter Bethel et inter
Hai.

Ostendit Mose Abramum non constitisse in eodem loco, sed varia habuisse
hospitia. Quia autem vixerunt tum ad minimum sex aut septem Patriarchae,
verisimile est eos quoque ad ea loca concessisse, et Abrahamum apud
singulos aliquandiu substitisse. Nam Hebraeus textus ostendit Abrahamum
subinde mutasse hospitia, et ita tandem deflexisse ad Bethel.

(Vaielech Lemasa af) Et ivit secundum seu iuxta mansiones suas, hoc est,
subinde mutatis sedibus, venit tandem ad Bethel: non autem dubium est,
hac occasione multos Cananaeorum venisse ad cognitionem Dei, ac veram
religionem esse amplexos.

[13, 4] Ad locum altaris, quod ibi fecerat a principio, et invocavit ibi
Abram in nomine Domini.

In Hebraeo manifesta differentia est inter haec duo, Invocare nomen
Domini, et invocare in nomine Domini. Priori utuntur pro eo, quod
dicimus petere aliquid a Deo, quaerere Deum per orationem etc. Sed
invocare in nomine Domini proprie est praedicare, docere, legere, et si
quid aliud est, quod ad ministerium docendi pertinet. Quod igitur hic
dicit Moses Abram istic in nomine Domini invocasse, idem est, ac si
dicat, erexisse publicum sacellum, seu aram, quam praedicavit, et
principaliter quidem familiam suam docuit de vera religione, deinde
etiam vicinos Cananaeos, quid ad eundem locum confluxerunt.

Etsi enim ea tota generatio in genere maledicta et a piis separata erat,
tamen subinde aliqui verbum sunt amplexi. Fuit igitur Abram Sacerdos et
Propheta Dei, qui certum sibi locum constituit, in quo doceret,
invocaret, sacrificaret.

Haec enim propria Sacerdotis officia sunt, quae nos quoque ex gratia Dei
obimus, ut Deo constituatur Ecclesia inter nos. Hos enim cultus ab
initio mundi usque ad finem durare necesse est: Etsi sub finem mundi in
tanta perversitate morum paucissimi eos retinebunt.

Haec admonuisse de differentia inter invocare Dominum et invocare in
nomine Domini satis sit. Quod si quis contendat, idem esse, cum eo non
pugnabo, propterea quod natura coniuncta sint praedicatio et invocatio.
Impossibile enim est orare, nisi prius docueris populum de Deo: Imo tu
privatim nunquam orabis foeliciter, nisi ipse tibi praedicaveris vel
Symbolum 

[Seite 500]

vel alium scripturae locum, qui te admoneat bonitatis divinae, ut qui
non tantum iusserit te orare, sed etiam addiderit promissionem de
exaudiendo. Hac privata contione, quam ipse tibi subiicis, excitatur
animus ad orationem.

Fit autem idem publice in nostris Ecclesiis: non habemus mutos cultus,
semper sonat Euangelii vox, qua docentur homines de voluntate Dei.
Concionibus autem addimus orationes, aut gratiarum actiones.

[1 Kor. 14, 13] Sic Paulus 1. Corinthiorum 14. Vult, primo doceri
Ecclesias et admoneri, Postea recte benedicitur vel oratur.

[Sach. 12, 10] Et Zacharias promittit effusurum Dominum spiritum gratiae
et praecum. Spiritus gratiae est, qui docet de voluntate Dei, et
commendando misericordiam Dei erigit ad fidem. Hunc sequitur spiritus
precum: Qui enim norunt Deum reconciliatum et faventem, hi in periculis
eum invocant cum certa spe liberationis. Ita perpetuo praedicatio et
oratio sunt coniuncta.

Commendatur autem hoc in loco Abraham, quod haec fecerit non in angulo
aliquo, formidans gentium vel minas vel vim, sed in publico loco, ut suo
et suorum exemplo alios quoque ad cognitionem Dei et veros cultus
invitaret.

Fuit autem haec ara forte ad quaercum aliquam patentem, aut in colliculo
sub dio, tecta Arabico aliquo tabernaculo, sine ullo ornatu, templum
vile et sine honore, si spectes apparatum: Sed ideo gratissimum propter
praedicationem et synceram orationem.

Hodie templa regaliter ornata videmus, sed, o Deus, qualis ibi
praedicatio? qualis oratio? Satanae enim, non Christi doctrinam audis.
Nihil enim ibi sonat, quam mendacium: oratio autem mera blasphemia est.

�, Tenebrosa templa et illuminatas mentes fere coniungi. Tale fuit
Abrahami, in quo sonuit vox Dei et verus cultus. Sed saepe templa, si
videas, illustria sunt, sed corda sunt tenebrosa, seu potius caeca.

Non igittur lapides, non structura, non honor auri et argenti templum
ornat, aut sanctum facit, sed verbum Dei et sana praedicatio, ubi enim
bonitas Dei commendatur hominibus, et eriguntur animi, ut eo fidant, et
invocent Dominum in periculis: Ibi vere sanctum est templum, sive
obscurus angulus, sive nudus colliculus, seu sterilis arbor sit, vere et
recte vocatur domus Dei et porta coeli, etsi sine tecto, sub nubibus et
dio sit.

Spectandum igitur hoc potissimum est, quomodo doceatur et oretur, non
quomodo aedificetur. Hoc enim exigit Deus, ut convertatur populus, ipse
autem glorificetur: Sed hoc tantum fit verbo et oratione.

Absque dubio autem non caruit Abraham accidentibus verbi, ut hic
loquitur: Vixit enim tum quoque adversarius Christi Satan, ideo exercuit


[Seite 501]

Abrahamum infinitis malis, quae solent sequi verbum, persecutionibus,
odiis, contemptu, fastidio et mille periculis. Haec certe tulit suae
pietatis praemia: Etsi non scribantur, tamen scimus naturam verbi esse
talem, ut, ubicunque docetur, irritetur princeps mundi.

Haec enim duo verbum praecipue facit, ut Deum glorificet, et principem
mundi iudicet ac damnet cum carne et peccatis. Facile igitur ex fortuna
verbi intelligi potest, quid in hoc suo episcopatu passus sit. Sed quia
a Deo in Episcopum electus est, habuit Deum protectorem contra Satanae
et mundi furores.

[13, 5 –7] Sed et Loth, qui erat cum Abram, habebat greges ovium, et
armenta et tabernacula, nec poterat eos capere terra, ut habitarent
simul: Erat quippe substantia eorum multa, et nequibant una habitare,
unde facta est rixa inter pastores gregum Abrae et Loth. Et habitabat eo
tempore in terra illa Cananaeus et Pherizaeus.

Post cultum divinum et doctrinam de religione et fide erga Deum, qui
locus semper debet principalis esse, ponitur secundarius locus valde
insignis et pulcherrimum exemplum tum charitatis erga proximum, tum
patientiae.

Non enim leve hoc incommodum fuit, quod in medio ignotarum gentium Abram
cogitur necessitate, ut se a fidissimo socio et charissimo nepote
separet. Ingens enim bonum est in omni vita et praeciosissimus thesaurus
fidus amicus, non solum propter communia pericula, in quibus et
adiumento et consolationi esse potest: Sed etiam propter spirituales
tentationes.

Etsi enim animi Spritu sancto recte sunt confirmati, tamen magnum ex eo
est commodum, si habeas fratrem, cum quo de religione colloqui possis,
et consolationem ex eo audire.

Quod igitur Abram a nepote divellitur, cum quo tam longo tempore in
exilio inter gentes vixerat, quod socium tot tentationum et periculorum
amittit quis hanc non gravem crucem et magnum malum esse existimet? Ego
quidem omnium facultatum iacturam leviorem esse iudico, quam fidi amici.

[Matth. 26, 37 ff.] Videmus Christum luctantem cum tentatione in horto,
quaerere solacium [Apg. 28, 15] apud tres discipulos. Paulus, Actorum
28. Cum videt fratres obviam venientes, ex ipso conspectu recipit
spiritum, et sentit consolationem. Hominem namque solitarium et
destitutum notis amicis affligit solitudo, ac laborare quidem et pugnare
contra eam potest, sed non sine ingenti difficultate vincit.

Faciliora autem omnia sunt, si habeas coniunctum fratrem, ibi enim
[Matth. 18, 20] promissio: ‘ubi duo vel tres in nomine meo congregati
sunt, Ego ero in medio eorum’. Fugienda igitur solitudo, et expetenda
hominum notorum consuetudo est, maxime in periculis spiritualibus.

[Seite 502]

Assignat autem textus tres causas huius discessionis inter Loth et
Abram. Primam, quod terra non potuerit duos simul alere propter magnam
copiam gregis et armentorum. Voluit autem Abram nepotem suum non
spoliare, sed commodis eius servire discessione ista.

Secundam, quod habitarint in terra illa Cananaeus et Pheresaeus, qui cum
tenerent Imperium, non licuit exulibus pro sua commoditate amplificare
fines, oportuit eos contentos esse limitibus, quos circumscipserant eius
loci Domini.

Erat quidem Abram ex promissione verus eius tocius regionis dominus. Sed
aequo animo fert Gentium dominium, et in pacientia expectat, dum Deus
eos expellat, non utitur iure suo, nec vi possessionem sibi vendicat,
sicut forte fecisset alius quispiam, vel seditionem vel bellum
concitando. Sed hanc iniquitatem sanctus vir aequo animo fert, inimicum
et iniustum Dominum tolerat, ipse manet exul et peregrinus. Hoc exemplum
nos quoque studeamus imitari.

Tertia causa sunt lites inter pastores ortae: Has nemo dubitet utrunque
dominum saepe conatos dirimere, sed frustra: Familia enim retinet suam
pertinaciam, et odia semel concepta non patitur satiari aut extingui.

Fuit autem haec quoque iusta discessionis causa: Illa enim familiarum
mutua odia, si eiusmodi sunt, ut sanari non possint, tandem etiam ad
dominos manant, eosque involvunt. Incumbit enim domino necessitas, ut
suos defendat contra aliorum iniurias.

Magnae igitur fuerunt causae, cur Abram et Loth se separarint, et
commemorat eas scriptura, ne putemus ex levibus occasionibus
discessionem hanc propinquorum factam. Abrae nihil potuit accidere
tristius, sed ob maiora incommoda declinanda paret necessitati.

Sed videamus etiam legem charitatis et concordiae: Abram erat avunculus
Lothi, aetate maior et propter promissionem dignior. Erat denique
sacerdos et Propheta Domini, neque ei quidquam ad dignitatem et
authoritatem deerat: Et tamen his omnibus neglectis cedit de suo iure,
et se avunculo facit aequalem, qui aetate, dignitate, authoritate,
officio longe erat inferior. Hoc an non est, quod Christus iubet, qui
maior est, sit ut minor [Joh. 13, 15 ff.] et ut servus aliorum? Iohannis
13.

Poterat enim Abram vincere authoritate et iure, ac dicere: Ego sum
senior, mihi data est promissio et haereditas huius tocius terrae: tibi
non est data: Etsi autem uterque nunc peregrini sumus, tamen propter
promissionem possum mihi vindicare, quam partem ego volo: Tu igitur cum
tuis alium tibi locum quaeras: Ego cum meis hic durabimus. Sic summo
iure poterat dicere Abram ad nepotem, et manere in suo loco. Vere enim
ius habuit, hoc ut faceret: sed cedit de iure suo, et nobis proponit
utilissimum 

[Seite 503]

� Sic enim Moses narrat historiam.

[13, 8. 9] Dixit ergo Abram ad Loth: Ne, quaeso, sit iurgium inter me et
te, et inter pastores meos et pastores tuos: fratres enim sumus. Nonne
universa terra coram te est? Quaeso separes te a me: Si tu ad sinistram,
ego ad dextram: et si tu ad dextram, ego ad sinistram ibo.

Quid potuit ab Abram dici commodius? aut ad pacem aptius? Prorsus aequat
se Lotho, et dicit: Ecce sumus fratres. Deinde se etiam infra Lothum
demittit, dum ei eligendi facultatem permittit, quo potissimum velit:
Sic cedit avunculus nepoti, senior iuniori, Propheta et Sacerdos Dei,
discipulo, idque ne dissolvatur charitas et detur occasio rixis.

Digna igitur historia est, quam studiose notemus: Docet enim quomodo
omnes leges et iura omnia sint tractanda. Finis enim legem corporalium
omnium est pax, concordia, tranquillitas, seu, ut nos Theologi loquimur,
charitas. Ad hunc finem qui leges non refert, aut alio modo eas
intelligit, toto errat coelo. Sicut hodie legum abusum videmus maximum.

Quia enim mundus totus in ambitione positus est, et altum sapit, ideo
charitas locum non habet, et simultatibus, dissensionibus, bellis plena
sunt omnia. Etsi enim tu facias, quod Abram fecit Lotho, et cedas de tuo
iure, tamen pax retineri non potest, ne quidem si iniurias feras et
dissimules: tam corruptus et depravatus est mundus: Indignus est igitur
hac sancta doctrina.

Boni tamen docendi et admonendi sunt sedulo, ut, postquam cognoverunt
Deum, et coeperunt credere, discant quoque, quomodo erga fratres se
debeant gerere, ut exemplo Abrae cedant de suo iure. Finis enim legum
omnium est charitas et pax. Ad hunc finem flectenda omnia iura legesque
omnes sunt, qualescunque tandem sunt, Non enim leges humanae legibus
divinis per omnia aequandae sunt.

Promissio divina, Item Sacramenta, nullam dispensationem admittunt. Sunt
enim facta et dicta Dei erga nos, quae velit ipse facere nobis
recipientibus. Peccat igitur, qui de iis dispensare aut inflectere, vel
mutare ea velit. Sicut Pontifex, qui calicem de coena abstulit.

Sed legum corporalium finis cum sit charitas, sic eae sunt urgendae, ne
quid peccetur in charitatem, et, ut hic Abram dicit, ne sit rixa: ut
Abram maneat amantissimus avunculus Lothi: Contra Loth maneat
charissimus nepos Abrae, ubi ergo pax publica periclitatur, ibi regina
sit charitas et magistra, quae moderetur Leges, et eas ad mitigationem
inflectat.

[Seite 504]

⌊licae.

Exemplum addam. Carthusiani habent legem, ne per omnem vitam gustent
carnem, Si igitur valetudinarius aliquis, cuius vel complexio, ut Medici
vocant, vel usus vitae piscium perpetuum esum ferre non posset, et ideo
periclitaretur de vita, sine epiika seu dispensatione hanc legem urgent
Monachi, et ne quidem si vitam miseri hominis una buccella carnis
servare possent, id facerent. Hoc quidem est sine dispensatione urgere
legem, et oblivisci, quod omnium legum finis sit dilectio: Igitur Gerson
et alii hanc severitatem merito improbarunt.

Ac hoc vicium omnium monasteriorum est, ut, etsi corpora natura
dissimilia sint, tamen cogantur ad eandem legem in victu et aliis rebus
servandam: nullo habito respectu vel valetudinis vel personarum.

Iuvenis ego vidi Erfordiae multos Carthusianos, qui cum adhuc firma
aetate per annos esse deberent, pallebant immodice, baculo regebant
gressus: Miratus igitur calamitatem hanc interrogabam, unde
conciliassent hoc malum: Respondebant: ex vigiliis. At cur non dormis?
inquio: Non permittitur, respondebant.

⌊ossenses 2: ‘non parcit corpori.’ Ergo hoc quoque verum est, quod
Terentius1� dicit: Summum ius esse summam iniuriam. Non enim vult Deus
occidi corpora, parci vult corporibus: imo etiam ali et foveri, ut
sufficere possint vocationi et officiis, quae debentur proximo.

Stulti igitur legislatores et culpandi observatores sunt, qui non usum
et finem legum vident. Medicina ad servandam, adiuvandam et restituendam
valetudinem servire debet. Ea habet Canones et regulas suas. Sed non
sunt eae urgendae durius. Ratio habenda est corporis, quod si infirmius
est, moderanda medicamentorum vehementia est, alioqui non medicina, sed
venenum est corpori. Contra in firmioribus corporibus acriora
requiruntur pharmaca.

Ita in politia respiciendum perpetuo ad hunc finem est, ut servetur pax.
Si enim Princeps sic vellet punire suorum peccata, ut seditionibus 

[Seite 505]

occasionem praeberet, praestaret connivere ad peccata, quam ea punire.
Quid enim est lex, si careat suo fine, et omnia pereant? Sed, ut dixi,
requirit haec moderatio singularem prudentiam.

Imperator, dicunt, est lex viva et animata. Theologi autem dicunt, legem
esse consilium boni viri. Nam posita lege relinquitur prudentia, quae
eam moderetur in certis casibus. Impossibile enim est Legislatorem
videre omnes particulares et universales casus, qui possunt incidere:
Sunt enim infiniti.

Posita igitur lege, secundum Theologos, necessario includitur consilium
boni viri gubernantis legem in futuris casibus, ne sit noxia: sed ut
semper retineatur finis legis, ut prosit et tranquillitatem servet. Si
enim lex contra charitatem est, non est lex: sed charitas est domina et
magistra legis, ac iubet tacere legem, ut quae non ius, sed iniuriam in
certis casibus doceat, si quis eam sine moderatione velit sequi.

⌊ublicam accedente, quod involvat bellis omnia. De Theologo iuvene:
quod compleat infernum animabus.1� Hi enim, quia usu rerum, qui
prudentiam gignit, destituuntur, omnia secundum Canones et regulas suas
faciunt: Ideo impingunt et errant, cum magno hominum et rerum
detrimento.

Discite igitur, quod pax et charitas sit moderatrix et dispensatrix
omnium virtutum et legum: Sicut Aristoteles in quinto Ethicorum2�
praeclare de Epiikia disputat. Et Augustinus nequaquam sic docet, ut
fatui Carthusiani. Vestiendi, cibandi, regendi sunt, inquit, non
aequaliter omnes, quia non valetis aequaliter omnes. Sapientissima vox.

Non enim Monachatum instituit, qualis hodie est, sed sodalitium quoddam
eruditum conferentium de patrimoniis suis in commune, et discentium
simul. In hoc numero observavit non arithmeticam proportionem, quae
accuratissima est, et ex aequo res dividit, sed Geometricam, quae
dispensat, et considerat circunstantias.

Memineritis igitur huius exempli, et discite vos quoque de vestro iure
cedere ad retinendam concordiam. Sicut Abram non aetatem, non
autoritatem, non dignitatem suam considerat: Hoc unum spectat, pax
retineri ut possit.

Si iuvenem aliquem Iuristam, aut superstitiosum Theologum adhibuisset in
consilium: is etiam exhortatus eum esset, ne cederet: Sed potius urgeret
ius suum: Sibi enim promissionem terrae esse factam, hanc retinendam et
tuendam esse, neque in hac parte posteritati perpetuam servitutem
imponendam. Speciosa quidem oratio: Sed quia ad pacem et concordiam
inutilis 

[Seite 506]

est, repudianda, et iniquissima iudicanda est: quantumvis videatur e
medio iure deprompta.

Recte igitur, sancte quoque et pie facit Abraham, cedens de suo iure, et
de conservanda concordia cogitans. Sic Paulus monet Ephesio⌊s 4: [Eph.
4, 32] ‘Invicem condonantes, si quis adversus fratrem habet
aliquid’, et Philip⌊penses [Phil. 4, 5] 4: ‘Vestra epiikia nota
sit omnibus hominibus.’

Significat autem epiikia proprie cedere de suo iure, et condonare
aliquid studio retinendae concordiae: Hac per omnem vitam opus est.
Summum enim ius summa est discordia.

Noveris tamen dici haec de nostris legibus et hac corporali vita: non de
legibus Dei, promissionibus aut Sacramentis. Ibi enim summum ius [Matth.
10, 37] valeat, secundum sententiam: ‘Qui plus amaverit patrem, matrem
etc. quam me, non est me dignus.’ Sed in iis, quae nos iubemur facere,
relicta est charitas, moderatrix legum et actionum omnium, quae
praecipue est spectanda et sequenda: Itaque hanc ut retineret Abram, cum
summo dolore dimittit nepotem. Corporaliter enim seiuncti, spiritu erant
coniunctissimi. Hoc ipsi omnibus opibus erat maius et iucundius.

[13, 10] Et levavit Loth oculos suos, viditque omnem planiciem Iordanis,
quod tota esset irrigua, antequam subverteret DOMINUS Sodomam et
Gomorram, sicut Paradisus Domini, sicut terra Aegypti, Si venias in
Zoar.

Praesens locus apparet sterilis et siccus, quod nihil continet, quam
discessionem Lothi ab avunculo, et habet additam chorographiam, seu
descriptionem eius regionis, in qua fuerunt Sodoma et Gomorra: Eam vocat
planiciem, non quasi nulla alia ad Iordanem esset planicies: Transit
enim totam terram Canaan sinuoso tractu: Sed quod haec regio esset
foecundissima, et alios agros longe antecelleret, in qua constitit Loth
ultra Iordanem, Aegyptum versus.

Foecunditatis causam ostendit Moses, quod dicit irriguam fuisse
beneficio Iordanis, antequam Sodoma et Gomorra subverterentur, Nam post
hanc poenam alia huius terrae vel regionis facies fuit: Id quod Dominus
singulari consilio per Mosen voluit annotari. Addit enim illam regionem,
in qua quinque urbes fuerunt, talem fuisse, ut posses dicere hortum Dei,
hoc est talem locum, quem Deus habitaret, et quo delectaretur,
abundantem omni genere optimorum fructuum.

Non ignoro Iudaeorum expositionem, qui hortum Dei, cedros Dei, [Jona 3,
3] civitatem Dei contendunt dici ob magnificentiam: Sicut Ionae 3.:
‘Erat Ninive civitas magna Dei.’ (Dei appellationem obmisit
Ieronimus) id est [Ps. 80, 11] magnifica civitas. Et Psalmus 80. cedros
Dei interpraetantur Iudaei Arbusta in terra Iudae et vineas ita
magnificatas esse, ut possint aequari cedris 

[Seite 507]

[Ps. 104, 16] magnis. et Psal⌊mus 104.: ‘Ibi volucres nidificabunt,
ibi ligna, quae plantavit Dominus’: hoc est, grandia ligna.

Hanc interpraetationem fingunt Iudaei ex nimia sua sapientia, et innata
superbia, ut scilicet soli appellentur populus Dei, et non gentes.
Ninive, inquiunt, non potest dici Dei civitas, quasi Deus ibi habitet,
sicut apud nos in Hierusalem: Alia huius appellationis ratio est, quod
magna et augusta sit civitas. Sed vana haec expositio est: Scimus enim
Deum etiam gentium Deum esse, etiam temporaliter. Ninive igitur civitas
Dei dicitur, quod Deus ei incrementa et benedictionem suam dedit, et
curat ac gubernat eam.

Sic arbores Dei vocantur, quas Dominus fecit et curat, dum dat pluviam,
dat solem, ventos, unde incrementa sumunt, etiam si eas impii
possideant. Ac sane non exigua consolatio est, quod Deus imperia
constituit, servat et tuetur, nec illa, ut plerunque putamus, vel
crescunt, vel cadunt temere. Gentes gubernationem hanc non vident, sed
sua industria constitui et gubernari imperia somniant.

In Annibale magnus animus et singularis industria est, hac putat se
Romanos vincere. In Alexandro sunt maiora dona, quibus instructus
foeliciter gerit omnia. Sed istae quasi larvae sunt, quas solas videmus:
Gubernationem divinam, qua aut stabiliuntur imperia, aut evertuntur, non
videmus.

Haec vera est sententia, quod Ninive vocatur Dei civitas: Item quod
arbores dicuntur Dei ligna: divinitus enim gubernantur et foventur, ut
sumant incrementa. Et si enim humana quoque industria et labore
iuvantur, tamen ea frustra esset sine benedictione Dei: Et quis, quaeso,
sylvas et nemora, quis arbores in vastis solitudinibus curat?

[Matth. 5, 45] Sic Christus dicit: ‘Pater vester coelestis sinit oriri
solem suum super bonos et malos.’ Vocat solem Dei solem, quem ipse
condidit ad vegetandas naturas.

Ad hunc modum Dei hortus hic vocatur, non, ut Iudaei ineptiunt, magnus,
sed qui colitur non solum hominum manibus et studio, sed divinitus,
Domino foecundante et benedicente.

� ait: sceleris monumenta vetusti.

Itaque cogito ego hunc ipsum locum fuisse paradysum, et post diluvium
haesisse aliquid uberioris benedictionis in eo, quod tandem ipsum quoque
propter incolentium malitiam poenitus interiit. Nam etiam post mortem
Mosi ista regio, in qua Hierusalem et mare mortuum est, adnumeratur
tribui Iudae. Ac belle convenit, ut in eadem terra, in qua arbor homini
exitio fuit. In arbore crucis primae arboris delictum expiaretur, et
homini redderetur innocentia et aeterna vita per filium Dei.

[Seite 508]

Fuit igitur ista planicies cis et ultra Iordanem amoenissima, et quasi
parvum vestigium prioris paradysi. Et hodie nullus in terra locus est,
qui producat balsamum, nisi ad mare mortuum, in finibus Engaddi, duo
horti. Est autem Engaddi in vicinia huius planiciei, quam Moses vocat
hortum seu Paradysum Dei, quod Deus singularem vim, speciem et
pulchritudinem huic horto et eius fructibus dederit. Alii horti etiam
pulchri sunt, sed collati ad Sodomorum agrum seu hortos, apparent esse
hominum horti, non Dei.

Sed digna historia est, quam diligenter consideremus, ut discamus, quam
horribilis res peccatum sit. Videmus enim hunc Dei hortum mutatum in
ipsum infernum propter peccata hominum: Quid enim mare mortuum aliud
est, quam infernus? Siquidem est horribilis lacus bituminis. Absorbetur
autem in eo pulcherrimus fluvius Iordanis, qui temporibus Abrahae terram
hanc irrigabat. Haec historiographi nesciunt. Igitur nos merito
anteferimus Mosen omnibus, qui non sine ratione hanc descriptionem loci
huic historiae admiscuit.

Comparat autem Moses hunc locum Aegypto, quae ipsa quoque irrigatur
Nilo, et celebratur ob summam fertilitatem, sed haud dubie hodie multum
de illa benedictione amisit, propter peccata populi: Haec enim terrae
benedictionem non solum impediunt, sed poenitus tollunt: Sicut videmus
hodie Thuringiam nostram verti in petras.

Ad hunc modum spiritus sanctus per occasionem hanc chorographiam
inseruit, ut nos doceret de ira Dei et maledictione, quae peccatum solet
sequi, nosque discrimen cerneremus, qualis haec terra fuerit ante
peccatum, et qualis sit post peccatum. Verum enim proverbium est:
Maledicta gens, maledicta terra. Ubi enim Deus maxime benedicit, ibi
homines maxime Deo maledicunt. Abutuntur enim benedictione et ubertate,
et non solum ignavo ocio se dedunt, sed etiam nihil agendo paulatim
discunt male agere.

Haec peccati Originalis culpa est: eo infecti animi facilius omnis
generis mala, quam ipsam benedictionem ferunt. Ideo Moses quoque clamat,
[5. Mose 32, 15] Deut⌊eronomii 32.: ‘Incrassatus est dilectus, et
recalcitravit. Dereliquit Deum, factorem suum, et discessit a Deo,
salutari suo’: sicut praesens quoque locus testatur, in laudatissima
orbis terrarum parte pessimos fuisse homines.

[13, 11. 12] Elegit autem sibi Loth omnem planitiem Iordanis,
profectusque est Loth ad oriente, et saeparatus est unus ab altero.
Abram habitavit in terra Chanaan: et Loth habitavit in civitatibus
planiciei, et tabernaculum fixit usque ad Sodom.

Loth, optione ab avunculo data, occupat meliorem locum ad Iordanem.
Abram autem consistit ad dextram circa BethEl et Ay, quae aliquot
miliaribus a Iordane distant, ad cuius ripam Sodom erat.

[Seite 509]

Non autem intelliges locum hunc ita, quasi eam totam regionem
occupaverit Loth. Electionem respicit Moses, quod istam terram sibi
elegerit Loth, quod in ea vellet quaerere domicilium, incertus adhuc,
quae pars sibi esset obventura.

Verisimile enim est, quod sanctissimus vir migraverit per quinque
civitates, et nusquam potuerit certum figere tabernaculum, nisi in
vicinia Sodomorum. Abram autem substitit in terra Canaan, quod ea sibi
promissa esset. Separantur autem a terra Chanaan quinque civitates, quae
erant evertendae: Terra autem Chanaan mansura erat.

[13, 13] Et viri Sodomae erant mali, et peccatores coram Domino valde.

Pulchra vero commendatio huius tam nobilis terrae. Appellavit eam Moses
Paradisum Domini, comparavit cum Aegypto. Sed qui sunt, qui eam
habitant? mali et magni peccatores: Igitur in Paradiso Dei habitant
filii Diaboli, et uberrima loca tenent tocius orbis flagitiosissimi.

⌊us 73.: ‘Movebar zelo adversus superbos, quando videbam impios
fortunari. Non enim exercentur metu mortis, sed firmi sunt, ut palacium
aliquod: Non agunt in molestiis, ut alii homines, nec sicut alii
flagellantur, sed [Ps. 73, 14] secure superbiunt’ etc. ‘Ego autem
quotidie flagellatus sum, et castigor mane’.

Sic Deus Alexandro et Graecis, pessimis hominibus, tribuit imperium
orbis terrarum. Post Graecos tribuit id Romanis Epicureis: Sic Turcas
videmus foelicissimos esse. In Europa sunt nationes post Epicureos
Romanos punitos, quae, cum pessimis viciis, superbia, invidia,
crudelitate reliquos omnes longe antecellant, tamen habitant
foelicissima loca, ac vere hortum Dei. Ac per hoc rationi a Deo maximus
scrupulus iniicitur, ut ex eo colligat Deo res hominum non esse curae.

Non statuemus autem haec fieri casu aut temere: Dei haec voluntas est,
qui mundum hoc modo infatuat, ut disputet, utrum bona, utilia ac
delectabilia sint vere bona. Ac Stoici negant esse bona, quanquam docent
anteferenda esse malis. Peripatetici, etsi bona esse affirmant, tamen
offenduntur, quod pessimis contingunt.

Ratio enim hoc scandalum inaequalitatis summae non potest vincere: Cum
constet hunc locum Dei esse hortum, sentit in eum collocandos non
Sodomitas, sed honestos et optimos viros: Nam ornari divinitus malos,
iniquum esse censet, ac potius in eam delabitur partem, ut haec bona non
iudicet vere bona esse.

Sed nos statuamus non solum haec dona esse collocanda inter ea, quae
bona sunt et dicuntur: sed etiam esse divina bona. Quis enim negat illos
Hispaniae et Italiae hortos esse excellentia Dei dona?

[Seite 510]

At cur dantur fruenda pessimis? Psalmus supra citatus ostendit hanc
quaestionem esse supra nostrum captum, et iubet respicerc ad finem. Quod
etsi impiis ad tempus bene est, tamen tandem ruunt in aeternum exitium:
Pii autem etsi adfliguntur, tamen Dominus nos deducit secundum consilium
suum, et tandem cum gloria suscipit.

[Ps. 73, 22] Apparet hic nostrarum mentium coecitas extrema, quod vere,
ut Psalmus dicit, cum de hac mirabili Dei gubernatione cogitamus, sumus
‘sicut insipiens et iumentum’. Si ratio naturaliter esset recta,
iudicaremus rectius: Sed cum naturaliter corrupta et depravata sit, in
tam absurdas delabimur sententias, ut mala esse iudicemus, quibus male
utimur, et bona tum delectabilia, tum utilia negemus esse bona.

Non, o Stoice, huc decurrendum est, rectius ac sanius iudicabis: Si
existimabis ex abusu rerum non ipsas res, sed tuum animum. Quia enim
animus tuus rebus bonis sua natura abutitur, quid inde aliud colliges,
quam quod animus tuus malus, et voluntas tua naturaliter non solum non
sit bona, sed vere mala? Alioqui per bona, sive ea utilia, sive
delectabilia sint, fieret bona. Nunc ex usu bonorum, cum malus sis,
redderis peior.

Copia videmus quam multi depraventur: Sed non ea benedictionis divinae
culpa est. Sicut enim scortum auro et gemmis se ornat, et tamen aurum et
gemmae sunt bona Dei dona, ac frustra eis imputatur turpitudo scorti:
Ita in totum de rebus seu creaturis Dei iudicemus, quod omnis culpa sit
tuae concupiscentiae, et tum voluntatis, tum rationis depravatae.

Mulier formosa est: Bene, est hoc donum Domini et creatoris. At ego
incendor ad cupiditatem: Igitur forma est mala res? Nullo modo: Quin tu
malus es, qui bona re non potes bene uti. Ad hunc modum bona ista, quae
utilia et delectabilia vocantur, convincunt nos de corruptione naturae
nostrae, quod neque voluntas, nec intellectus rectus sit, alioqui bonis
rebus bene uteremur.

Celebratur Crates apud Philosophos, quod ingens auri pondus proiecerit
in mare, et postea mendicando toleraverit vitam, sed an non ipse se
convincit, quod habeat corruptum animum, siquidem auro recte se uti
posse negat.

Deinde quid, quaeso, boni effecit? abiectae in speciem avaritiae
successit vana gloria, hoc est, uno diabolo eiecto, successerunt alii
septem nequiores.

Discamus igitur, quod scriptura sancta affirmat, hanc ad Iordanem
regionem fuisse fertilissimam. Igitur fuerunt ibi bona utilia et
delectabilia supra modum, donata divinitus ad fruendum, non ad
peccandum: Sed natura peccato originali corrupta non potest frui rebus
divinitus creatis et donatis sine abusu: non ideo, quod ea rerum
conditarum sit natura, sed quod animus utentis malus est. Quod si per
spiritum animus emendatus fuerit, tunc sancte et cum gratiarum actione,
tum utilibus, tum delectabilibus utitur.

[Seite 511]

[Röm. 14, 6. 7] Sicut Paulus dicit: ‘Qui manducat, manducat
Domino.’ Qui ducit uxorem, domino ducit: domini sumus, sive vivimus,
sive morimur. Qui enim credit, habet omnia, omnium est Dominus, omnibus
sancte uti potest.

� Res, inquit, sunt sicut eius animus, qui iis utitur. Differentia
igitur inter homines est: Alius abundat, alius eget, sed is, qui eget,
si habet rectum animum, opulentior est, quam dives: Contentus enim est
modico, et gratias agit Deo de summis opibus, hoc est, de cognitione
dei, et gratia in Christo exhibita: Sed dives, ut Tragicus2� dicit:
Congesto pauper est in auro, Et in summa copia sentit inopiam.

Unde haec diversitas est? Nimirum non ex rerum natura, quibus utimur,
sed ex diversitate animorum, sicut Paulus Philippen⌊ses 4. dicit:
[Phil. 4, 12] ‘Scimus abundare et carere’ etc.

Hactenus historia, quae locum hunc communem nobis proponit, quod impii
in perpetuo optimarum rerum abusu vivant: Contra qui vivunt in iustitia
et fide, hi etiam malis bene utuntur, et bonum est, quicquid faciunt.

Omittit autem Spiritus sanctus de industria dicere de oratione,
ieiuniis, eleemosinis et aliis operibus Loth, quae incurrunt in oculos,
et concitant admirationem: Solum autem de aeconomicis nos docet, quae
vulgus vilia, et non multi fructus esse iudicat. Quid enim, inquit, hoc
magni est, quod Loth et Abram discedunt inter se, et Loth sibi optimam
terrae partem eligit?

Sed eruditus Theologus non respicit ad nuda opera: Personam et animum
intuetur, is si fidelis est, concludit, quod omnia, quae in fide facit,
etsi in specie levissima sint (ut sunt naturalia ista, dormire,
vigilare, edere, bibere, in quibus nihil pietatis esse videtur) sint
sancta opera, et Deo placeant.

Etsi enim omnes pii certa quaedam tempora habent, quibus orant,
meditantur sacra, suos docent et instituunt in religione: tamen etiam
cum haec facere desinunt, et vel res suas curant, vel publicas pro
vocatione, manent in bono statu, et hanc gloriam coram Deo habent, quod
etiam profana in speciem opera sint cultus Dei, et grata Deo obedientia.

Ad hunc modum describit Spiritus sanctus hoc in loco Oeconomiam Lothi,
quae speciem sanctitatis nullam habet, et tamen haec ipsa Oeconomica
opera praeferuntur omnibus omnium Monachorum et Nonnarum operibus,
quantumvis sint laboriosa et splendida: Uxor Loth mulget vaccas, familia
pascua suppeditat, abigit ad aquas.

Haec opera laudat Deus, et scriptura vocat iustorum opera. Sic hoc in
loco dicitur: ‘Elegit Loth planitiem Iordanis’: Erat enim hoc in
ipsius voluntate et arbitrio positum, ut eligeret, quem locum ipse
vellet.

[Seite 512]

Hic scriptura non dicit, malumne an bonum fecerit opus: Sed quia
ambulabat in fide, qua egressus una cum Abraham ex Ur Chaldaeorum erat,
hoc verum iustitiae opus fuit, qnanquam Oeconomicum et puerile.

Docentur autem haec, ut habeant singuli in sua vocatione certam
consolationem, et norint facienda etiam corporis, ut sic dicam, opera,
neque semper, ut Monachi docebant, vacandum spiritualibus operibus. Est
suum tempus tribuendum corpori, ut quiescat, ut reficiatur cibo, potu.

Haec opera etsi videntur nullam sanctitatis habere speciem, tamen etiam
haec agens manes in bono statu. Videmus enim Deum non dedignari, haec in
speciem levia et vilia opera, ut scribantur in suo libro. Quicquid enim
pii faciunt, Etsi liberum est opus, tamen Deo gratum est et acceptum
propter fidem. Quod si tale opus est, quod Deus praecepit, tanto minus
dubitabis Deo probari obedientiam.

[Sir. 15, 14 ff.] Nota est Ecclesiastici sententia: ‘Deus ab initio
constituit hominem, et reliquit illum in manu consilii sui: Adiecit
mandata et praecepta sua: Si vis, serva mandata, et fac, quod illi
placet, in vera fide: Apposuit tibi aquam et ignem, ad quod volueris,
porrige manum tuam: Ante hominem vita et mors est, bonum et malum’
etc.

Et convenit cum eo Augustini dictum, si sobrie intelligas: quod Deus
res, quas condidit, sic administrat, ut tamen sinat eas agere proprio
motu.

Habet igitur libertatem homo non talem, ut, si Deus aliquid praeceperit,
possit id facere, vel non. Quod enim ad praecepta DEI attinet, non est
homo liber: Sed debet obedire voci Dei, aut sustinebit sententiam
mortis: Libertas autem est illorum, de quibus Deus non praecepit, in
externis functionibus: liberum enim est in mensa sumere vel pira, vel
poma, bibere vel zithum, vel vinum, vestiri vel albis, vel atris, ire
vel ad hunc, vel ad alium amicum. In talibus rebus electionem homo
habet, et certum est, etiam haec libera opera fieri cultus Dei, et
placere Deo, si ambules in fide, et maneas in praeceptis Dei, seu bona
conscientia: Haec utiliter docentur.

[13, 14. 15] Dixitque Dominus ad Abraham, postquam separatus est Loth ab
eo: Leva nunc oculos tuos, et vide a loco, ubi es, ad Aquilonem et
meridiem, ad orientem et occasum. Nam omnem terram, quam tu vides, eam
tibi dabo et semini tuo, usque in saeculum.

Dixit hactenus Mose de discessione Loth ab Abrahum ad Paradisi hortum et
optimam terram, in qua tamen omnium hominum pessimi vivebant. Sic enim
solet Deus, suos sinit varie affligi, impios autem impinguat, incrassat,
dilatat. Hac iniquitate, ut videtur, offenduntur pii: sed consolatio
[Jer. 12, 3] retinenda est, de qua Psalm⌊us LXXIII dicit. Et Ieremias,
qui ait saginari [Hiob. 21, 13. 17] impios ad diem victimae: et Hiob
XXI.: ‘Ducunt in bonis dies suos, et in puncto descendunt ad inferna,
extinguetur lucerna impiorum, et superveniet 

[Seite 513]

eis inundatio’ etc. Ad hunc finem qui respiciunt, hi scandalum hoc
facile superabunt.

Nunc sequitur tertius locus, in quo scribitur: Dominus locutus cum
Abraha. Saepe autem monui, quod in historiis, seu, ut vulgus appellat,
legendis sanctorum, haec praecipua historiae pars maxime spectanda sit,
nempe verbum Dei. Magnas quidem res et mirabilia opera Deus per sanctos
suos omnibus saeculis gessit, quae speciosa sunt et incurrunt in oculos,
sed nobis, qui sacra tum discimus, tum docemus, maxime fulgere debet
ipsa locutio Dei. Hoc enim prae omnibus ornat sanctorum legendas, et
saeparat eas a gentilium historiis: Ideo enim vocantur sacrae historiae,
quia in eis verbum Dei lucet.

Etsi igitur Monarcharum, ut Alexandri, res gestae admirabiles et
magnificae sunt, etsi ab eruditis hominibus oratione sunt pulcherrime
illustratae, tamen comparatae ad sacras historias sunt merae tenebrae,
carent enim luce, et vere sunt ut tabula bene picta, sed in obscuro
angulo collocata, ut conspici nequeat: Sunt ut corpus sine capite, ut
caro sine spiritu.

Ergo Abrahae historia excellentissima est, quia referta est verbo Dei,
quo, universae res ab ipso gestae ornantur, praecedente scilicet ubique
verbo Dei promittentis, praecipientis, consolantis, monentis, ut
appareat Abrahamum singularem amicum et familiarem Dei esse.

Haec magna et admiratione dignissima res est. Nam praeclarae victoriae
regum et triumphi, quid, quaeso, sunt collati ad hanc familiaritatem,
quae Abrahae est cum divina maiestate? quod habet Deum praesentem, secum
colloquentem, gubernantem, diligentem, servantem.

Ad hunc modum si sanctorum Patrum historias inspicias, et hoc insigne
donum recte aestimes, non amplius exiguae et tenues videbuntur: Sed
superabunt omnes omnium Monarcharum, quantumvis in speciem maximas res
gestas. Oculos quidem specie et magnitudine sua occupant: Sed cor recte
institutum respicit ad verbum Dei, quod sancti Patriarchae audiverunt
Deum, quod Deus propicius eos gubernaverit et conservaverit, hoc donum
antefert omnibus mundi opibus.

Intueamur igitur in hunc sanctum patrem Abrahamum, qui incedit non in
auro nec serico, sed ornatus, circumseptus, coronatus, vestitus divina
luce, verbo Dei. Igitur historia eius omnibus mundi historiis
anteferenda est, quae, cum optimae sunt, tantum offundunt quasdam operum
nubes, in speciem quidem iucundas, sed sine vero fructu, plerunque etiam
tristes et metu plenas: Destitutae enim sunt verbo Dei, quod solum lux
vera est, exhilarans et docens animos, et plus in eis spectatur iuditium
et ira Dei, quam misericordia et gratia.

Vere igitur Christiani beati sumus, sicut Vergilius1� de Agricolis
dicit, 

[Seite 514]

si nostra norimus bona. Habent gentes infinita rerum a se gestarum
volumina in omnibus linguis scripta: sed nos habemus sacras historias,
consignatas verbo Dei. Audimus enim Deum loquentem familiariter cum
hominibus: videmus Deum mirabiliter gubernantem humana, et servantem
suos in mediis periculis. Haec dona si Iudaei aestimassent, ut sunt
aestimanda, an non [Ps. 33, 12] diceres beatos esse. Sicut Psalmus
dicit: ‘Beata gens, cuius Dominus deus [Ps. 144, 15] eius est’.
Item: ‘Beatus populus, quem elegit Dominus’.

Sint igitur magni Persae, Graeci, Romani, Certe destituti hoc dono verbi
non sunt beati, non enim tantum non habent hunc Deum, sed ne norunt
quidem: Dominus non loquitur cum eis, etsi benedicit ipsorum imperiis ad
tempus.

[Ps. 60, 8] Recte igitur David: ‘Laetabor, et dividam Sichimam’, hoc
est, gratus ero Deo meo, et laetabor in eius donis ‘quia Deus loquitur
in sancto suo’. Hoc caput est, de quo gloriatur et gaudet, quasi
dicat: Haec nostra praerogativa est, quod habemus sanctuarium, in quo
Deus loquitur: etsi igitur alii reges potentiores sunt nobis: tamen hoc
donum non habent, de quo nos gloriamur, quod audimus Deum loquentem
nobiscum per Prophetas suos.

Sic Moses hoc ipsum donum magnifice praedicat, Deut⌊eronomii 4.: [5.
Mose 4, 6 ff.] ‘En populus sapiens et intelligens, nec est alia natio
tam magna, quae habeat Deos appropinquantes sibi, Sicut Deus noster
adest cunctis obsecrationibus nostris: Quae enim est alia gens sic
inclyta, ut habeat ceremonias, iustaque iuditia et universam legem’?
Hi intellexerunt hoc ingens Dei donum.

Quod si nos Christiani etiam ad hunc modum intelligeremus hoc nostrum
tam ingens donum, vere essemus beati: sicut Christus dicit, Lucae 10.:
[Luk. 10, 23 f.] ‘Beati oculi, qui vident, quae vos videtis. Multi
reges voluerunt ea videre, et non viderunt’ etc.

Imo, ut plus dicam, ego credo, quod, sicut nunc Abrahamum propter hoc
donum celebramus: ita ipsum longe magis nos in novo Testamento [Joh. 8,
56] celebraturum: Vidit enim diem Christi, ut est Ioan⌊nis 8. Sed
vidit in fide et spiritu tantum.

Nos autem de facie ad faciem hanc gloriam videmus, audimus Deum nobiscum
loqui, et promittere remissionem peccatorum in baptismo, in coena filii
sui, in vero clavium usu: Haec Abraham non habuit. Sed spiritu vidit, et
credidit.

Maior igitur nostra gloria est: Sed quia eam non curamus, neque dignas
Deo reddimus pro tantis donis gratias, maius pecuniae et opum, maius
potentiae et voluptatum studium et cura est: Ideo oportet venire Turcam,
Papam et innumerabiles alios Daemones ex Italia, Hispania et omnibus
terrae angulis, qui vexent, fatigent et mactent nos propter
inenarrabilem et indignissimum contemptum.

[Seite 515]

Est igitur ecclesia discipula Christi, sedens ad pedes eius, et audiens
verbum eius, ut sciat iudicare omnia, quomodo serviendum vocationi,
quomodo civilia officia obeunda: Imo etiam, quomodo edendum, bibendum,
dormiendum sit, ut nulla pars vitae sit in dubio, sed in laeticia et
pulcherrimo lumine, undique circumfusi radiis verbi, perpetuo ambulemus.

Sed, proh dolor, dona nostra non videmus: Nisi spirituales, hi
laetantur, et Deo agunt gratias: Caeteri, quia carnales, ingrati, avari,
superbi sunt, ab his etiam auferetur, quod habent, et accedent poenae,
ut pro Christo Sathanam, pro Apostolis haereticos audiant, qui in verbo
quaerunt sapientias et glorias suas et alia omnia, praeter illud gaudium
et coelestia beneficia, quae verbum ad nos adfert.

Haec miseria merito dolet Christianis omnibus, quod in tanta luce et
gloria verbi maior pars manet caeca, et tenebras plus diligit, quam
lucem. Vident enim hunc esse fontem omnium publicarum calamitatum: quod
ingruunt Turcae, quod haereses crescunt: quod Papa de vindicando regno
suo cogitat, quod positum est in invocatione Sanctorum, in innumeris
commutationibus et venditionibus bonorum operum et aliis, per quae
miseras animas hactenus abduxit a verbo: Ibi enim sic laboratum, sic
sudatum est, ut etiam cataphracti pedibus ultimas Hispanias ad sanctum
Iacobum irent. Cum autem redirent, nesciebant stulti, quid vel
fecissent, vel passi essent. Hoc divinum iudicium iusti Dei fuit.

Accident autem haec, vel etiam his tristiora aliquanto post, nobis
sublatis, nostris hominibus: quia illam gratiam, quam desideravit
Abraham videre, non curant, cum tamen Abraham vix parvas guttulas harum
divitiarum habuerit, quarum nos amplum mare possidemus.

Est autem haec usitata fortuna Ecclesiae, ut quanto verbum copiosius
revelatur, tanto maior hominum sit ingratitudo: Abutuntur enim eo ad
suam gloriam et ad tegenda peccata. Ideo mittit Deus efficaces [2.
Thess. 2, 11] errores, sicut Papae exemplum docet, qui loco verbi
decreta, decretales suos, legendas sanctorum et alias nugas Ecclesiae
obtrusit. Vult enim mundus decipi.

Nos igitur discamus in omnibus legendis admirari principalem hanc
gloriam verbi Dei, quod, ceu sol in medio coelo, in hisce sanctorum
Patrum historiis lucet. Ac, qui hoc faciunt, transibunt per illos
tumultus infinitos et monstra humanorum operum, quae ratio sola
admiratur: in hoc autem unum erunt intenti, an et quid Dominus loquatur.

De Hilarione legimus eum per totos annos LXXIII. neque carnem, nec
butyrum, nec lac gustasse. Grande opus hoc videtur, quod rationem quasi
attonitam reddit. Sed si quaeras iussusne a Deo hoc Hilarion fecit, an
sua sponte? Ibi, quia lux verbi Dei deest: vilescit in infinitum hoc
electitium opus, et vere est tenebrarum opus, praesertim si, ut solet,
accessit aliqua superbia spiritualis.

[Seite 516]

Deus quia misericors est, bono viro hanc stultam religionem, qua
afflixit suum corpus, forte non imputavit: sed si quis hoc opus ad
exemplum vellet trahere, et ex eo cultum Dei facere: Is in totum esset
damnandus, sive sit Hieronymus, sive Hilarion, sive Antonius. Hi enim
admiratores et studiosi talium superstitionum fuerunt.

Nobis enim provocandum ad Lydium nostrum lapidem, ad verbum Dei
respiciendum est, et non simpliciter acquiescendum in tali monstrosa
sanctitate: sed quaerendum, an Deus ita iusserit.

Si enim vides hominem baptisatum incedere in fide baptismatis sui, et in
confessione verbi, ac facere opera vocationis suae: Haec opera, utcunque
sint vilia, sunt vere sancta et mirabilia Dei opera: sed non sunt
speciosa in oculis hominum.

Accurate igitur discernendum est inter gloriam verbi Dei, quod solum
vera lux et summus ornatus est inter ista monstrosa et speciosa opera.
Ea enim opera Deo placent, quae iussu ipsius suscipimus.

[1. Sam. 15] Saul in speciem recte facit, quod non omnia iumenta
Amalechitarum mactat, sed servat electiora ad cultum: Sed quia Deus per
prophetam iusserat diserte omnia mactanda esse, commovetur hoc facto
Deus ad extremam indignationem, ut speciosum opus mera est abominatio,
quia contra Dei verbum susceptum est.

Igitur scriptura infaustis nominibus ariolari et idolatrare vocat, non
audire verbum Dei, seu aliquid sine aut contra verbum Dei suscipere.
Horribilis profecto sententia et definitio, praesertim si spectes, quam
hoc in mundo frequens et usitatum sit.

⌊enses monet cavendos, qui in ἐθελοθρησκείᾳ ambulant,
etsi in speciem Angelorum religio esse videatur: Sunt, inquit, mandata
hominum, hoc est, non habent illum solem et gloriam, Verbum Dei: igitur
fugienda sunt, nec habenda pro cultibus.

Sum nimium in hoc textu verbosus: sed doctus meo periculo scio quam haec
sit necessaria admonitio et doctrina. Praecipit scriptura ubique, ut
humiliemur, et caveamus superbiam ceu fontem, ex quo indignatio Dei
profluit. Sed non est superbia de verbo Dei magnifice sentire, et
gloriari.

⌊licae, alius instituit iuventutem, mater studio suo fovet et excolit
liberos, maritus de victu honeste parando sollicitus est: Sunt haec, ut
mundus iudicat, non adeo magnifica et speciosa opera. Sed si respicias
ad verbum, ad illud caeleste ornamentum et gloriam divinam, cur non
contra Satanam superbires, cur non gratias Deo de tantis donis ageres?
Non enim nuda sunt opera, sed ornata verbo Dei: Sunt enim divinitus tibi
[Kol. 2, 23] iniuncta. Cum econtra illa superstitiosa in mundo sunt, ut
Paulus ait, 

ἐθελοθρησκεῖαι, sine verbo Dei, et, ut idem Paulus
appellat ‘opera infructuosa’.

Atqui, inquiunt, Papa et ecclesia ea praeceperunt? Nihil ad nos Papa,
nihil ecclesia. Imo ecclesia non est, quae a verbo abducit, quae per
electos cultus idolatriam et scandala auget, et perditionem animarum,
non Dei gloriam adiuvat.

Ecclesia enim est discipula Christi, et quanquam docet, tamen non docet,
nisi a Christo tradita: Facit enim idem spiritus Dei, Iohan⌊nis 16.:
[Joh. 16, 14] ‘De meo accipiet’.

Si igitur volumus exercere pietatem, faciamus id non per infructuosa,
sed fructuosa opera. Hoc est, primo omnium amplectamur verbum Dei, et
credamus in Christum. Deinde incedamus in simplici vocatione: Maritus
alat familiam, ancilla pareat Dominae suae, materfamilias lavet, ornet,
doceat liberos.

Haec opera, quia in vocatione et in fide filii DEI fiunt, fulgent in
conspectu Dei, angelorum et totius ecclesiae Dei. Sunt enim vestita
caelesti luce, verbo Dei: Etsi in conspectu ecclesiae Pontificis
contemnuntur, quod vulgaria et usitata sint.

Inculco haec, ut dixi, non sine causa, sed necessario: Lubricum enim est
ingenium hominis, quod facile movetur, et caro nostra stultissima est:
facillime igitur capitur istis portentosis et inusitatis operibus.

Fateor autem per Dei sanctos in speciem similia facta: Sicut Ioannes
vino abstinet, locustis vescitur, vestitur camelina pelle: Sed caecus
prorsus es, si differentiam tam insignem non animadvertis: Facit enim
ista iussus, sicut scimus Nazarenum fuisse, et divinitus in desertum
esse vocatum.

Quin, ut videmus in hac historia Abrahae, Abraham et Loth separantur:
Separatio haec non quidem mandata est speciali verbo, et tamen Deus eam
probat. Pergit enim cum Abraha loqui, et quidem familiarissime cum eo
loquitur: ita ut appareat non solum non offensum Deum hac loci
mutatione, sed etiam probare eam. Ergo probat Deus opera suscepta sine
verbo?

Non. Etsi enim sancti non semper habent singulare, seu speciale verbum,
tamen non peccant contra generale verbum: Imo, quia in fide filii Dei
faciunt, quae faciunt, omnino recte faciunt: Sic liberum fuit Lotho
secedere, in quam partem vellet.

Nobis liberum est vel carne vel piscibus vesci, bibere vel aquam vel
vinum, modo habeatur ratio valetudinis, et cum gratiarum actione in usum
nostrum creatis utamur. Non enim praecepit Deus contraria. Papa
contraria praecipit, ut scilicet die Veneris et Saturni carnibus
abstineamus. Sed qui Papam agnoscit Magistrum, is partem cum Christo non
habet.

Ad hunc modum probat hoc in loco discessionem propinquorum Dominus, et
confirmat eam, siquidem cum Abraha sic colloquitur familiariter. Sed non
in Abraha tantum hoc beneficium praedicandum: Nos, ut supra 

[Seite 518]

dixi, in hac parte Abrahamum antecellimus. Quod enim Abrahae aliquoties
contigit, nobis contingit cotidie: ut Deus nobiscum colloquatur non de
corporalibus benedictionibus, sed de aeternis.

Sed, inquies, quomodo Deus locutus est Abrahae? Num de coelo, sicut cum
Paulo colloquitur Christus ad Damascum? Mea haec sententia est: Factum
hoc per patriarcham Sem, et per humanum ministerium. Sicut [1. Thess. 2,
13] Paulus quoque loquitur 1. Thess⌊alonicenses: ‘Suscepistis a
nobis verbum, non ut verbum hominis, sed ut revera est, Dei verbum, qui
in vobis efficax est, [Luk. 10, 16] qui creditis’. Sic Christus:
‘Qui vos audit, me audit’.

Sumus igitur obruti opulentia divinae misericordiae, siquidem hanc lucem
tam habemus copiose, quod Deus per ministerium hominum ubique se nobis
offert, et nobiscum colloquitur. Pro hoc beneficio erant gratiae agendae
Deo, et ex animo gaudendum. Probat enim nos esse Dei familiares, et
curae esse Domino, sive vivimus, sive morimur. Hoc tantum bonum si
potuissent consequi Cicero, Plato et alii, an putas eos fuisse
conquieturos, et non potius extremas orbis partes adituros? Tanto autem
nos maiore in periculo sumus, si ingrati fuerimus pro tanto dono. Non
enim cessabit ira Dei, quae etiamnum nobis per Turcam et Pontifices
minatur, homines, quod ad odium et crudelitatem attinet, daemonibus
proximos.

Notabis igitur initio vocabula haec: ‘Dixit Dominus’. Summa enim
gloria, summum beneficium est hunc audire. Iudico autem Dominum non hic,
ut supra, apparuisse Abrahae, sed locutum ei esse per Sem seu
Melchizedech.

Magna igitur virtus est, quod Abraham sic se verbo patitur regi, et ut
divinum oraculum accipit, quod ex patre Sem audit.

Observabis autem, quod, etsi Regio, in quam Loth commigravit, contigua
esset cum terra Canaan, tamen Dominus eam hoc in loco separat a terra
Canaan, nec includit eam in promissionem, quam Abrahae facit. Causa
huius est, quod videt eam funditus propter peccatum delendam. Ideo Loth
quoque tantum ad tempus ibi hospes est. Propter peccatum enim, sicut
sequitur, primo bellis vexata est, postea cum poenitentiam negligere
pergerent, poenitus est vastata igni coelo demisso.

Promissio, quae hoc loco Abrahae fit, maxime loquitur de corporali
beneficio, sicut illa supra in duodecimo de spirituali: facilis igitur
est, nec opus habet longiore explicatione, si modo observes, quam
mirabile sit, quod per promissionem Abraham Dominus totius huius terrae
est: et tamen revera ne quidem pedis spacium habet aut possidet. Huius
exemplo qui discunt verbo niti, tandem experientur, non frustra se
credidisse.

[13, 16] Et ponam semen tuum quasi pulverem terrae: Si homo poterit
numerare pulverem terrae, numerabitur quoque semen tuum.

Haec particula ideo est notanda, quia infra, ubi altera pars primae
promissionis spiritualis explicabitur, Moses aliter loquitur, et iubet
Abrahamum 

[Seite 519]

numerare stellas. Illic igitur posteritatem Abrahae comparat stellis et
luminibus coeli, hic autem pulveri terrae.

Significatur autem his similitudinibus duplex Abrahae posteritas: Una
terrena et corporalis: Altera coelestis, spiritualis et aeterna.
Praesens igitur promissio tota corporalis est, de possessione terrae
Canaan, quod carnalis Israel debeat multiplicari. Ideo similitudine de
pulvere terrae utitur. At ubi postea promissio aeterna de Isaaco fit, et
de coelesti semine, Christo et Ecclesia: ibi stellas iubetur numerare.

Hinc sine dubio Prophetae didicerunt, ut appellarent populum Dei [Dan.
8, 10] coelum, item: exercitum coelorum, et pios doctores stellas. Sicut
Daniel de Antiocho dicit, deturbaturum eum stellas coelo in terram. Haec
a sacrarum literarum studiosis diligenter sunt observanda.

Sed admonet nos hic locus, ut primum pro confirmatione fidei nostrae:
deinde contra pertinaces Iudaeos disputemus. Textus enim hic clarus est,
quod etiam carnale semen hanc terram debeat possidere in perpetuum:
Atqui Iudaei nunc annos mille et quingentos hanc terram non possident:
sequitur igitur clare aut mentiri Mosen, aut Deum Iudaeos, suum populum,
abiecisse et deseruisse, ut non amplius sint Dei populus.

Quid hic respondes circumcise? Durum erit dicere, quod Moses mentiatur:
et tamen res loquitur excidisse gentem tuam ab ista possessione terrae
Canaan.

Si dices, hoc factum propter peccata tui populi, nonne Deus promittit
haec ipsi Abrahae, antequam semen haberet, et antequam peccarent?

Deinde si peccatorum hanc esse poenam statuis, age, an non peccarunt
maiores tui ante captivitatem Babylonicam? occiderunt enim Prophetas:
filios et filias immolabant daemonibus: et piorum sanguinem tanquam
aquam effundebant: et tamen Deus, etsi succenseret eis, et ad tempus
abiiceret, non tamen deseruit poenitus: dedit doctores, dedit Prophetas,
tandem etiam restituit eos in terram Canaan. Quin in ipsa captivitate
exules corporibus corde tamen haeserunt, et manserunt in terra Canaan,
quam norant sibi post septuaginta annos restituendam.

Ad haec confer praesentia: Nulla promissionem, nullam certam
expectationem, nullum definitum exilii tui tempus habes. Ubi manet
igitur promissio haec? An non sequitur aut Deum mentitum: aut Iudaeos
non amplius esse populum Dei? Sed Deum mentiri impossibile est:
Relinquitur igitur Iudaeos a Deo abiectos, et Dei populum esse desiisse.

Nec ullus erit tam callidus Iudaeus, qui hoc argumentum eludat, quod
sine definitione aliqua temporis eiecti nunc vivunt ex sua terra annis
mille quingentis, sine Prophetis, sine promissionibus, quas in Babylone
captivi habebant, et norant se redituros in Ierusalem.

Sic infra cum iubetur Iacob in Aegyptum migrare, etsi quadringentis
annis ibi haereret posteritas eius, tamen habebat promissionem, post
quartam generationem redituros in terram Canaan.

[Seite 520]

Sed sub Romanorum Monarchia Iudaei simpliciter sine promissione sunt:
sicut Prophetae quoque finalem vastationem minantur. Ergo concludit
locus iste, quod Iudaei non sint amplius populus Dei, sed abiecti a Deo,
quia negaverunt Christum.

Quod igitur Moses dicit: ‘dabo terram hanc semini tuo in saeculum’,
intelligendum id est, usque ad Christum. Eum debebant amplecti et
audire: erant enim instituti huius terrae haeredes, donec hic Rex
ipsorum veniret: quod si eum admisissent, et audiissent eum,
retinuissent promissam terram.

Sed quia Iohannis 11. eo deleto terram retinere conantur, contrarium
fit, ut ipsi pereant sine spe auxilii.

Notabis igitur, quod vocabulum OLAM non significat infinitum et aeternum
tempus, sed durationem temporis incerti, seu longinquum tempus sine
certa determinatione.

[2. Mose 21, 6] Sic Exodi XXIII. dicitur de servo, cuius auris in signum
perpetuae servitutis perforata est: ‘Erit servus in sempiternum’,
hoc est, quam diu [4. Mose 18, 23] vixerit, et postea per totum Mosen
repetitur haec vox OLAM hac incerti, sed tamen finiti temporis
significatione. ‘Legitimum erit in generationibus vestris in
sempiternum’, hoc est, usque ad Christum.

Non igitur poterunt evadere Iudaei, quin cogantur fateri se non esse
amplius populum Dei, quia, si essent populus Dei, haberent terram illam.
Nunc cum eiecti ex ea sint, quis eos credet esse Abrahae semen?

� natum est stolidum hominum genus, Sabbatharii, qui Iudaeorum exemplo
Sabbathum servandum contendunt, et forte circumcisionem quoque pari
ratione urgebunt. Tales pestes nostrae Ecclesiae, in quibus verbum Dei
sonat, non norunt, sed iis in locis, ubi Principum furoribus Euangelion
excluditur, omnia iis plena sunt.

Homines indocti et stulti capiuntur hac unica voce, quam hoc loco Moses
usurpat: quod Iudaei debeant ceremonias et cultus hos retinere in
sempiternum. Igitur, inquiunt: Sabbathum, circumcisio et aliae
ceremoniae non debuerunt aboleri in totum, sed retinendae sunt.

Atqui tu oppone hunc locum: ‘Tibi et semini tuo dabo hanc terram in
sempiternum’, et urge tum Iudaeos, tum simias eorum Sabbatharios, ubi
sit terra, quae ipsis in possessionem data est? Si enim terram non
habent, quomodo sacrificia, quomodo alia, quae in lege praecepta sunt,
urgere possunt?

Mandata enim haec diserte sunt semini isti, quod promissionem et
possessionem habuit terrae Canaan: Cessante igitur terra et amissa,
cessat 

[Seite 521]

etiam lex, cessat regnum, cessat sacerdotium, cessat Sabbathum,
circumcisio etc.

Magnum profecto miraculum est, tam ridicula ratione in tantum errorem
posse induci homines. Etsi igitur parergon hoc est, tamen necessarium
est, particulam Olam non significare infinitum tempus, sed finitum.

[13, 17] Surge, perambula terram iuxta longitudinem et latitudinem eius,
Quoniam tibi eam dabo.

Vides Abrahamum, qui secundum promissionem Dominus est terrae Canaan,
esse tantum hospitem, nec habere certum locum, in quo cum suis
acquiescat: Iubetur enim de uno loco in alium migrare. Atque haec causa
est, quod Patres etiam corporales promissiones cum spirituali intellectu
[Hebr. 11, 9 f.] inspexerunt. Sicut Epistola ad Hebraeos pulcherrime
dicit: ‘Fide Abraham habitavit in terra promissionis tanquam aliena,
habitans in tabernaculis cum Isaac et Iacob, haeredibus eiusdem
promissionis.

Expectabat enim aliam civitatem habentem fundamenta, cuius artifex et
extructor Deus est’. Hac fide longum et molestum exilium vicit
Abraham, nec offendit eum, quod Loth et certam et commodissimam sedem
haberet.

[13, 18] Et tabernaculum fixit Abram, et venit ac habitavit in
convallibus Mamre, quae sunt in Hebron et aedificavit ibi Altare DOMINO.

Mamre proprium viri nomen est: Sicut patet ex sequenti capite, in quo
Mose dicit Amorrhaeum fuisse. Vocabulum (ELONE) alii nemus, alii
planiciem exponunt. Utcunque sit, (Grammaticis enim haec committimus)
habitavit Mamre, sicut apud nos solet nobilitas, in agro iuxta nobilem
civitatem Hebron, quae in vicinia habuit (ELONIM), hoc est, nemus seu
quercetum. Sicut plerunque civitates habent in vicinia nemora tum
propter pascua, tum etiam propter lignorum commoditatem: Apud hunc Mamre
invenit hospitium Abram cum universa sua domo.

Singulari autem studio meminit Mose aedificatum ibi Altare Domino, hoc
est, ut supra quoque dixi, Abrahamum eo in loco praedicasse, et de vero
Dei cultu docuisse.

Est autem haec non exigua consolatio, quod Deus etiam reliquias ex
gentibus colligit, eosque facit participes benedictionis Abrahae. Nisi
enim Mamre pius et bonus vir fuisset, ac cum Abraha credidisset in verum
Deum, eiusque verbum ex Abraha audivisset, nec ipse Abrahamum excepisset
hospitio, nec Abraham divertisset ad eum.

Ergo illo tempore inter gentes quoque habuit cultores suos Deus, quos
mirabiliter per sanctum Patriarcham vocavit, secundum promissionem supra


[Seite 522]

[1. Mose 12, 3] in XII. factam. ‘Eris, inquit, in benedictionem’,
hoc est, Benedictio sic in te haerebit, quocunque venias, ut per tuum
ministerium alii quoque ad benedictionem veniant.

[Matth. 10, 12 f.] Ad hunc modum Christus quoque discipulos suos mittit:
‘si fuerit domus digna, veniat pax vestra super eam.’

Sic Mamre excipit Abrahamum hospitio cum omni sua familia, Inde hoc
bonum ei contingit, ut audiat Abrahamum docentem suos de Deo et vero
cultu: Hanc doctrinam amplectitur Mamre, et fit ex ramo silvestri et
sterili una radix et arbor fertilis: fit socius fidei et benedictionis,
seque ita coniungit cum sancto Patriarcha, ut etiam cum duobus
fratribus. Abrahamum contra gentes et pro Deo belligerantem adiuvet.

Notandus igitur locus hic est contra Iudaeos, quod benedictio per
sanctum Abraham manat etiam in gentes, qui ad promissionem proprie non
pertinebant.

Nam Iudaeorum haec opinio est, quod soli sint populus Dei, omnes autem
Gentes sint abiectae a Deo: Atqui scriptura talium historiarum plena
est, quod etiam gentes sint vocatae ad societatem promissionis per
sanctos Prophetas.

Ac praecipue sancti Patriarchae hoc studiose egerunt, ut quam plurimos
ad cognitionem Dei traducerent. Ideo Abraham non tantum curat rem suam
familiarem, sed extruit quoque altare. Ibi docet de vera religione, ibi
invocat Deum, ibi externos cultus publice exercet. Huic se adiungit
Amorraeus Mamre cum fratribus, atque ita constituitur numerosa Ecclesia.

Genesis. Caput XIIII.

[14, 1. 2] Et factum est in diebus Amraphel, regis Sinear, Arioch, regis
Aelasar, Kedorlaomer, regis Elam, Et Tideal, regis Gentium. Et
commiserunt hi praelium cum Bera, rege Sodomae, et cum Birsa, rege
Gomorrae, cum Sinea, rege Adama, et Semaeber, rege Zeboym et rege Bela,
haec est Zoar.

Praesens locus videtur plane esse sterilis: et tamen Moses satis
copiosus est in descriptione temporis et loci. Varie autem est
depravatus negligentia vel imperitia notariorum.

Primo autem omnium hoc sciendum est Mosen per anticipationem, sicut Lyra
vocat, vocabulis sui temporis uti, quae, cum ista gererentur, ignota
erant. Nam sequentibus temporibus haec nomina his locis sunt indita.

[Seite 523]

Regem Amraphel existimant Iudaei Nimrod esse, de quo supra diximus, hoc
sive recte dicatur, sive non, ignoro: nulla enim sunt argumenta, quibus
certo niti possimus. Relinquamus igitur hic Magisterium suum spiritui
sancto, qui haec ita scribi voluit, et contenti eo simus, quod hic
Amraphel fuerit rex Babylonis seu Sinear.

Notum autem est ex historia sacra, primum regnum post diluvium seu
dispersionem linguarum fuisse Babylona, in fertilissimo loco.
Constitutum autem id regnum est a Nimrod, nepote Ham, cui cessit
Aphrica. Eius filius Chus possedit Aegyptum. Nepos autem Ham, Nimrod,
non contentus patriis limitibus, adortus est sanctam generationem in
Oriente, et per Tyrannidem occupavit terram Sinear, et aedificavit
Babylona, sicut supra commemoravit [1. Mose 11, 2] Moses in undecimo.
Saepius autem vastata est Babylon: et translatum regnum primo in
Assyriam, inde oppressis Assyriis, rursus in Babylonem, post ad Persas
et Medos etc.

Secundus Rex est Arioch, eum noster interpres regem Ponti facit: sed
Moses dicit fuisse regem Ellassar. Hic divinandum est, quid sit
Ellassar: Inducor autem similitudine nominis, ut, sicut Babylon est ad
Orientem, ita Ellassar sit ad Aquilonem, Assyria scilicet.

Tertius Rex est Kedarlaomer, rex Elam, hoc est Persiae, magnae et amplae
regionis ad meridiem.

Quartus Tideal, rex gentium. Observanda autem hic est phrasis scripturae
sanctae, quae Gentes vocat illos populos, quos nostrum mare
mediterraneum alluit. Sic Paulus gentium Apostolus dicitur, quod
potissime missus sit ad gentes, maris mediterranei accolas, ad
occidentem usque. Hic igitur rex tenuit Cilitiam et vicinas regiones.

Hi tum fuerunt monarchae et Caesares, ac communi consilio moverunt
bellum contra quinque civitatum reges: seu irritati ab eis, sicut Moses
paulo post exponet, defecisse eos a Kedarlaomer (quia enim ea terrae
pars cultissima et uberrima fuit, impatientes fuerunt iugi, et
sustulerunt animos) seu invitati spe melioris soli occupandi.

�: was gut ist, greifft jederman nach. Mediolanum si non tam foelici
solo positum esset, neutiquam tantae de eo Regum fuissent dimicationes.
Haec fortasse huius quoque primi belli, cuius scriptura meminit, fuit
occasio.

Zoar, cuius ultimo Moses meminit, fuit una istarum quinque civitatum,
sed minima, ad quam Loth fugit, spacium istius terrae adhuc extat. Non 

[Seite 524]

igitur magna istarum civitatum potentia fuit: etsi ager esset
cultissimus et fertilissimus.

[14, 3] Omnes isti coniuncti sunt in valle Siddim, ubi est mare salis.

Dixi supra Mosen praesentibus et sui temporis appellationibus uti. Nam
isto tempore mare salis nondum fuit. Vocatur autem in Scriptura mare
salis lacus Asphaltices, seu mare mortuum, de quo paulo ante diximus.
Mosis igitur temporibus totus ille ager seu campus fuit bituminosus
lacus, qui tum, cum bellum hic gereretur, erat vallis Siddim, hoc est,
agrorum, cultissimus locus et uberrimus, quem irrigabat ceu hortum
fluvius Iordanis.

[14, 4 –6] Duodecim enim annis servierant Kedarlaomer, et tertio
decimo anno rebellaverunt: quarto decimo vero anno venit Kedarlaomer
atque reges, qui cum eo erant, et percusserunt Rephaym in Asteroth,
Karnaym atque Zuzim in Ham, et Emim in planitie Kyriataiim, et Horaeum
in montanis Seir, usque ad planiciem Pharan, quae est iuxta desertum.

Hic locus ceu spinetum est propter amissa vocabula, et tamen est nobis
perrumpendum. Causam expeditionis commemorat et fortunam. Rephaym
appellantur a (Raphat) sanavit, quasi dicas, salvatores terrae, patres
patriae. Hoc nomen illis temporibus regum fuit.

Sicut Saxones nobiles appellant Gutman. Nobilitas enim debet studere
virtuti, et prodesse suis. Ideo enim opes tenet, et dignitate
antecellunt vulgus, quod nihil nisi sua commoda quaerit, et ideo
indulget cupiditatibus.

At nobilitas altiores spiritus gerat, occupetur publicis negociis, et
defendat fortiter suos, exemplo suos invitet ad virtutem, non, ut nunc
solent, helluetur, latrocinetur, expilet, spoliet suos.

Eximia igitur appellatio est Magistratus, quod sint Rephaym, salvatores
seu Medici, qui ulcera et pestes corporum sanent: qui fures et latrones
iugulent, et defendant ab iniuriis suos.

Sed sicut nunc fit, ita etiam tum factum est: Potentia facit insolentes
et Tyrannos. Caro enim nostra infirmior est, quam ut gloriam et
potentiam recte ferre possit. Igitur suavissimum hoc nomen male audire
coepit, et Rephaym propter degenerantem nobilitatem sunt dicti Gygantes
et Tyranni. Ideo excitavit Deus hos quatuor reges ad illos Rephaym
puniendos, qui obliti sui muneris non Medici et Salvatores: sed
oppressores libertatis et rerumpublicarum erant.

Asteroth Karnaym videtur vocare regnum, quod post Og Basan appellatum
est, ultra Iordanem in vicinia harum quinque civitatum.

[Seite 525]

[Jos. 12, 4] Meminit autem Iosue quoque fuisse ex his Rephaym aliquos
reliquos, percussi enim sunt: non autem deleti. Ammonitae et Moabitae
postea ea loca tenuerunt.

Ham, in qua Zuzim esse dicit, quid sit nescio. Ratio autem arguit
vicinos fuisse Rephaym in Astaroth.

Emim ex Mose celebres sunt, postea Edomitae ea loca habitarunt: hodie
Arabia petrea appellatur.

Apparet igitur hos quatuor Reges ab Oriente profectos ad meridiem. Sunt
autem haec quoque nomina honesta, quibus Magistratum ornarunt.

Zuzim enim significat robustos. Sicut Germanice vocamus, die tewren
Helden, contemptores periculorum, qui pro patria vitam profundere parati
sunt.

Emim significat reverendos, tremendos, metuendos, quos vulgus observare
et colere debet.

Horaei etiam sunt Edomitae, pars petreae Arabiae, quos Edomitae
expulerunt.

Pharan desertum notum est ex Mose, attingit tribum Iuda a meridie.

[14, 7] Et reversi venerunt ad fontem Mispath, quae est Cades, et
percusserunt omnem regionem Amalech. Item Aemorraeum habitantem in
Hazazon Thamar.

Fons Mispath seu iuditii notus locus est ex Mose libro quarto. Amalech
habitavit inter Aegyptum et terram sanctam. Hazezon Thamar alio nomine
appellatur Engeddi, optimus locus in orbe terrarum, et proximus quinque
civitatibus: reliquiae paradysi.

Apparet igitur hos quatuor reges: Edomitas, Amalecitas, Ismaelitas,
Madianitas et circum circa vicinas regiones primum devicisse: postea
quinque civitates, ut iam nudatas praesidiis vicinorum invasisse.

[14, 8 –11] Et egressus est Rex Sodomae et Rex Gomorrae atque Rex
Adama et Rex Zeboym et Rex Bela, quae est Zoar, et inierunt cum eis
bellum in valle Siddim, scilicet cun Kedarlaomer, rege Elam, et Tideal,
rege gentium, et Amraphel, rege Sinear, atque Arioch, rege Elassar,
quatuor reges cum quinque. Porro vallis Siddim erat plena fontibus
bituminis: et fugerunt rex Sodomae atque Gomorrae, et ceciderunt ibi, et
qui remanserant, fugerunt in montem, et accipientes omnem substantiam
Sodomae atque Gomorrae, et omne alimentum illorum abierunt.

De fontibus bituminis varia disputant. Alii enim sentiunt fuisse fossas,
ex quibus vel argillam vel cementum effoderint: alii, ut Moses 

[Seite 526]

appellat, fontes esse sentiunt. Quicquid autem fuit, peculiare quoddam
donum fuit ad aedificationem utile et necessarium: sicut de Alexandro
historiae commemorant, quod in Babylone fontes Bituminis foderit.

Forte autem ideo horum fontium meminit Mose, quod pavidus miles, cum
fuga salutem quaereret, in eos caeciderit et perierit.

Si tempus supputamus, vix triginta anni post mortem Noah abierunt, cum
hoc bellum est ceptum: vixerunt tum Sem et sex alii Patriarchae. His
sanctissimis viris gubernantibus et docentibus mundum tanti tumultus
exoriuntur.

Horribile autem exemplum hoc est, tam cito oblitos homines diluvii et
dispersionis linguarum, studuisse tyrannidi, et turbasse mundum bellis.
Viderunt haec sancti Patriarchae, sed cum summo dolore, nec potuerunt
mederi tantis malis.

Habes igitur hic descriptam faciem mundi, qui non solum obliviscitur
verbi Dei, sed etiam illud contemnit. Igitur involvitur dignis poenis.

Accidet autem idem Germaniae me mortuo, siquidem adhuc vivens multa
indigna audire et videre cogor, quae sine gravibus poenis non abibunt.

Atque haec causa est, cur hoc bellum Moses tam describat diligenter, ut
scilicet videamus regnum Diaboli et rationis. Vult Deus esse imperia,
vult damnari nocentes, et defendi pios. Sed Sathan corrumpit animos, ut
Magistratus degenerent in Tyrannos. Inde sequuntur bella et seditiones,
poenae peccatorum, hae quoque pios involvunt: sicut de Loth iam
audiemus, sed Dominus novit eripere iustum in die malo.

[14, 12. 13] Abduxerunt quoque Loth et substantiam eius, filium fratris
Abram, et recesserunt. Habitabat enim ille in Sodoma, et venit quidam,
qui evaserat, et indicavit Abrae Hebraeo, qui habitabat in convallibus
Mamre, A Emorrei, fratris Escol, et fratris Aner, qui foedus habebant
cum Abram.

Hic veram causam ostendit Moses, cur tam copiosam huius belli historiam
instituerit: ut scilicet commendat nobis ingens hoc miraculum, quod
sequitur praeclaram victoriam Abrahae.

Est autem plenior locus hic et augustior, quam ut possim omnes eius
particulas pro dignitate explicare. Hoc tamen praecipuum est, et caput
huius doctrinae: ut videas, quomodo Deus suos subiiciat cruci, et
quanquam liberationem differt, tamen gloriose tandem eos eripit
periculis, et victores constituit: sed prius bene vexatos, et variis
certaminibus ad desperationem usque defatigatos.

Hunc divinum ordinem, quo nos gubernat Deus, videre utilissimum et
pernecessarium est. Ita enim discimus in rebus adversis praestare 

[Seite 527]

patientiam, et confidere bonitate Dei, ac sperare salutem: In laetis
autem humiliari ac Deo gloriam tribuere. Utrunque enim solet, deducere
ad inferos et reducere, affligere et consolari: mortificare et
vivificare.

Hunc ludum cum suis sanctis ludit perpetuis vicibus. Non enim in hac
vita, ut in futura, solidum ullum est gaudium, iam irato similis
infligit poenas, iam, sicut blandus pater, fovet et consolatur filios
suos.

Haec discenda sunt diligenter, ut simus parati ad omnem fortunam: [Phil.
4, 11 f.] quemadmodum Paulus de se dicit Philippen⌊ses 4.: ‘Ego
didici contentus esse iis, quae habeo, scio humiliari, et scio abundare
etc., omnia possum per Christum, qui me confirmat.’

Non igitur haec historia propter istos quinque reges scripta est: sed
propter nos, ut in tentatione simus fortes: extra tentationem autem
humiles et grati.

Hanc viam qui tenere potest, quae vere est regia via, beatus est.
Erigitur enim spe, cum adversae res sunt, nec frangitur animo: Rursus,
cum laeta omnia sunt, non effertur, nec insolescit: sed recte dixit
ille: Medium tenuere beati. Animus enim humanus in utranque partem
infirmissimus, et quod creditu difficillium est, facilius durat in
adversis.

Notandum hoc in loco est vocabulum Hapalit, significat ereptum, et ut
nos solemus dicere, reliquias alicuius cladis, die entkommen sind. Est
autem propria appellatio sanctorum. Hos enim Deus sic immergi periculis
sinit, ut deplorati videantur: et tamen mirabili modo liberantur tandem:
sic cum totus mundus damnabitur, nos, qui Christum confitemur, et in
eius morte confidimus, tanquam reliquiae servabimur.

Iudaei varia nugantur de hoc viro, qui evasit. Neglectis enim locis, qui
erudiunt ad fidem, spem et patientiam, huiusmodi nugas sectantur: Non
autem prorsus fructu caret, tales nugas et ineptias stolidorum hominum
nosse: Quis enim non videt eas esse poenas pertinacis diffidentiae seu
incredulitatis?

Mentiuntur igitur hunc cladis nuncium fuisse regem Og, quia fuit de
posteritate Rephaim: cum tamen historia ostendat, annis amplius
quadringentis post occisum Og a Mose, cum ex Aegypto profectus esset:
sic scilicet probant nobis eruditionem et doctrinam suam impii Iudaei.

Quanto erat utilius obmittere disputationem illam de persona? Quid enim
ad nos, quisquis tandem fuerit ille nuncius, et quod fuerit eius nomen?
ac considerare illud, quod circumstantiae omnes ostendunt et probant:
fuisse scilicet hominem pium et sanctum, qui magnifecerit Patriarcham
Abraham, et cum certa spe liberationis divinitus per ipsum donandae ad
ipsum venerit.

Cur enim huic potissimum hunc nuncium affert: Cur non contentus sua
salute redit ad sua? Sed torquetur primum clade fratrum. Deinde 

[Seite 528]

spem habet, futurum, ut Deus per Abrahamum tanquam charum suum
servatorem captivos liberet, et insolentiam gentium compescat. Haec eius
voluntas cum fructu consideratur, nomen ipsum nihil admodum ad rem
facit, sive id scias, sive nescias.

� Supra enim audivimus commendari domum Eber Cap. 10. qui fuerit pater
omnium filiorum Eber: Ab hoc cognomen sortitur Abram, et Hebraeus
vocatur, quod Eberi fidem et confessionem retinuerit.

Eber enim, cum reliqui omnes, relicta sana doctrina et vero Dei cultu,
converterentur ad diversas sectas in illo monstro divisionis linguarum,
verum cultum retinuit, et se opposuit Idolatriae Babyloniorum, vicitque
scandalum illud horrendum, quod Nimrod cum suis excitavit. Atque hanc ob
causam meruit, ut tota eius posteritas, hoc est, Ecclesia ipsa, usque ad
Christum Hebraei appellarentur.

Huius sectator cum esset Abram, Hebraeus dicitur, non tam propter
sanguinem, quam propter religionem ab Hebero acceptam.

Ubicunque igitur hoc nomen in scripturis ponitur, intellige per Hebraeos
purae religionis sectatores et veram Ecclesiam.

Ita Abram diserte hic Ebraeus appellatur, hoc est, unus de puris et
veris sanctis, qui non degeneravit, ut reliqui, a domo Sem, et aliorum
sanctorum Patrum.

Quod ad Etymon attinet (Efer) est adverbium, et significat trans seu
ultra. Nam Hebraea lingua non distinguit inter citra et ultra; hinc
(Ifri) transitor, der hinüber ist.

Hoc nomen Ebero fortasse a parente per spiritum sanctum est inditum,
quod separaturus esset se ab Idolatris, nec cum eis habitaturus.

Abraham audito nuncio non movetur quinque civitatum periculo et regum:
Sed de fratre Loth dolet: communicat igitur consilium cum Mamre, Aner et
Escal fratribus, et hortatur eos ad ferendam opem: ac dicit textus
fuisse inter eos foedus.

Non solum igitur humanitatis laudem merentur, quod Abrahamum peregrinum
exceperunt hospicio: sed etiam sanctitatis et pietatis: Nisi enim veram
Dei cognitionem habuissent, et deserta Idolatria Deum vere didicissent
colere: neutiquam cum eis se foedere coniunxisset Abram.

In eo autem singulariter elucet fides, quod non moti periculo recusant
auxilia, sed cum Abra se coniungunt, certi Deum ipsi affuturum, et
donaturum victoriam.

[Seite 529]

Quam autem hoc difficile fuerit creditu, facile aestimabit, qui et
victorias quatuor regum tam praeclaras, et potentiam consideravit. Quid
enim ad hos est Abraham cum suis auxiliis?

Sed sancti hi Amorritae, per Abramum participes facti benedictionis
divinae, consolantur se certa spe auxilii divini: Norunt Abramum Deo
charum: Igitur periculum nullum metuunt, et se coniungunt cum eo. Ideo
spiritus sanctus singulariter commendare eorum pietatem voluit, cum
ostendit foedere iunctos cum Abra tulisse ei opem.

[14, 14] Audiens vero Abram, quod captus esset frater suus, expedivit
exercitatos adolescentes suos, filios domus suae trecentos decem et
octo, et insecutus est illos usque ad Dan.

Est insigne hic exemplum fraterni amoris. Audivit sine dubio Abram de
quinque regibus fusis et civitatibus direptis: sed horum causa se non
armat: norat enim, ut scriptura dixit, pessimos esse omnium hominum. Non
igitur repugnat iusto Dei iuditio: sinit, quod ad illos attinet,
grassari poenam.

Sed fratris alia erat conditio: Ille norat Deum, Deum invocabat et
colebat, ac dolebat ei ista suorum civium impietas: hunc igitur dignum
liberatione esse iudicat, et expedit vernaculos suos, hoc est, instruit
et armat eos.

Nam verbum (Rik) proprie significat gladium expedire, seu evaginare.
[Ps. 35, 3] Sic in Psalmo: ‘educ frameam tuam, et conclude inimicos’
etc., ubi translatio nostra1�: ‘effunde’, habet: sed hic recte
vertas pro armare.

Quod Latinus habet vernaculos, in Hebraeo est (Hanichim). Derivatur
autem a verbo (Hanach), quod significat dedicare, seu consecrare. Sic
vocant dedicare vineam, domum, sponsam, pro possidere, seu quod
Germanice dicimus, in die gewehr nemen und besetzen. Dedicatur igitur
domus, cum habitatur. Hinc dicuntur (Hanichim) qui in domo alicuius
patrisfamilias educati et edocti sunt.

Licet autem inde aestimare opes et potentiam Abrae, qui tot habuit
vernaculos, domi suae educatos, ac bello aptos.

Inter hos multi fuerunt mariti, qui ipsi quoque abundaverunt Sobole.
Itaque familiam Abrae, si numeres liberos, matres, ancillas: puto
fuisse, ut minimum mille hominum, quos omnes ipse aluit.

Nam ubi trecenti et decem ac octo viri suut bello maturi, atque, ut
scriptura appellat (Hanichim), nati et educati in domo: ibi necesse est,
sint plures fratres, sorores, filiae, matres.

Mirabiliter igitur Deus cum hoc sancto Patriarcha lusit, quod dat ei tam
numerosam familiam, et tamen ne quidem vestigium pedis ei dat.

[Seite 530]

Considera autem praesentes mores, vix maritus cum uxore exules invenire
pro se locum possunt, in quo morentur.

Necesse igitur est humanitate et pietate insignes hos fuisse, qui istum
gravem et numerosum patremfamilias receperunt. Sine dubio autem maior
etiam tum fuit frugalitas, non prodegerunt sic monstrose res ad vitam
necessarias, ut nunc solemus.

Quidam1� hunc numerum exercitus Abrahae compararunt cum concilio
Niceno, in quo trecenti decem et octo Episcopo Arrium percusserunt, sed
nihil ista ad rem, etsi allusio sit satis bella.

[14, 15] Et divisus est super eos nocte, ipse et servi eius,
percussitque eos, et persecutus est eos usque ad Hoba, quae Damasco a
sinistra est.

Hoc est insigne illud miraculum, quod spiritus sanctus voluit conspici
ab omni posteritate. Ideo primum quatuor Monarchas seu Reges descripsit:
Item victoriam eorum tam insignem et amplam, quod Rephaym, Zuzim et Emim
devicerint: quod quinque civitates, devictis ipsorum regibus,
spoliaverint.

Quis enim non miretur audacem conatum, quod solus Abraham cum trecentis
decem et octo vernaculis, non adsuefactis ad bella, sed ad pecorum
curam, et nunc primum armatis, hos quatuor reges victores eorumque
exercitus persequitur, et audet invadere? Nonne impossibilis et
incredibilis res est?

Consideremus igitur, qualis vir fuerit Abraham: prius ita pavidus, ut ob
timorem mortis negaret Saram uxorem suam esse: Nunc autem ita fortis et
magnanimus, ac spiritu sancto sic confirmatus, ut cum paucis, iisque non
adsuefactis ad bellum, quatuor monarchas audeat insequi? Quid in omnium
gentium historiis huic animo simile invenis?

Alexandri, Annibales, Scipiones inter se contendunt, quis gloria rerum
gestarum vincat, sed ego Abrahamum antepono omnibus.

Non enim caeco impetu, aut temerario ausu: Sed in fide se hostibus
opponit, atque ita vincit. Habuit enim cogitationem, quam neque
Alexander, nec Scipio habere potuit: Domo per spiritum sanctum hanc
opinionem secum in aciem attulit, quod esset victurus, et redempturus
fratrem Loth. Hoc in victoria hac maxime admirabile est, quo omnes
omnium gentium victorias quantumvis splendidas vincit.

Reliqua si consideres, est pauper et peregrinus in terra Canaan: non
enim vestigium pedis habet proprium. Sic autem imbecillo animo est, ut
metu mortis in Aegypto neget Saram uxorum suam esse. Hic autem per
spiritum sanctum sic confirmatur, ut de quatuor monarchis sibi victoriam
polliceatur: nec dubium est, hac fide profligasset totius mundi vires.

[Seite 531]

Quanta autem moderatio haec est, quod victis his monarchis se componit
ad tranquillitatem, et deponit arma, cum posset terram Canaan, divinitus
promissam, gladio vindicare.

Sed non facit hoc: Manet peregrinus et hospes, vi et armis nihil sibi
vindicat: In hos autem reges gladium stringit non cupiditate aliqua
motus, sed ut fratrem liberet, quem videbat immerito involvi publicis
malis.

Meminerimus igitur hic non proponi exemplum, quod imitemur. Sicut
Muntzerus et seditiosi rustici, qui Abrahae exemplo volebant pugnare,
cum Abrahae spiritum non haberent. Accipit enim gladium Abraham, et
armat suos: non temere, sed iussione spiritus sancti, alias peccasset.

Distinguendum est inter miraculum et exempla. Haec imitari debemus. Illa
sine praesumptione imitari non possumus: Imo frustra et cum periculo
imitamur.

In omnibus igitur actionibus hoc primum est, ut certus sis de iussione
Dei. Si non es certus, obmitte: aut senties malum.

Singularis igitur spiritus sancti motus hic describitur ad nostram
consolationem, ut sciamus, quam mirabiliter Deus agat cum sanctis suis:
ut discamus in tentatione sperare: extra tentationem autem moderari
impetus. Liberato fratre deponit arma Abram: non effertur victoria, nec
cum facillime posset, armis sibi comparat locum, in quo cum suis
habitet. Tam praeclarus victor sua sorte contentus est, et exilium, ad
quod se vocatum norat, non mutat. Haec digna sunt observatione.

Gessit Samson quoque res maximas et incredibiles pene, sed Abrahae
victoria longe est clarior, ac merito extollimus insignem eius fidem,
quod non movetur suorum paucitate, non hostium multitudine: Sed
simpliciter statuit victoriam suam fore, non quodam temerario motu, sed
ex certa spe auxilii divini, quod Spiritus sanctus promittebat.

Non tamen negligit Abram usitata media. Prudenter et certo consilio rem
aggreditur, et noctu securos et stertentes invadit. Excitati igitur
periculo hostes per Angelum Domini terrentur, et arripiunt fugam. Non
enim norunt tam paucos esse.

Sic supra audivimus Pharaonem quoque territum. Hunc eventum praevidit
fide Abraham, quod per Angelum suum hostes fugaturus esset Deus. Non
igitur gladii et arma, sed fides Abrahae fundit hostes.

Fidei enim respondet gratia divina: Haec cum adest, iam parta victoria
est, et tum demum consilia et arma fortunantur.

Militari stratagemate utitur, quod et noctu hostes invadit, et diviso
exercitu invadit: Non in uno, sed in pluribus locis. Itaque metu et
periculo turbati hostes putant infinitam adesse multitudinem, et in
fugam se dant: Arma eos terrent: Sed revera fides Abrahae et suorum
vincit et fugat.

[Seite 532]

Gedeon vocatur divinitus, et confirmatur etiam miraculis, et tamen
trepidat. Abraham sine vocatione tali, sine exercitu, sine signis et
miraculi- tam potentes hostes invadit. Haec an non insignis fides, et
vere Heroicu- animus fuit.

Dan in finibus terrae Canaan est. Hobam dicit Moses esse ad sinistram
Damasci: Sed qualis locus fuerit, ignoramus. Relictis igitur castris et
omni praeda Abraham sine periculo cum summa securitate hostium opibus
potitus est.

Discamus igitur, quali favore suos complectatur Deus, et quam
mirabiliter eos gubernet: ac in tentationibus huiusmodi exemplis nos
consolemur Sinit Deus suos tentari varie, et vexari ad desperationem
usque, tandem autem gloriose liberat, et magnifice exaltat. Abram non
ausus fuit sperare tantam benedictionem: Satis ei fuit, si liberare
fratrem posset: Nunc accedunt alia quoque commoda. Sic enim narrat Mose.

[14, 16] Et recuperavit omnem familiam: Sed et Loth fratrem suum, et
familiam illius reduxit: et mulieres atque populum.

Sic scilicet unus vir Deo dilectus multorum beneficiorum aliis occasio
et causa est. Erant homines in quinque civitatibus pessimi: Ideo Deus
per bellum eos visitavit: Et tamen propter Abrahamum multi liberantur:
Vere igitur fuit, ut supra dictum est, ‘in benedictionem etiam
malis’. Sicut econtra, cum irascitur Deus. Saepe unius noxam luit tota
natio aliqua.

Non solum igitur Heroicum virum Abrahamum fuisse statuemus: Plenus etiam
fide fuit et spiritu: Ideo non solum foelix fuit: Sed etiam
moderatissime victoria est usus, et humillime se gessit, ut sequentia
ostendent. Potuisset, ut antea dixi, totam terram Canaan occupare post
hanc victoriam: Sed non intellexit promissiones suas tantum de corporali
benedictione. Sustinuit enim in terra Canaan esse exul, et respexit ad
benedictionem [Joh. 8, 56] spiritualem: Sicut Christus dicit: ‘Abraham
vidit diem meum, et gavisus est’. Merito igitur celebratur, et
praefertur omnibus mundi Monarchis.

Meminit textus captivarum mulierum, quas reduxit Abram. Ea enim bellorum
iniuria est, ut imbecillis sexus praedae sit, et impius miles in puellas
et matronas pro libidine saeviat. Atque hoc fere tristissimi belli
spectaculum est, quod coniugia dissolvit, et rapit prolem. Sed vult Deus
istas peccatorum poenas extare: ut discamus resistere cupiditatibus
carnis, et suae voci obedire.

Temperat autem iram mirabili bonitate, idque propter unum iustum
hominem, quem eadem poena abripuerat. Fuerunt enim Sodomitae et vicini
ipsorum pessimi homines, ideo bello visitabat eos Dominus, et premebat
eos ira divina, et tamen sceleratis et ingratis his contingit insigne
beneficium per Abram propter pium Loth, et restituuntur eis uxores,
liberi, fortunae.

[Seite 533]

[Nachträge und Berichtigungen.] 

Ad hunc modum ornat Deus suos, ac saepe propter unum et alterum hominem
pessimos et ingratissimos servat. Nec dubium est, totum mundum uno
momento ruiturum, nisi quidam sancti opponerent se irae Dei, et Deum
placarent orationibus suis.

Bene igitur finxerunt veteres Poëtae, sine dubio ex sanctorum patrum
sermonibus, Atlanta portasse humeris coelum. Sunt enim semper in terra,
qui iram domini portant, et propter quos Deus parcit mundo.

Sic Hierusalem non potuit capi aut subverti, dum in ea viverent et
docerent Apostoli. Cum autem tempus captivitatis immineret, iubebantur
fugere in montana, et in Galilaeam secedere.

[Matth. 22, 7] Sic in Euangelio dicit Christus, exercitum a rege missum
perdidisse [1. Mose 19, 22] homicidas: Et Angelus infra ad Loth dicit:
‘Vade in Zoar, et salvare ibi: quia non potero facere quicquam, donec
egrediaris illuc’.

Utrunque igitur verum est, quod et Deus malis parcit propter bonos: Et
cum punit, malos punit.

Sed mundus haec neque credit, neque intelligit, Vide enim Turcam, qui
habet incredibiles successus et victorias praeclaras contra nos, nonne
sic iis inflatur, ut hoc uno argumento probet se meliorem et iustiorem
esse quam nos. Atqui si haec ecclesia sanctorum non esset, non solum
Turcam, sed totum terrarum orbem funditus everteret Deus.

Sicut per Abram igitur et propter Loth magna multitudo hominum servata
est, qui post acceptam cladem, et patriam et reculas suas recipiunt,
quod optare nunquam essent ausi: Ita adhuc hodie fit, quicquid boni
mundus habet: hoc tantum beneficio Sanctorum et propter Sanctos in terra
habet.

Recte igitur feceris, cum benedictionem Dei vides, si te confirmes, et
cogites esse adhuc ecclesiam in terra, non periise sanctum semen in
totum: etsi exiguum sit, propter quod Deus toti reliquo mundo
benefaciat.

Impii enim contrarium faciunt, se putant causam benedictionis, ac
sapientiae et iustitiae suae tribuunt cuncta. Ideo securi indulgent
voluptatibus, comessantur, superbiunt, sicut Sodomitae. Igitur tandem
poenas dant, Pii autem servantur.

Valet autem historia haec ad id quoque, ut videas, quomodo boni semper
exercentur suis malis: Ut scilicet hoc modo magis ac magis purgentur: et
quotidie meliores fiant. Electis enim omnia cooperantur in bonum, etiam
virga et crux: Mortificatur enim caro, confirmatur fides, augetur
Spiritus sancti donum.

Contra mali, etiam cum premuntur cruce, deteriores fiunt: Verum enim
proverbium Germanicum est: Post morbum raro homines meliores fieri1�:
Ad horam quidem poenitent et anguntur, sicut Aegyptius Pharao: Sed
postea 

[Seite 534]

relabuntur in priora vestigia, et peiores etiam fiunt. Haec impiorum
natura est. Sodomitae hoc flagello eruditi debebant resipiscere. Sed
deteriores fiunt, nec cessant, dum funditus deleantur.

Magna omnino haec humani animi perversitas est. In calamitatibus et
periculis nihil pavidius, nihil deiectius homine impio: Mundus videtur
eis nimis angustus, ac si possent, perrumperent aeneos montes. Cum autem
tempestas cessat, omni metu excusso redeunt ad ingenium.

Sicut narratur fabula de navita, qui correptus tempestate divo Nicolao,
Patrono credito navigantium, vota fecit: Si servaretur, argenteam
statuam ei positurum: Servatus autem, ne quidem ligneam posuit.

Verum igitur proverbium est: Post longinquas peregrinationes et diutinos
morbos homines reddi deteriores. Qui enim non vere sunt mortificati, hi
tantum extrinsecus humiliantur, sicut Comicus servulos pingit in faciem
bonos, et observantes dominorum: Sed si terga vertant domini, statim
redeuntes ad ingenium.

Meminerimus igitur Deum eo consilio mittere flagellum, ut humiliati
agamus poenitentiam, et emendemur: Qui autem redeunt ad vomitum, hi cum
Sodomitis gravius sibi malum accersent.

[14, 17] Egressus est autem Rex Sodomae in occursum eius, postquam
reversus est a caede Kedar Laomer et regum, qui cum eo erant, in vallem
planam, quae est vallis regis.

Hunc quoque regem Sodomorum vides humiliatum ad tempus: Procedit obviam
Abrahae, quem fortasse antea ne quidem aspicere est dignatus: nec
cogitabis solum obviam venisse: Comitatum secum traxit regium, et omnes
provoluti ad genua sancti Patriarchae videntur agnovisse divinam
victoriam.

Quod si Moses gratulantium voces, et faustas acclamationes scripsisset,
(agnoverunt enim et praedicarunt eum vere patriae patrem, et dignum
regio sceptro, qui tantas res tanta successione gesserat), diceres ex
Sodomitis, qui pessimi fuerant, esse factos sanctissimos: Sed quam diu
durant haec? Agit Abram annum circiter octuagesimum sextum. Anno
centesimo Isaac ei nascitur. Sodoma autem eversa iacet.

Fruuntur igitur iam gratia et misericordia Abrahae, et fiunt participes
alienae fidei et charitatis: Ac debebant hoc tum flagello, tum beneficio
admoneri, ut desisterent a peccatis, et sancte viverent: ac quidem
inicia se recte habent, occurrunt Abrahae, gratitudinem singulari
reverentia declarant: Sed post paucos annos ocio et pace dementati
redeunt ad ingenium, obliviscuntur calamitatis. Beneficii autem autorem
Abrahamum non amplius agnoscunt, sed tribuunt id suae industriae, quod
habitent Paradisum Dei et optimam partem mundi.

[Seite 535]

Securi igitur indulgent peccatis, et ingratitudine cumulant alia
peccata. Non solum homines sancti, sed ipse quoque Deus omnem apud eos
amittit gloriam.

Sicut igitur pii emendantur flagello Dei: Ita impii post calamitates
fiunt deteriores, et cogunt Deum ad extrema supplicia, ut penitus
subvertantur. Sic nostro tempore Graecia per Turcam vastata et eversa
est. Sic cum Germanis quoque fiet, virtute Ducum suorum non defendentur.

� secutus Chaldaeos dicit fuisse planitiem quandam, in qua Rex milites
et equos exercuit ad bellum: Item, in qua deambulare sit solitus.

Mihi verisimilius videtur, quod fuerit hoc certi loci nomen: Sicut nos
vocamus regiam vallem ad Salfeldum, quod valde profunda vallis sit, Item
Regium montem in Francis, quod insignis sit vitibus: Item Furstenfeld.

Vocata igitur est regia vallis, quod spaciosa esset: ad eam ex omnibus
vicinis locis concurrerunt, qui vel uxores, vel mancipia, vel res suas
amiserunt: Nec dubito fuisse extra regionem regis Sodomorum in vicinia
Hyerosolymae.

Nam Abraham a Damasco domum ad Hebron cum suis tendens reliquit Sodomam
ad sinistram: Forte volens Hierosolimam ire ad Melchisedec, summum
sacerdotem: acturus ibi gratias Deo, et nunciaturus de tanto Dei
beneficio, ac praeclara victoria divinitus donata.

Sed Melchisedec, postquam de victoria ex fama cognovit, ipse una cum
suis Abrahae distribuenti praedam occurrit. Ea pulcherrima ecclesiae
congregatio fuit ex omnibus gentibus. Itaque sacerdos et rex Melcisedec
insignem concionem habet, in qua primum Dei beneficium sic benedicentis
Abrahamum magnifice praedicat. Vult enim agnosci hoc insigne donum, et
Deo pro eo agi gratias. Deinde addit, ut in concionibus solet,
orationem, et benedicit Abrahae.

[14, 18] Et Melchisedec, Rex Salem, protulit panem et vinum: Et hic erat
Sacerdos Dei altissimi.

[Hebr. 7, 3] Hoc loco primum solet disputari, quis fuerit Melchisedec:
Cum in epistola ad Hebraeos capite septimo scriptum sit, fuisse sine
patre, sine matre, sine genealogia, sine inicio et fine: Atque ideo
typum esse sacerdotis nostri, Christi, qui est aeternus sacerdos.

Verum est, fit eius mentio hoc in loco valde abrupta: Simpliciter dicit
Moses, regem fuisse Salem, non commemorat genus, non tempus, quo
caeperit regnare, non qui successerint in regno: Haec recte transfert
epistola ad Hebraeos ad Christi regnum perpetuum.

Ex communi igitur sententia Hebraeorum concluditur hunc Melchisedec esse
filium Noah, Sem. Etsi autem in eo non tantum sit positum, rectene 

[Seite 536]

an secus sentiant: tamen libenter accedo ipsorum sententiae. Siquidem
supputatio temporum historica comprobat, non solum vixisse tempore Sem:
Sed etiam superstitem fuisse Abrahae, nec ita multum ante ingressum
Iacob in Aegiptum extinctum esse.

Videte igitur, qualem gubernatorem habuerit Abraham reliquias sanctas
primi mundi et diluvii. Itaque sine dubio saepius hoc triste irae Dei
exemplum suis proposuit Sem.

Horribile autem est cogitatu, quod mundus ita brevi tempore tantum
degeneravit: Sem enim, qui diluvium vidit, vidit paulo post, ab impiis
aedificari turrim Babel, et confundi linguas, quo alia gravior calamitas
ecclesiae haud potuit incidere, si spectes ministerium verbi. Degenerat
itaque totus Oriens a vero cultu. Abram cum Loth divinitus eripiuntur ex
idolatria: Postea oriuntur bella regum, Loth abducitur, Sodoma et tota
vicinia coelesti igni propter peccata evertuntur.

Ostendit autem hoc modo scriptura tecte, quanta tum fuerit malicia
mundi, et quam horribilis verbi contemptus. Deinde, quam fuerit eximia
pietas et virtus Abrahae, qui forti fide perrumpens omnia haec scandala
contemptum Sem amplectitur et honorat, tanquam solum Dei veri ministrum
seu sacerdotem.

Consolantur autem nos talia exempla recte considerata, Si enim haec
summis istis viris acciderunt, ut tam paucos invenirent discipulos, quid
mirum est, si hodie quoque tanta impiorum copia: Ecclesia autem sic rara
et exigua est?

Placet igitur mihi communis sententia, quod Melchisedec sit Sem: quia eo
tempore nullus, praesertim in rebus spiritualibus, fuit maior
Patriarcha. Publicus autem consensus ecclesiarum et populi ornavit eum
hoc nomine, et appellavit Melchisedec, quod sonat iustum regem, ab
officio, quod gessit.

Nam utrunque munus sustinuit, Regis et Sacerdotis: ac quanquam in
Repub⌊lica nihil immoderate fecit, sed iuste administravit omnia,
tamen iusticiae nomen propter ministerium ecclesiasticum ei contigit.
Docuit enim de remissione peccatorum per futurum semen mulieris.

Hanc doctrinam cum aut nesciret, aut vanam iudicaret mundus, ac
persequeretur, solus Sem appellatus est iustus rex. Hunc sanctum et
venerabilem senem Salemitae sibi elegerunt in regem.

In vicinia fuerunt reges Sodomae, Gomorrae et alii, qui opibus et
dignitate multum antecelluerunt, ac sine dubio hunc pauperem, sed iustum
regem contempserunt: Sed in sua ecclesia et apud suos Sem et
Melchisedech, hoc est, iustus rex.

Reliqui autem sunt Tyranni, idolorum servi, scandalorum authores et
iniusticiae reges, Ac apprehendit eos ira Dei, bella et gladius. Sem
autem est rex in Salem, hoc est, rex pacis.

[Seite 537]

Quia enim veram doctrinam de filio Dei plantat, conservat Ecclesias,
cultum et disciplinam, ideo venit super eum pax non solum mundi, sed
etiam Dei.

Haec est causa, quod amittit suum nomen, et consensu patrum ac [2. Petri
2, 5] piorum dicitur Melchisedec ab officio, et rex Salem a loco: Sicut
Petrus [2. Petri 2, 5] Patriarcham Noah vocat praeconem iusticiae, 2.
Petri 2., quod docuit, quomodo coram Deo iustificemur.

Statuemus igitur Sem fuisse istorum temporum Pontificem summum, quem
scriptura veris et pulcherrimis laudibus ornat, dum iusticiae nomen ei
tribuit.

⌊lonicenses 2., quod sit rex ἀνομίας et iusticiae
adversarius.

Sed nascitur hic alia quaestio de prolato pane et vino. Norunt Papistae
Melchisedec esse typum Christi. Quia autem dicitur hic obtulisse panem
et vinum, etiam hoc in similitudinem rapiunt, et dicunt esse typum
sacrificii missae, in qua, exemplo Melchisedec, species panis et vini,
revera autem corpus et sanguis Christi offertur in benedictionem
offerentis et aliorum.

�, profecto non contemnendus Theologus, hanc sententiam magno conatu
defendit.

Sed fallitur optimus vir, nec observat, quam similitudinis partem [Hebr.
7.] epistola ad Hebraeos maxime urgeat.

De pane et vino seu prolato, seu oblato author ad Hebraeos prorsus nihil
dicit.

ἀγενεαλόγητος.

In his igitur partibus similitudo consistit, ac maxime in vocabulo, quod
sit aeternus sacerdos, non mortalis, sicut Levitae: sed aeternus Dei
filius, in aeternum vivens, in aeternum regens suam ecclesiam, et
tanquam sacerdos docens, reconcilians, orans, non temporalis, non
commixtus cum peccatoribus: qui, etsi infirmitates carnis nostrae tulit
omnes: tamen non moritur ultra.

Hanc similitudinem author epistolae ad Hebraeos notat: de pane et vino,
tanquam de historica particula nihil est sollicitus.

[Seite 538]

Quorsum enim hoc sacrificium, etsi sacrificium esse permittamus? num cum
illo Christi conferes, quod aeternum est: et semel factum valet in
aeternum? Hic enim sacerdos semel intravit in sancta sanctorum, et
consummavit uno sacrificio omnes sanctos.

Papistarum autem sacrificium ab illo Levitico nihil differt, siquidem
quotidie repetitur, et ideo recte, ut epistola ad Hebraeos dicit,
imperfectum sacrificium existimatur.

[Ps. 110, 4] Haerendum igitur est in vocabulo Psalmi: ‘Tu es sacerdos
in aeternum’. Habuerunt sacrificia et sacerdotes suos Levitae, sed
temporales, ubi alius alii successit. Noster autem sacerdos et sine fine
est, et sine successore, imo etiam sine inicio: Est enim ab aeterno, et
vivit in aeternum, aeternum quoque sacrificium habet, quo redempti sumus
nos, qui vivimus ab initio mundi usque ad finem mundi.

Hoc vult considerari Epistola ad Hebraeos: et non panis et vini
oblationem, seu oblationem sanguinis et corporis Christi, quam Papistae
somniant.

Lyra valde succenset Iudaeis, quod exponunt verbum Hozi protulit, quasi
apposuerit mensam ad recreandos fessos et captivos, cum tamen textus
clare dicat, relictam ab hostibus praedam, ex qua satis fuit, unde
sustentarent se: contendit igitur intelligendum de oblatione.

Sed ego puto, Melchisedec protulisse panem et vinum, hoc est,
instruxisse solenne convivium: sicut solet recens advenientibus
hospitibus et amicis et ita egisse Deo gratias pro victoria Abrahae
concessa.

Nam sicut ex Mose patet, mos fuit, ut laeti in gratiarum actionibus
epularentur coram domino, Manebat sua pars sacrificii Levitis, reliquum,
quod erat, qui obtulerant, comedebant in solemni convivio.

Sic Melchisedec primo docet, et gratias agit Deo, deinde, ut publici
gaudii testimonium extaret, instruit convivium, hoc modo gratulatur
victoriam Abrahae, et invitat ad gratiarum actionem reliquam Ecclesiam.

Haec simplicissima sententia est, et convenit cum scriptura. Nam cum
loquitur de quotidiano et simplici cibo, sic fere dicit: ‘Et posuit
coram eo panem et aquam’. Hic autem de vino apposito dicit, ut
significet solemne epulum, sicut nos quoque festis diebus lautius
vivimus, quam cum facimus operas usitatas.

Quod si quis contendat oblatum panem et vinum a Melchisedec, non valde
repugnabo, modo hoc, quod res est, mihi concedat, Christum in coena non
obtulisse panem et vinum: sed distribuisse. Non enim textus dicit:
obtulit panem: Sed dedit discipulis. Nec quisquam sanus est tam
impudens, qui contendat iussos Apostolos sacrificare panem et vinum.

[Seite 539]

Papistae autem dum hoc affirmant, manifeste produnt animi morbum et
insignem stulticiam, sicut faber Theocriti et Vergilii testimonio
comprobat, faciendi verbo Christum hic usum pro sacrificare.

Sed indignae nugae hae sunt, quae refutentur. Quid enim ad missam, quod
Melchisedec panem et vinum profert? Qui inde sacrificium missae probare
conatur, quid mirum, si etiam purgatorium, primatum Petri et
indulgentias inde probet?

Allegoriam fortasse extruere inde aliquis posset, quod, sicut
Melchisedec panem et vinum profert: Ita Christus profert panem vitae et
vinum laeticiae, hoc est, Spiritum sanctum cum suis donis, sed huiusmodi
allegoriae nihil probant, et rectius docentur haec in propriis locis.
Periculosum enim est, sic transformare sententias, et tam longe a litera
discedere.

Consulo igitur simplicem et solidam sententiam amplectendam, quam ipsa
verborum natura et circumstantiae afferunt, quod, Melchisedec postquam
concionatus est, et Deo gratias egit pro tam insigni victoria,
instruxerunt tanquam in festo die laetum et splendidum convivium, ad
invitandum alios quoque ad gratiarum actionem.

Ab hac simplici sententia cum discedunt Papistae, et de suo sacrificio,
quod privatum et non publicum est, confirmando et extruendo cogitant,
etiam textum impudenter depravant. Inserunt enim hic causalem, quae
tamen in textu non est.

Sic enim legunt: Melchisedec, rex Salem, protulit panem et vinum, erat
enim sacerdos Dei altissimi, ut scilicet stet argumentum, quia fuit
sacerdos, igitur, cum panem et vinum protulit, sacrificavit.

Sed permittamus hoc eis, quid inde? quid hoc ad Christum, qui panem et
vinum non obtulit, sed distribuit discipulis, quid ad ecclesiam, quae
Christi exemplo panem et vinum non offert, sed distribuit credentibus.
Imo quid ad te, o sacrificule, num tu panem et vinum offeres? si haec
facis, quid magni facis? sin, ut somnias, offers corpus et sanguinem
Christi, quid hoc ad Melchisedeci sacrificium? An non aperies tandem
oculos, et veritatem disces? Num tu offers corpus et sanguinem Christi?
nam hoc ipse Christus fecit.

Est autem hoc Christi sacrificium aeternum secundum sententiam hanc: Una
oblatione consummavit omnes, qui sanctificantur, Si igitur consummatum
est sacrificium, quod Christus semel obtulit, quid tibi relictum est?
consummationine tu aliquid addes? Si, quod speras, addis aliquid: non
iam consummatum est, sed imperfectum est Christi sacrificium, quod
scilicet opus habet tuo sacrificio.

Haec prophanatio, qua sacrificium Christi blasphematur, sola digna est,
propter quam nos saeparemus ab ecclesia Papae. Cur enim a Christi 

[Seite 540]

sacrificio discedamus, et hominis sacrificium, cuius nullum mandatum
usquam in verbo Dei extat, amplectamur?

[Luk. 22, 19] Christus dicit: ‘Haec facite in mei memoriam’, hoc
est, Accipite, edite et bibite panem et calicem hunc, et annunciate
mortem meam: non dicit, sacrificate panem et vinum: Unde igitur
probabunt sacrificium suum?

Sic de Melchisedec hoc loco est, protulisse panem et vinum. Seu, ut
vocabulum Hebraeum sonat, fecisse educi, seu eduxisse, sicut ex
promptuario solet, panem et vinum.

De sacrificio novi Testamenti prorsus nihil dicitur. Quod si Melchisedec
est typus Christi, non sequetur statim, Christum quoque debere panem et
[Ps. 110, 4] vinum proferre: Et abunde constat ex epistola ad Hebraeos
et ex Psal⌊mo 110. cur Christus dicatur sacerdos secundum ordinem
Melchisedec: non scilicet, quod panem et vinum offerat, sed quod sit
aeternus sacerdos, et benedicat.

Docet autem haec depravatio scripturae, quomodo omnibus saeculis nomine
Dei et scriptura Satan ad blasphemias sit abusus, et posteri paulatim
aberrarint a fide patrum.

Psalmus, ut dixi, meminit sacerdotii Melchisedec, et epistola ad
Hebraeos erudite eam totam disputationem pertexit. At Papa quid fecit?
Is, omissis istis, quae Spiritus sanctus praecipue voluit considerari,
eo solo occupatur, quod panis et vinum a Melchisedec oblatum sit, inde
extruit sacrificium missae, quae summa profanatio et abominatio est.

Retinet igitur nomen salvatoris nostri, retinet Sacramenta: sed amisso
spiritu his tantum ad blasphemias abutitur, et assumit nomen domini in
vanum. Ex Sacramentis facit humanum opus: Promissionibus de remissione
peccatorum addit conditionem dignitatis et satisfactionis: Ita omnia ad
abusum transfert.

Gratias igitur agamus Deo, quod ab his pestibus liberati sumus, et veram
religionis noticiam scripturaeque genuinum sensum habemus.

Quod de pane et vino prolato hic dicitur, scimus historicum esse. Sed
quod Melchisedec benedicit Abrahae, et Abraham ei decimas offert, id
vero caput esse scimus, quod Spiritus maxime voluit conspici ad
sacerdotium Christi significandum, quod et aeternum est, et solum in
benedicendo absolvitur, ut condonet peccata, et a morte liberet omnes,
qui credunt in ipsum. Hic merito habet nomen iusti regis, et vere est
rex Salem, seu pacis.

Sed hic quoque observandum est, quod Moses hic novo nomine appellat
Deum. Dicit enim Melchisedec fuisse sacerdotem Leel Elon, Dei altissimi:
Ac Psalmi saepius hac appellatione utuntur, quam puto factam a vocula
Al, quae supra vel sursum significat, ad differentiam cultuum notandam,
qui tum erant.

[Seite 541]

Nam Rex Sodomae, Gomorrae, Rephain, Babilonii et alii habuerunt suos
certos Deos et cultus. Mundus enim semper variis sectis plenus fuit: Sed
sancti Patres et posteri Eber coluerunt Deum Elon, hoc est altissimum,
qui supra omnes est unicus et aeternus Deus.

[Luk. 2, 14] Hinc Angeli quoque canunt: ‘Gloria in excelsis Deo’,
Satan cum suis Angelis damnatis volitat in aëre. Sed verus Deus
altiorem sedem habet, quam Satan non potest attingere.

Ad hunc modum voluerunt sancti patres hac appellatione varietatem Deorum
et cultuum excludere et damnare: Siquidem eum solum coluerunt, qui est
summus et altissimus.

[1: Kor. 8, 5 f.] Sic Paulus Corinthiorum octavo: ‘Multi dii sunt’,
hoc est, mundus varios habet cultus: ‘nobis autem unus Deus est’,
hoc est, nos in eo uno pendemus, qui pro nobis dedit filium suum, et per
spiritum suum sibi ecclesiam in terra colligit.

Sententia igitur huius loci haec est: Melchisedec fuit sacerdos,
Propheta, praedicator, qui permansit purus in cognitione illius Dei, qui
est verus et altissimus Deus. Includit enim haec appellatio
confutationem omnium aliorum Deorum et cultuum. Habuit mundus tum alios
quoque sacerdotes: Sed Melchisedec fuit primarius sacerdos summi Dei: Is
tum laetus de victoria Abrahae divinitus concessa celebravit solenne
convivium.

[14, 19] Et benedixit ei, et dixit: Benedictus Abram Deo excelso,
possessori coeli et terrae.

Hic iterum excludit Abrahae cultum et professionem ab omnium gentium [1.
Mose 12, 3] cultibus, et confirmatur, quod supra in 12. dictum est, quod
non solum sit Abraham benedictus, sed etiam aliis in benedictionem. Per
ipsum enim salvati erant et benedicti adversarii, qui in maledictione et
sub ira Dei erant, ac meritas peccatorum suorum poenas dura captivitate
luebant.

Pertinent igitur haec ad consolandum Abrahamum, ac in fide et patientia
confirmandum. Dederat Abram Deo gloriam inter gentes, professus veram
doctrinam publice: Igitur Deus eum vicissim glorificat in conspectu
gentium tam praeclara victoria: ac accedit nunc praeco, sanctus
Patriarcha, qui non ita nude, ut a Mose recitatur, hanc contionem
absolvit: Sed addidit sine dubio argumenta dialectica et ornamenta
Rhetorica omnia.

Quid, dixit, sunt vestri Dii, quos coluistis hactenus? Meus Deus est
solus excelsus Deus, ille hanc victoriam suo fideli servo donavit, et
miraculum hoc, quod vidistis, fecit.

Nonne enim miraculum est hunc unum, tam paucis instructum sociis, tot et
tam potentes reges: eosque maximis victoriis formidabiles fudisse, ac in
fugam vertisse? Abiicite igitur turpia idola, quae vos dederunt
diripiendos 

[Seite 542]

[Ps. 136, 4] hostibus vestris, et hunc nostrum Deum amplectimini, ‘qui
solus mirabilia facit’.

Hanc contionem non absolvit Melchisedec in una hora, et quanquam in una
hora absolvisse eam existimes: tamen permanavit postea ad vicinas gentes
et varia loca: Estque ad hunc modum per hoc mirabile opus vera ecclesia
pulcherrime inter maximas difficultates confirmata.

Fuerat antea Abram contemptus, et ecclesia eius in oculis gentium
despectissima. Ideo enim tocies migrare, et novas cogitur sedes
quaerere: Sed nunc tam illustri victoria excitati omnes magno numero
accurrunt, et videre gestiunt inquilinum hunc, quem sic adiuvit Deus in
excelsis.

Epistola ad Hebraeos copiose hunc locum tractat, quod Abrahae
benedixerit Melchisedec, nobis autem observanda Phrasis est, quod vocat
benedictum Deo excelso.

Coram mundo, sicut historia ostendit, Abraham abiectus et vilis fuit, ac
sine dubio maledixerunt ei multi. Sed Deo excelso fuit benedictus, qui
fuit haeres benedictionis, quam semen mulieris allaturum erat. Haec
benedictio non temporalis, sed propria Dei fuit aeterna.

[Ps. 144, 12 –15] Mundus admiratur corporalia, sicut in Psalmo 144.:
‘Quorum filii sicut novellae plantationes, Filiae eorum compositae et
circumornatae ut palatia, promptuaria eorum plena, oves eorum foetae,
boves eorum crassae, etc. Beatum dixerunt populum, cui haec sunt.’ De
tali benedictione Melchisedec hic non loquitur: Sed de aeterna et
spirituali, quae pertinet ad aeternam [Ps. 144, 15] vitam, de qua
praedictus Psalm⌊us dicit: ‘Beatus populus, cuius tu Deus es.’ In
hac benedictione acquiescit Abraham, temporalem autem permittit Deo.

Quod si temporalem solum spectasset, tam ei fuisset facile occupare in
hoc tumultu terram Chanaan, quam facile fuderat hos quatuor reges: Sed
in pacientia expectat hanc benedictionem, et se consolatur illa, quae
Dei propria est, et habet promissionem spiritualium et aeternorum
bonorum, nempe remissionis peccatorum per benedictum semen, et vitae
aeternae. Saeparatur igitur hac contione Melchisedeci Abraham ab omnibus
aliis patribus, et insignitur eius domus seu familia maxime insigni
nota, quod benedictio Dei ex eo certo sit expectanda, quod ecclesia
nusquam sit, nisi in domo Abrahae et apud eos, qui se cum Abraha
coniungunt.

Talem promissionem si haberet Papa, tum vere de ecclesiae nomine posset
gloriari. Ecclesia enim in domum Abrahae, ceu in editum et conspicuum
montem collocatur, ut videatur, ubi Deus habitare velit, unde sit
expectanda benedictio Dei et aeterna vita.

Ideo enim vocatur Abraham benedictus Deo excelso: Angeli, Principes
mundi, ministri verbi, Iudices etiam appellantur Dii: quia divinum 

[Seite 543]

munus sustinet: Sed Deus dicitur (Eleon) excelsus seu altissimus, quia
solus et unus est super omnia.

Melchisedec igitur toti mundo Abrahamum in hac concione proponit, quod
apud ipsum, et in ipsius sola domo et familia sit ecclesia, regnum
caelorum, salus, remissio peccatorum et benedictio divina.

Huic insigni praedicationi occasionem dedit miraculosa haec victoria.
Non igitur corpora tantum captivorum liberata sunt: Sed etiam infinitae
animae salvatae ab aeterna morte, postquam didicerunt et ex manifesto
miraculo, et ex tam luculenta contione verum Deum agnoscere, adeo non
sterilis, sed gloriosa et mirabiliter efficax haec victoria fuit, si
diligenter eam inspicias.

Iuvenis ego memini me eam legere, sed quia rudis eram Theologus, nec
contigerat Doctor idoneus, ceu aliquam Livii historiam, sine omni
admiratione eam legebam, non videbam Abrahamum sic nobis commendari,
quod apud eum inveniretur benedictio divina. hoc est, remissio
peccatorum et vita aeterna. Siquidem solus habet promissionem seminis,
et ideo benedictus Domini vocatur.

Porro ad copiosiorem expositionem nominis Dei pertinet, quod subiicit de
possessore coeli et terrae. Verbum (Kana) significat possidere. Hinc est
nomen Cain possessio. Significat autem Deum, qui coelum et terram,
tanquam substantiam suam et possessionem, tenet, ut hoc quoque modo
excludat omnes falsos deos: Imo etiam Angelos, Reges, sanctos Patres
etc.

Tribuit enim huic uni excelso, quod sit paterfamilias, qui coelum et
terram habitet, ac tanquam paterfamilias gubernet ac regat, quicquid
usquam est: Angelos, Diabolos, homines, Tyrannos, servos, sanctos,
profanos. Hi omnes sunt in familia Dei, et coguntur eum tanquam
patremfamilias agnoscere, et eius voluntatem sequi.

Talem Deum, inquit Melchisedec, habet Abraham, qui solus est verus Deus,
quod si quis hoc non credit, is respiciat recens hoc miraculum, quod cum
trecentis vernaculis et decem et octo confoederatis quatuor
potentissimos reges prostravit. Fatebitur nimirum in huius Dei manu esse
omnes Tyrannos, imo Angelos et Diabolos omnes.

Similis fere descriptio Dei est apud Danielem: Cum ad regem Balsazar
[Dan. 5, 23] dicit: ‘Deum, qui habet flatum tuum in manu sua et omnes
vias tuas, non glorificasti.’ Anhelitu et spiritu nemo ad momentum
carere potest, hunc possidet Deus, inquit Daniel, nos non possidemus.

Ad hunc modum commendat divinam maiestatem Melchisedec, quod solus et
summus sit Deus, qui in manu sua habeat et teneat potenter ac praesenter
omnia: Siquidem in manus Abrahae mendici et peregrini quatuor reges
tradiderit. Cur igitur ipsi vos decipitis? Adoratis lapides et ligna, 

[Seite 544]

opera manuum vestrarum? Cur non convertimini ad Deum Abrahae, qui se
visibiliter vobis ostendit, quod solus teneat et possideat coelum et
terram?

Laudat igitur Deum benedicentem, et simul erudit Ecclesiam, ac revocat
Gentes ab idolatria ad veram cognitionem Dei.

Nunc huic concioni subiicit gratiarum actionem, sicut fere solemus, ut
munus sacerdotale plane absolvat. Abrahamum enim in fide confirmat,
populum de vero Deo instruit et revocat ab idolatria, et Deo tam
misericordi pro Verbo et aliis donis agit gratias.

[14, 20a] Benedictus Deus excelsus, qui tradidit hostes tuos in manus
tuas.

Grammatici hic rixantur de siliquis verborum. Sed nos retineamus
simplicem et veram sententiam. Tribuit Melchisedec totum factum vero
opifici Deo, quasi dicat: Magna fecisti, o Abraam: Sed Deus per te illa
fecit: non tibi, sed Deo, possessori coeli et terrae, victoria haec
adscribenda est.

Libenter autem audivit Abram, gloriam huius facti a se transferri in
verum authorem. Satis ei fuit, quod esset benedictus Deo excelso, quod
domus eius esset destinata verae Ecclesiae sedes. Gloriam igitur gratus
reliquit Deo: Ipse pace in terra et bona voluntate hominum contentus
fuit

Revocat igitur nos quoque scriptura ad hanc humilitatem, ne efferamur
donis: Sed statuamus, ea non nostra, sed Dei esse, ut scilicet uno ore
omnes Deum laudemus, eique agamus gratias.

Vides admodum hanc esse brevem contionem, si verba numeres. Sed si quis
eam explicet uberius, et secundum Rhetorum praecepta evolvat, videbit
longissimam esse, et continere, quicquid de religione potest disputari.
Nam docet de vero Deo, confutat idolorum cultum, et hortatur ad
humilitatem et gratiarum actionem, Siquidem omnia, quae habemus, tantum
Dei munere et dono habemus.

[14, 20b] Et dedit ei decimas de omnibus.

Iudaei varie hunc locum exponunt, propterea quod verba sonant, ac si
Melchisedec dedisset decimas Abrahae: Sed primum clarum testimonium
[Hebr. 7, 2] est epistolae ad Hebraeos, quae non solum asserit Abrahamum
dedisse decimas: Sed etiam inde colligit Melchisedech sacerdotium longe
dignius esse Levitico: Sicut etiam ipsa benedictio testatur. Nam minor
non benedicit maiorem: sed maior minorem.

Quod autem additur, de omnibus dedisse decimas, id neutiquam ad praedam
est referendum: Quia textus paulo post clare docet, neque cordulam,
neque corrigiam voluisse Abrahamum accipere de praeda, cum offerretur a
regibus.

[Seite 545]

Igitur particula ‘de omnibus’ non ad praedam est referenda, quam
restituit Abraham suis possessoribus: Sed ad facultates Abrahae, de
quibus non nunc primum: Sed singulis annis decimam partem sacerdoti
Melchisedec dedit.

Nam etiam ante illam victoriam humiliter se Abraham gessit: et agnovit
Sem sacerdotem altissimi, eique decimas dedit: Sicut etiam Loth et alii
patres, qui eo tempore vixerunt: Hi omnes Melchisedecum honorarunt,
tanquam maximum natu, et qui ministerio suo umbram regni Christi in
terris futuri ostenderet.

[Hebr. 7.] Autor Epistolae ad Hebraeos argutissime et eruditissime
disputat de decimis ab Abraha datis: Ac certum Spiritus sancti
testimonium adest: Nemo enim vidisset ista, quae ipse vidit.

[Ps. 110, 4] Ex Psalmo primum id accipit, quod sit Christus sacerdos
secundum ordinem Melchisedec. Argute haec opponit: Igitur non secundum
ordinem Levi: Igitur non erit, ut Aaron, sacerdos temporalis, sed
aeternus: Nam Melchisedec sine patre, sine matre fuit, nec habens
inicium, nec finem.

Sequitur quoque Leviticum Sacerdotium prorsus cessaturum, et temporali
sacerdotio successurum spirituale: Haec omnia erudite cogitata sunt, et
refutari nulla ratione possunt.

Deinde de decimis disputat: Abraham est pater Levi: Si igitur Abraham
dat decimas Melchisedec: Quis negabit Melchisedec longe esse supra Levi?
Quis eius sacerdotium non fatebitur maius, dignius, praestantius esse
Aaronico? Christus autem est Sacerdos secundum ordinem Melchisedech.
Submittat igitur se Aaron, cedat cultus legalis tamquam umbra corpori,
etc.

Sic plenissimo spiritu concludit sacerdotium legale necessario cessare:
Siquidem promittitur sacerdos secundum ordinem Melchisedec: coram quo se
humiliavit Abraham, pater Levi, et ei dedit decimas, cum Levi adhuc
esset in lumbis eius. Sed cognoscat haec studiosus lector ex ipso
authore. Nos pergemus ad caetera.

[14, 21 –24] Et dixit Rex Sodom ad Abraham: Da mihi animas, et
substantiam ipsam tu tolle. Et respondit Abram regi Sodom: Levavi manum
meam ad Dominum, Deum excelsum, possessorem coeli et terrae, si a filo
usque ad corrigiam calciamenti et ex omnibus tuis aliquid accepero: Ne
scilicet dicas: ego ditavi Abram: Exceptis tantum his, quae comederunt
pueri, et portione virorum illorum, qui mecum ierunt, Aner, Escol et
Mamre. Isti accipiant suam partem.

Audivimus hactenus insignem concionem factam in conventu, in valle
Regia: non tantum ipsius regis Sodomorum, sed etiam regis Salem,
sacerdotis summi Dei, et haud dubie aliarum quoque vicinarum urbium et 

[Seite 546]

nationum, quae victoriam tam insignem Abrahae sunt gratulatae, et
gratias egerunt Deo pro tam excellenti dono.

Rex Sodomorum certe, velut conversus et eruditus hac contione regis
Salem et miraculosa victoria Abrahae, amicissime nunc cum Abraha
loquitur, quem ut mendicum et peregrinum, ac nihil in ea terra proprii
habentem antea contempserat: et non solum gratulatur ei victoriam tam
insignem: sed etiam praemium victoriae offert totam praedem, eo abunde
satiatus, si viva corpora dono accipiat.

Non autem putabimus exiguas fuisse opes: Nam isti quatuor reges longe
lateque populati omnia fuerant: Tantas opes cum summa voluntate offert
Abrahae et petit, sibi concedi animas, hoc est, uxores, sorores, filias,
cives, adolescentes, parvulos etc. Hoc enim significat (Nepesch)
Vocabulum autam (Racusch), quod nos substantiam vertimus, omne peculium
significat, et possessionem omnem praeter hominem. Igitur iumenta,
greges, vestes, aurum, argentum et quicquid praeterea est, hoc totum
permittit Abrahae, eo tanquam victor ut potiatur, sola corpora, seu
animas hominum sibi petit restitui.

Sicut autem Rex Sodom merito laudatur ob liberalitatem hanc, quod
agnoscit dignum talibus praemiis Abrahamum: Ita Abraham quoque, qui
periculo, laboribus et sumptibus suis hanc victoriam pararat, tanquam
singulare omnium virtutum exemplar toti mundo, praecipue autem toti
Ecclesiae proponitur, quod oblatam conditionem tam liberaliter repudiat,
et veteribus possessoribus omnia restituit, ne quidem filum, aut
corrigiam calcei ex omni praeda sibi relinquens.

An non vides in eo animum vacuum ambitione, cupiditate, avaritia
aliisque viciis, quibus etiam magni viri laborare solent? Quam
dissimilia sunt, quae Centauri nostri faciunt, per phas et nephas
rapientes ad se, quicquid possunt. Principes si vel unum Pagum adiiciant
suae ditioni, statim titulos et imagines suas illustrari et amplificari
postulant. Itaque ne guttam quidem huius generosi sanguinis habent,
gloriam, dignitatem, utilitatem etiam in omnibus, quae suscipiunt,
quaerunt.

Abraham autem simpliciter quaerit salutem proximi, non vult ditari, non
vult vel filum addi suis possessionibus.

Phrasis haec nobis ignota est, sed admodum est significanter dictum:
significat (Hut) filum. Est autem Synecdoche, ut si dicas, ferrum pro
gladio.

[Jos. 2, 18] Sic in Iosua legimus de filo coccini dependente ex
fenestra, non autem filum fuit, ut Germanice loquimur, ein fade, sed
materiatum pro materia sumitur, et significat filum, filamentum, seu
textile quiddam, ein rote schnur.

[Hohel. 4, 3] Sic in Canticis: ‘Labia tua sicut filum subtegminis’,
wie ein rotes schnuerlin. Ad hunc modum hoc in loco intelligas, ut sit
sententia, non 

[Seite 547]

solum non volo pecus, bovem, asinum, taceo animas hominum, seu captivos:
non solum non volo vestes, pallia, calceamenta tua, ne quidem ligulam
volo, qua constringimus vel calceos, vel vestes.

Fuit sine dubio usitata phrasis, sicut cum nos dicimus: Jch wolt mir nit
ein nestelstefft begeren.

[Mark. 1, 7] Itaque Iohannes de Christo dicit: ‘Non sum dignus solvere
corrigiam eius.’ Magnam significat humilitatem. In ministeriis
videmus, quod servi dominorum brachia, latera, pedes attingunt adiuturi
eos. Hoc, inquit Ioannes, mihi non sumo, indignus sum, qui corrigiam
calceamenti solvam.

Hae figurae admodum gratae et mirabiliter significantes sunt, si phrasin
huius populi recte intelligamus.

Sed inquies: Cur tam superbe agit Abraham, et liberalitatem vicini regis
sic illiberaliter respuit? Profecto sumptus belli reposcere iustum fuit.
Nec sine ingenti labore et periculo quoque magno haec ei constitit
victoria. Cur igitur, quod summo iure sibi ut victor vendicare potuit,
etiam donante iam rege abiicit?

Argumentum hoc insigne est, ut videas, quomodo intellexerit Abraham
promissiones divinas.

Iudaei adhuc in ea opinione sunt, quasi promissiones scripturae sanctae
pertineant ad hanc miseram et calamitosam in hac terra vitam. At
Abraham, qui quidem promissionem corporalem de terra Canaan habet in
manu sua, divinum ius possidendi res illas omnes (erat enim victor),
deinde etiam donationem regis ultro dimittit. Quia scit aliam maiorem et
diuturniorem possessionem, scilicet semen benedictum. In hac acquiescit,
reliqua permittit voluntati Domini, non ad se ea rapit data occasione:
sed expectat, dum ipse Dominus ea in manus det.

Videt enim, quae sint voluntates hominum. Promittit quidem rex Sodom in
vera humilitate, ne ingratus esset erga Abrahamum, omnium rerum
possessionem, exceptis captivis: sed quid futurum erat, si Abraham
oblatum munus accepisset? Dicerent nimirum Gentes, sua liberalitate et
magnificentia ditatum esse Abraham: hoc autem esset infinitas et
aeternas promissiones Abrahae factas poenitus obscurare et obruere.

Recte igitur recusat conditionem hanc, et ne filum quidem accipit, ut
liquidum sit omnibus, quicquid postea Abrahae contingit, contingere
tantum ex benedictione Domini, non ex hominum favore.

Quia igitur certus est Abraham de benignitate Domini, quod ipso
benedicente plus terrarum et opum sit habiturus, quam rex Sodom, ut
quisquam alius donare possit: Ideo donum hoc merito recusat.

Ne, inquit, facias mihi contumeliam hanc, ne hac me oneres infamia, quod
tu rex Sodom me ditaveris, quod, si absque te fuisset, Abraham nihil
haberet. Tolle praedam tuam, et vade. Mihi autem maneat integrum
gloriari in solo Deo, pio promittente, qui est possessor coeli et
terrae, tu tantum 

[Seite 548]

Sodomorum possessor es. Illum igitur datorem, benedictorem, salvatorem
amplectar, te cum tuis, ut hominem, qui ipse tuis indiges, dimittam etc.

Vides igitur in sancto Patriarcha Abraham accumulatas omnes virtutes:
servit in summa charitate iis, qui indigni erant ipsius beneficiis,
propter nepotem Loth. Consecutus victoriam non studet augere opes et
potentiam: sed habet animum vacuum ambitione, avaritia aliisque
cupiditatibus, et tantum haeret in promissione vitae aeternae, et in
possessore coeli et terrae.

Hoc caeci Iudaei considerare debebant in suo parente Abraham, quem hic
iactant, et inde aestimare regnum Messiae, in quo solo Abraham, relicta
terra Canaan et omnibus eius opibus, haeret, qui promissus est Abrahae:
non ut obtineret regnum Sodomae, aut terram Canaan, ac similis esset
aliorum regum: sed ut esset Deus altissimus, qui plus possit dare quam
rex Sodomorum, qui quidem potuisset ditare Abrahamum: sed non potuisset
contra peccatum et mortem salvare.

Quam igitur degeneravit impia posteritas a parente suo? Abraham in
aeternis et spiritualibus bonis acquiescit, et temporalia superbe
negligit: Illi praeter temporalia nihil vel expectant, vel requirunt, et
de spiritualibus tam non sunt solliciti, ut etiam praedicationem
Euangelii ideo persequantur et oderint, quia sit doctrina, quae non
opes, non potentiam: sed solum remissionem peccatorum doceat.

Describitur igitur nobis hoc in loco Abraham plenus fide et spe de
aeterna vita: Ideo hac temporali victoria utitur tanquam agro, aut alia
quapiam re, quae tantum ad exercitium corporis pertinet, et animum non
fatigat. Cor autem tenet suspensum in divina misericordia et promissione
[Ps. 62, 11] futuri seminis: secundum Psalmi sententiam: ‘cum
affluxerint diviciae, nolite cor apponere.’

Habet uxorem, servos, ancillas, sed omnia haec habet, tanquam non
habens, et est verus Monachus, contemnit enim vere voluptates, glorias,
divitias mundi, et toto animo occupatur expectatione promissionis de
Christo: Eam solam desiderat et expetit: reliqua longe infra hanc ponit,
et prae hoc excellenti dono fere negligit.

Recte igitur ponunt operam suam, et Ecclesiis utiliter consulunt, qui
has vel historias, vel Legendas proponunt populo. Quid enim sunt omnes
sancti, exceptis Prophetis, Apostolis, comparati ad Abrahamum, qui
versatus in rebus humanis, et administrans tum politiam, tum Oeconomiam:
tamen animo excelso, et haerente in divinis ac aeternis donis, eas
conculcat et negligit: non veritus Reges mundi, non aliorum hominum
iuditia: vult sibi hanc gloriam de Deo excelsissimo, possessore coeli et
terrae, esse integram et salvam?

[Seite 549]

Proximi autem curam sic habet, ut, cum ipse suum ius negligat: aliis
tamen id velit esse integrum et salvum: Non vult sic esse integer et
perfectus, ut aliis noceat. Ideo Anero, Escol et Mamre suam portionem
esse vult integram et salvam, nec eis suo exemplo praeiudicat.

Haec aequitas etiam insignis virtus est. Multos enim perverse videas
bonos, qui ad suum exemplum reliquos quoque volunt cogere. Ea insignis
iniquitas est, et nullo modo ferenda. Ostenditur autem in familia
Abrahae insignis tum pietas, tum obedientia.

Hi enim suo periculo socios pugnae se praebuerant, ac videntur ius
habuisse postulandae praedae, quam compararant ingenti labore: sed
Abraham praeter cibum et potum nihil eis de praeda donat, nec ideo pii
servi offenduntur aut murmurant: Sed Domini similes se probare volunt,
eiusque pietatem et commoditatem libenter sequuntur.

Haec exempla fontes sunt, ex quibus Leges, Iura, decretales debebant
formari. Dedit enim Deus huic saeculo virum absolutae virtutis, ad quem
nihil sunt illi a Gentibus celebrati Heroes, Aeneas, Achilles, Agamemnon
etc.

Hic enim vides exemplum inimitabile summae fidei erga Deum, iustitiae
autem et charitatis perfectae erga homines.

Nihil hic, ut in Pontificiis nugis, audis de Ieiunio, de certo ciborum
delectu, de radendo capite, de forma vestium singulari. Cum suis comedit
et bibit Abraham, quae offert tempus: fidem autem et dilectionem summo
studio praestat.

Nec frustra illis temporibus hanc lucem accendit Deus. Hac enim
commoditate sine dubio multi ex Gentibus invitati sunt ad Deum Abrahae
amplectendum.

Quod si hoc tam insigni exemplo aliqui non sunt moti, his recte accidit,
quod in reprobum sensum sunt dati, ac puniet tandem ingratos Deus: sicut
de Sodomis historia sequens testabitur.

Meminerimus igitur huius tam eximii exempli, atque id nobis in omni vita
proponamus imitandum. Apostolorum et Prophetarum vocatio fuit
singularis. Christus autem et Ioannes baptista sunt extra comparationem.
Sed hi breve habuerunt curriculum. Abraham autem et longo tempore vixit,
et multas ac mirabiles res gessit. Ideo recte caput aliorum sanctorum
existimatur.

[Seite 550]

Caput XV.

[15, 1] Post haec facta fuit verbum DOMINI ad Abraham in visione dicens:
Ne timeas, Abram: Ego sum protectio tua, et merces tua copiosa valde.

Hoc principale caput est, et multa meditatione legendum. Sid distrahor
eum in modum negociis Ecclesiarum et aulae1�, ut non vacet mihi
diligentius incumbere meditationi, legemus igitur id saltem grammatice.

Audivimus hactenus gloriosam victoriam Abrahae, ac admirabile opus Dei,
quo se revelavit illi seculo, ut hoc modo omnes invitarentur ad
amplectendum Deum Abrahae, qui solus altissimus et omnipotens est.

Nunc sequuntur et tentationes et consolationes: eas sic cum historia
victoriae coniungit Moses, ut parum de ordine historiae videatur
cogitasse: sicut alioqui solet: lector non admodum peritus saepe iudicat
male cohaerere conciones et narrationes Prophetarum. Sed periti rerum
spiritualium nullum ordinem norunt veriorem et communiorem esse, quam
quod semper consolationes sequuntur nova pericula et novi motus.

Sic post praeclaram hanc Abrahae victoriam, qua sine dubio fides Abrahae
egregie confirmata, et cor eius eximie erectum est, praesertim cum
accideret tam gravis concio Pontificis Sem: sequitur nova alia tentatio,
quae tamen qualis fuerit, non satis ex historia potest colligi.

Hoc tamen certum et infallibile est: postquam Deus his verbis Abrahamum
alloquitur, et iubet, ne timeat, non ociosa haec esse verba: sed
Abrahamum laetum et victoriosum paulo ante nunc circumventum novis
periculis, curis et terroribus.

Nisi enim vel desperavit pene de defensione vel protectione, vel de
remuneratione dubitavit, quid opus fuit illa cohortatione, ne timeat, et
illa promissione copiosae mercedis?

Sequimur igitur hic generalem illam regulam, quam proponit Psalmus 30.
[Ps. 30, 7 –10] tanquam commune exemplum omnium sanctorum: ‘Ego,
inquit David, dixi in abundantia mea, non movebor in aeternum. Domine,
secundum voluntatem tuam praestitisti virtutem monti meo. Avertisti
faciem a me, et factus sum conturbatus. Ad te, Domine, clamabo, et Deum
meum deprecabor. Quae enim utilitas in sanguine meo, si descendo in
corruptionem? Pulvis non confitebitur tibi, nec annunciabit veritatem
tuam’ etc.

[Seite 551]

Haec est generalis forma exercendi sanctos et pios homines. Ideo [Ps. 4,
4] Psalmus quartus dicit Deum esse admirabilem in gubernandis sanctis
suis Abraham confirmatus iam miraculosa victoria in tanta laetitia
spiritus et effusa securitate de Dei bonitate est, ut dicat in corde
suo: ‘Non movebor in aeternum’. Statim autem invertuntur omnia:
‘Avertisti, Domine, faciem tuam, inquit David, et factus sum
conturbatus’.

Cur aut quomodo haec ita gubernat Deus? Cur non solidum hoc facit
sanctis suis et perpetuum gaudium? Nescio: Nisi quod regulam hanc video,
et exemplum commune in omnibus sanctis, etiam in ipso capite, Christo,
qui exultat aliquando in spiritu, et laetus Deo agit gratias in spiritu
sancto. Postea iterum conturbatur spiritu, orat pro defensione, salvari
[Ps. 8, 6; Ps. 22, 2] se petit, queritur se derelictum in extremis,
sicut videre est in Psalmo 8. 22

Discendum igitur hoc exemplum et forma haec sanctorum est, imo ratio
haec, qua Deus suos sanctos gubernat.

Exultaverat Abraham in tam insigni victoria, fecerat ei Deus insigne
nomen inter omnes vicinas gentes: Potuit igitur ei periculum imminere a
vana gloria. Nihil enim minus natura haec potest ferre, quam suas
glorias et beneficia Dei. Avertit igitur Deus paululum faciem, et
relinquit hominem sibi: Ibi oritur statim angustia et labor.

[2, Kor. 1, 8 f] Sic Paulus 2. Corinth⌊iorum 1.: ‘responsum mortis
in nobis habuimus factum autem hoc est, ne fiduciam haberemus in nobis
ipsis: sed in Deo, qui mortuos excitat’.

Odit enim Deus confidentiam, quam habemus de nobis ipsis. Ea autem
naturale vicium est, quod omnes sanctos, ac praesertim summos vexat, ut
peccent contra primam tabulam.

Nam concupiscentia satis mortificata in eis est, quod attinet ad
secundam tabulam, non furta, non adulteria, non caedes eos sollicitant:
Ut iuvenes, quorum caro adhuc robusta est et integra. Sed alia graviora
et difficiliora pericula eos exercent, illa scilicet sublimia peccata
contra primam tabulam, fiducia propriarum virium, arrogantia, opinio
iustitiae et sapientiae. Cum his monstris depugnandum assiduo sanctis
est.

In hac arena Abram, Moses, Aaron, David sudant, ut praesumptionem et
superbiam doment et vincant.

In simili tentatione igitur, ut verba satis probant, Abraham videtur
fuisse: videns igitur Deus eum periclitari, ne in praesumptionem
incideret, avertit faciem, et hoc modo medetur tentationi.

Hoc enim nobis omnibus vicium est, quod, cum Deus insignia dona dat,
vetus Adam se effert, et superbit. Videt enim alios similibus donis
carere. Ne autem hoc peccatum evertat sanctos, dat Deus Paulo Angelum
[2. Kor. 12, 7] Satanae, qui eum colaphiset, ne extollatur revelatione

Recte igitur illud de Episcopo quodam celebratur, qui cum necessitate
cogeretur ad ministerium docendi, flexis genibus recusabat munus id,
aut, si 

[Seite 552]

Deus omnino id vellet suscipi a se, postulabat ab ambitione et studio
vanae gloriae liberari.

Si enim Paulus, summus Apostolus, ab hac peste non liber est: Imo, si
non nisi hoc medio, ut crucifigatur et colaphisetur a satana, liberari
ab hoc morbo potest, quid nos non metuemus, qui longe infra eum sumus
positi?

Natura enim aliud non possumus, quam ut superbiamus in donis Dei: sicut
e contra, cum eripiuntur nobis dona Dei, desperamus.

Neque hic opus est historias longius accersere: vide nostra tempora.
Munzerum, Anabaptistas, Sacramentarios, Zuinglium et Oecolampadium quid
excitavit, nisi horribilis haec praesumptio et ambitio? Si quis quatuor
graeca vocabula scribere, unum Psalmum explicare potest, scientia
tanquam fermento inflatur, ut in nubibus sibi videatur incedere longe
supra alios homines.

Hanc pestem satis mature didici videre, monitus tot sacrarum literarum
historiis. Igitur initio Euangelii, cum Deus in hanc, ut sic vocem,
factionem praeter meam voluntatem per mirabiles occasiones me
involveret, rogavi Deum ardentibus votis, ab hoc malo me ut liberaret,
et exaudivit preces meas: nam ab hac tentatione me servavit liberum:
quanquam non sic liberum, ut eam non sentirem: negotiis, curis,
periculis, laboribus sic me exercuit, ut ambitio omnis facile
excluderetur animo meo.

Hoc modo nisi Deus nos liberet, indomitum hoc monstrum omnes expugnat.
Iuventus, deinde virilis aetas sentit sua mala, exercetur enim caro
libidine: Animus avaritia, ira, odio et similibus affectibus, qui varie
turbant mentes: sed haec certamina sunt secundae tabulae, et paulatim
extinguuntur.

Cum igitur depugnatum videtur, haec nova et acrior pugna de prima tabula
nos excipit, ut dimicemus contra praesumptionem, gloriam et fiduciam,
quam ipsi de nobis propter dona nostra habemus.

Hanc pestem ut evadat Paulus, sentit stimulum Satanae in carne sua: [2.
Kor. 12, 7] ‘Ne extollar, inquit, magnitudine revelationum, datus est
mihi stimulus carnis, nempe Angelus Satanae, qui me colaphiset’.

Quis autem est, qui, cum Paulum inspiciat, cogitare possit, quod talem
patiatur tentationem? quis non iam olim eam ab ipso credat superatam et
prostratam?

[Röm. 7, 23] Atqui in Romanis maius periculum ostendit, quaeritur enim
se captivari a peccato, seu lege peccati. Haec cum in tanto Apostolo
videas, num periculo te carere posse senties? Sic Abraham quoque adhuc
in carne fuit. Ornatus igitur tam insigni victoria, quid mirum, si
elatus est animo, si successu inflatus est. Ne autem extolleretur
nimium, immisit ei Dominus aliquam fortem et gravem tentationem, qua
frangeretur spiritus eius et humiliaretur.

[Seite 553]

Etsi igitur, qualis ea fuerit, nesciamus, tamen credibile est passum eum
id Psalmi, quod supra allegavimus: Post partam victoriam laetus spiritu
cecinit alta voce: Te Deum laudamus, dixit: ‘non movebor in
aeternum’: Sed avertente Domino faciem venit tristitia, quae ita
implevit et fatigavit animum eius, ut victoriae tam praeclarae prorsus
oblivisceretur: et videretur sibi prorsus derelictus a Deo et abiectus.

Huiusmodi historiae diligenter sunt notandae, ut possimus consolari eos,
qui sunt in tristitia. Immittitur enim tentatio, ne extollamur donis,
quae habemus. Etsi autem grave est, sentire tantam animi perturbationem:
tamen eo nos erigere, et quasi levare damna illa debemus, quod scimus
remissionem peccatorum illaesam et immutabilem esse. In hanc intueamur.
Hoc donum aliis praeferamus, imo prae hoc dono alia omnia, quantumvis
magna et splendida sint, contemnamus, sic fiet, ut animus paululum
respiret.

Dat quidem Deus suis magna dona, sicut Abrahae hic dedit praeclaram
victoriam, sed tamen nondum effundit, nec dat se totum: et quanquam tu
maiora habeas, quam vel Abraham, vel Moses: tamen ipsum Dominum nondum
habes. Reservat, ac quasi subtrahit seipsum nobis, ut scilicet, cum
sumus extra tentationem, et serena ac tranquilla omnia sunt: nos tamen
eum timeamus, et non dicamus cum securis: ‘non movebor’. Hanc
cancionem enim si canimus, statim sequitur: ‘Avertisti faciem tuam, et
conturbatus sum’.

Itaque qui extra paroxysmum sibi videntur invicti: hi arrepti tentatione
immodice pavent.

Fiunt autem haec non ideo, quasi Deus mutaverit animum, quasi averterit
gratiam, et remissionem peccatorum neget. Voluntas eius firma et
immutabilis manet, quod per filium, ad cuius regnum nos vocavit, nos
velit salvare. Sed sensus huius misericordiae ad tempus subtrahitur.

Itaque qui in monasteriis hanc tentationem gustaverunt, appellarunt eam
spiritum blasphemiae, alii suspensionem gratiae, mitiore et magis
proprio vocabulo. Ac legi quidem haec in ipsorum disputationibus
iuvenis: sed non intellexi, priusquam scripturam sanctam coepi legere.

Neque autem exigua haec est consolatio. Scire, quod gratia non est
sublata: sed vere est constans et immutabilis, quanquam sensus et
experientia gratiae ad tempus tollitur, et irruit horror et pavor,
deiiciens ac turbans animum, ut homo vertatur ad impatientiam, et
intolerabilem sibi statuat iram Dei esse, ac simpliciter ex Deo diabolum
faciat.

[Matth. 26, 41] Hanc tentationem Christus in horto sensit, ubi natura
cum spiritu luctabatur, ac spiritus quidem promptus, Caro autem infirma
erat, hoc est, terrebatur, pavebat, perturbabatur. Nemo enim vere
tristatur, nisi deserente Deo. Sicut e contra, Deo praesente, nemo
potest tristis esse. Tristitia igitur signum est, discessisse Deum a
nobis, et nos ad tempus deseruisse, [Hohel. 2, 9] sicut in Canticis
sponsa queritur sponsum absconditum post parietem et per 

[Seite 554]

[Ps. 107, 27] cancellos respicere. Tum fit, quod in Psal⌊mo 106.
scribitur: ‘turbati sunt, et moti sicut ebrius, et omnis sapientia
eorum devorata est’.

[Weish. 3, 7] Contra cum, ut in libro Sapientiae scribitur, Deus per
radios misericordiae lucet in corda nostra, tunc animi non possunt non
laetari, etsi, ut Stephanus, rapiantur ad supplicia, ad mortem.

Ad haec igitur exempla respicere admodum utile est, quod sancti fortes
in spiritu sancto fortiores sunt ipso Satana: Contra arrepti tentatione
sic pavent, ut etiam a sonante folio metuant. Admonemur enim
infirmitatis nostrae, ut, quantumvis magna habeamus dona: tamen non
extollamur: sed maneamus humiles, et timeamus Deum. Qui enim hoc non
faciunt, ab his avertit faciem, et sequitur perturbatio et confusio.

Haec praefari in hoc caput volui, in quo docemur de eo, quod quartus
[Ps. 4, 4] Psalmus dicit: ‘Scitote, quoniam mirificavit Deus sanctum
suum’, hoc est, varie exercet suos, ne fiant haeretici, ne praesumant
de donis et inflentur contra illos, qui ea non habent. Qui enim hoc
faciunt, ruinae sunt proximi.

Qui igitur in Doctores Ecclesiarum deliguntur, ut gubernent alios, hi
praecipue contra hanc tentationem orent, tanquam contra summum et
periculosissimum malum.

Alia enim peccata, ut sunt: ira, impatientia, ebrietas, naturaliter
secum pudorem adferunt ob turpitudinem. Qui enim talia admittunt,
peccasse se norunt, atque ideo erubescunt. Sed vana gloria et fiducia
propriae vel [Luk. 18, 9 –14] sapientiae, vel iustitiae tale peccatum
est, quod pro peccato non agnoscitur, homines pro eo agunt gratias Deo,
sicut Pharisaeus in Euangelio, et laetantur tanquam ex singulari
spiritus sancti dono, est igitur malum prorsus insanabile et diabolicum.

Ab hoc malo praeservat Deus sanctum Abrahamum, siquidem tam clarum
victorem in talem tentationem coniicit, ut divina voce eum consolari
necesse sit. Etsi autem, ut dixi, qualis tentatio fuerit, non constat:
tamen circumstantiae arguunt, admodum fuisse gravem, quam animus Abrahae
prorsus deiectus est.

Fortasse, ut Abrahae verba ostendunt, de prole fuit sollicitus:
Promiserat Deus terram Canaan et aeternam benedictionem: sed cum Sara
sterilis esset, et spes prolis pene tota negaretur, cogitavit, quomodo
fit, quod Deus tam misericors erga te tibi non dat filium? forte
offendisti eum, et ipse mutavit animum etc.

An haec fuerit tentatio asserere non audeo. Generalem igitur regulam
sequor, quod Deus sanctos suos laetificatos iterum facit tristes, ne
efferantur et securi fiant, vivificatos deducit ad inferos, ut iterum
inde reducat. Quod si in specie et individuo tentationem praesentem non
attingimus, tamen de genere non erramus.

Verba admodum illustria sunt: ‘Ne timeas, Abram’, et arguunt fuisse
in sancto viro ingentem pavorem, et ipsissimam tentationem diffidentiae.


[Seite 555]

Cur enim alioqui illa adderet: ‘Ego sum protectio tua, et merces tua
copiosa valde’. Cogitavit igitur: Forte Deus alium elegit, cum
promissionem hanc praestabit, ac quis scit, an haec ipsa victoria sit
hoc totum, quod tibi promisit?

Caro enim, subtrahente Deo manum, mirabilem dialecticam et rhetoricam
sibi fingit. His quasi arietibus, quibus cor Abrahae concutitur, opponit
Dominus tria magnifica verba. ‘Noli timere. Ego sum protectio tua, et
merces tua magna nimis’. Quasi dicat: quem timebis, si ego te protego?
Quid postulabis tibi addi, si ego sum merces tua? An non maius praemium
habes, quam sit vel terra Canaan, vel totus orbis terrarum. Est admodum
insignis consolatio, et arguit insignem quoque tentationem et pavorem,
quem sensit Abraham.

Quod textus dicit, ‘in visione’ Dominum locutum cum Abraha, eam
phrasim in Mose nondum habuimus. In capite Duodecimo simpliciter
scribitur Dominum dixisse ad Abram. Postea scribitur Dominum apparuisse
Abrahae. Hic quoque scribitur locutum cum Abraha Dominum: Sed additur
novus modus Bammahasae.

⌊ri 12., [4. Mose 12, 6 –8] ubi sic dicit Dominus: ‘si fuerit
vobiscum Propheta Domini, cognoscar ab eo in visione, atque in somno
loquar cum eo: Non autem est talis servus meus Moses, qui in universa
mea domo est fidelis. Nam ore ad os ei loquar, et in visione: Non autem
in enigmatibus, aut similitudine videt Dominum’.

Visio seu apparitio in specie est, cum Deus apparet per imaginariam
visionem, non tanquam in somnis, sed vigilantibus. Sicut profecto
Abraham, cum haec ei loqueretur Dominus, non dormivit: Venit enim foras,
et iussus est coelum intueri, ac stellas numerare. Haec imaginaria Idaea
sine speculatione facta est, oculis apertis et vigilantibus.

Solent autem hae visiones esse figurae, quae interpretatione opus [Amos
7, 1] habent, sicut cum Amos videt formantem locustas, cum iam seges
herbescit, cap⌊ite 7. Locustae significant regem Babel, et Deus est
formator locustarum, qui infligit poenam hanc populo suo. Hoc vocat
Moses speciem, seu apparentiam.

Infra hunc gradum sunt somnia, de quibus scriptura saepe meminit, cum
scilicet homo dormit, neque utitur organis sensuum, et tamen offeruntur
animo, dormiente corpore ac quiescentibus organis sensuum, imagines
quaedam.

Sic Pharao et Nebucad Nezar dormientes vident futurorum eventuum
imagines.

[Seite 556]

Et apud Augustinum suavis historia extat de quodam medico, qui articulum
resurrectionis mortuorum et animae immortalitatem putabat esse dubiam:
Dormienti ei apparet pulcherrimus iuvenis, ac familiariter eum
alloquitur, et interrogarat, num noverit: Id cum dormiens ille negat, et
tamen fatetur, quod videat et audiat eum: quomodo, inquit adolescens, me
vides, cum oculi tui somno clausi sint? quomodo audis me, cum aures tuae
non sint apertae, sed dormias?

Disce igitur et crede esse alios oculos spirituales, quibus credentes in
Christum videant, cum per mortem isti corporis oculi clausi, vel potius
prorsus extincti sunt.

Haec imago Medico illi dormienti oblata est, et testatur scriptura saepe
Deum hoc modo revelasse piis futura.

Quaeritur autem hic, quae sint iuditia verorum somniorum: et cum
obiiciuntur visiones, quomodo sciri possit, ex Deone sint, an ex Satana.
Gentiles quoque viderunt varie ludi animos istis somniorum phantasmatis.
[Sir. 34, 6 f.] Ideo Cato monet, somnia ne cures, et Syrach 34.: ‘Ne
dederis in illis cor tuum: Multos enim errare fecerunt somnia, et falsi
sunt sperantes in illis.’

Qui autem superstitio et curiositas varie fatigant animos hominum, Satan
etiam eam ob causam saepe homines ludit: Diiudicatio igitur non semper
facilis est.

Hanc tamen Analogiam historiae sacrae scripturae ostendunt, quod per
divina somnia impressio fit in corda eiusmodi, ut non solum intellectus:
sed etiam voluntas praeter solitum commoveatur. Nebucad Nezari sic
percelluerat animum somnium, ut Magis mortem minaretur, si non, quale
somnium vidisset, exponerent: quiescere enim animus non potuit, nisi
somnium et eius interpretatio revelaretur denuo.

Sicut autem tum somnia, tum visiones etiam Satan obiicit, quibus fallit
incautos: Ita tertius revelationis gradus prorsus infallibilis est, cum
Deus Mosi ore ad os loquitur, et addit spiritum sanctum, qui verbum
infigat cordi, et confirmet animum.

Abraham cum audit promissionem de semine benedicto, quia simul
revelationem spiritus sancti accipit, non, ut Iudaei, eam tantum de
carnali semine et carnali benedictione intelligit: sed in animo nova lux
nascitur de remissione peccatorum, et reconciliatione cum Deo.

Hoc igitur revelationis genus, cum de ore ad os Deus loquitur, et
spiritus sui radiis animos illuminat, longe certius est somniis et
visionibus.

Quod autem hic dicitur in visione dominum locutum: sic intelligamus,
quod Abraham audivit Deum loquentem in visione, hoc est, non tantum
audivit verbum, sed verbum fuit adumbratum in quadam specie loquentis,
qualiscunque tandem ea fuit. Nam Moses id non ostendit.

[Seite 557]

[15, 2. 3] Et dixit Abram: Domine, DOMINE, quid dabis mihi, cum ego
incedam absque liberis, et filius dispensans domum meam sit ille
Damascenus ElieEser? Et dixit Abram. En, mihi non dedisti semen, et
ecce, filius domus meae haeres meus est.

Haec aliquomodo ostendunt, cum quali tentatione colluctatus sit Abram,
ut necesse fuerit consolari eum divina voce, quod et defensurus et
abunde benedicturus eum esset Dominus.

Nihil autem mirum, si in illa ipsa cogitatione de posteritate paulatim
lapsus est Abraham, ut cogitaret Deum sibi iratum, sed dixi supra, etsi
Moses tentationem in specie non explicat, tamen scriptura sancta, dum
exempla sanctorum proponit, vestigia quasi ostendit, ex quibus iudicari
tentationes possunt. Genus igitur habemus, quod coeperit Abraham
dubitare de protectione et beneficentia Dei: sed huic cogitationi quae
data fuerit occasio, clare non scribitur.

Videtur tamen Moses subindicare, quod Eliezer, gubernator domus Abrahae,
sit factus insolentior, et certo promiserit sibi illam universam
benedictionem Abrahae obventuram: siquidem sterile haberet coniugium.

Hoc primum in eo ostenditur, quod Abraham sic tristis et non sine gemitu
et singultu queritur de orbitate: Non enim haec verba risus aut
laetitiae: sed ingentis doloris et luctus sunt: ‘Incedo sine liberis:
Damascenus ille haeres meus erit’. Quid enim aliud in hac aetate et
cum sterili coniuge speraret? Dedisti victoriam praeclaram, benedixisti,
domui meae, inquit: sed non das haeredem, servus meus nunc in eam spem
erigitur, omnia haec me mortuo sibi cessura. In hac cogitatione animus
immodice perturbatus est.

Ac confirmat hanc sententiam responsum Domini dicentis: ‘Non ille erit
haeres tuus: sed qui egreditur ex utero tuo’.

Vere igitur tentatio Abrahae fuit, quod metuit, ne derivaretur promissio
a genere et semine suo in servum.

Haec tentatio non fuit levicula, praesertim cum servus illa spe
efferretur. Caro enim et mundus ambitione mire corruptus est, et captat
ingenti studio dignitates: sic Cain contempto fratre sibi arrogabat
regnum et sacerdotium, sic Ismael: sic Esau: Ac Sara indignata ob hanc
causam matrem cum filio eiicit e domo. Sic omnibus saeculis impii
rapuerunt Ecclesiae nomen et titulum, et eo se ipsos ornarunt.

Papistae, Anabaptistae, Sacramentarii, seditionum authores,
Monetarius1� et alii, cum nihil minus sint, volunt tamen Ecclesia
esse, et etiam sanguine titulum hunc sibi vendicant.

At veri sancti, qui vera sunt Ecclesia, gemunt et contristantur, cum
vident impios sibi ita secure arrogare benedictionem et promissiones:
sicut 

[Seite 558]

hodie cogimur videre et ferre glorias Papae, qui se Ecclesiae caput
iactat, cum certum sit, eum aliud agere nihil, quam ut mundum repleat
idolatria.

Sensit hanc tentationem David quoque, cum pulsus regno iubet, ut [2.Sam.
15, 25.26] Zadoc redeat in civitatem, et istuc secum arcam reportet:
‘si inveni gratiam in oculis Domini, restituet me, et faciet me eam
videre et habitaculum eius: Quod si mihi dixerit: Non placet: fiat, quod
bonum est in oculis eius’.

Habebat David clarissimas et certissimas promissiones de aeterno regno,
et tamen adeo fortis eum arripit tentatio, ut de eventu dubitet, an
iterum sit restituendus in regnum: Idque Deo permittit.

Sicut igitur Impii ingenti securitate promissiones ad se rapiunt: Ita
sancti humiliant se sub potentem Dei manum, et in timore ac reverentia
se subiiciunt Deo.

Igitur Abraham quoque, etsi verbo Dei de futura benedictione fuerat
confirmatus, tamen in dubitationem incidit: postquam et sterile suum
matrimonium, et servi spem et consilia intuetur.

Vides igitur hunc esse casum et cursum Ecclesiae et regnorum mundi, ut
de promissionibus inter se dimicent. Pontifex cum suis vult esse
Ecclesia Dei. Turca etiam vult esse Ecclesia Dei, et tamen neutri sunt.

Sic haeretici, qui authores sunt scandalorum, et doctrinam sanam [Phil.
3, 18. 19] evertunt, ‘qui sunt inimici crucis Christi’, ut Paulus
flens dicit, ‘quorum Deus venter est’ etc. hi certissimi sunt se
esse Ecclesiam, et ideo gloriantur sine fine contra veram Ecclesiam.

Ad hunc modum in specie videtur tentatio Abrahae fuisse arrogantia, et
contemptus vernaculi contra suum Dominum.

Etsi enim haberet manifestam promissionem de suo semine Abraham, sicut
testatur Caput 13. et 12. tamen, ut solent haeretici, eluserunt
promissiones illas, et fecerunt, ut haesitaret Abraham.

Sic enim dixerunt: Promissionem non esse intelligendam de naturali
semine, sed de adoptivo et domestico: siquidem vetulus nunc erat
Abraham: Sara autem sterilis, nec vel verbum, vel significationem
aliquam dederat deus ducendae alterius uxoris.

Promissiones igitur erant certae: sed accedebat diabolica dialectica,
quae divideret semen in naturale et adoptivum. Haec dialectica animum
sancti Patriarchae perturbat et affligit, ut humiliet et subiiciat se
Dei voluntati: sed non sine ingenti animi moerore et luctu. Iudicat enim
se deseri a Deo, et mutatam voluntatem Dei.

Ideo Dominus consolatur eum, ac iubet, ne timeat: ‘Ego ero protectio
tua’, inquit, defendam te a malis, et obruam benedictione, ac ex tuo
utero egredietur, qui sit heres tuus.

Haec sunt analoga cum caeteris scripturae exemplis. Itaque etsi in
specie erramus, tamen in genere sequimur analogiam scripturae.

[Seite 559]

Abraham igitur tristissimus est, et suis cogitationibus eo delabitur, ut
concludat se a Deo desertum. Nam quod magnae promissiones ei erant
factae, eas metuebat, ne in vernaculum transferrentur, qui fortasse et
in illa pugna strenuam operam navaverat, et abundabat liberis.

Hoc exemplo movetur sanctus vir, et cogitat: Cur Deus mihi non dat
liberos, cum det servo meo tam multos? Profecto ille mihi haeres erit
etc. Ad hunc modum effundit coram Deo quaerelam suam: et perturbatissimi
animi cogitationes.

[15, 4] Et ecce verbum DOMINI ad eum factum est dicens: Non erit ille
haeres tuus: sed qui egredietur de utero tuo, ille haeres tuus erit.

Pertinent haec ad confirmandum Abrahamum, ut sciat de ipsa persona, cui
obventura sit benedictio: Egredietur, inquit, haeres ille de sanguine et
carne tua. Non igitur intelligas benedictionem, sicut ipsi eam
interpretantur: Erit semen tuum naturale. Mihi igitur, non illis crede.

Habet autem locus hic occultam consolationem et utilem doctrinam: Impii,
ut diximus, hac ambitione laborant, ut ad se trahant, et sibi arrogent
promissiones. Itaque premunt veram Ecclesiam, et affligunt.

Hic nihil aliud est, quod faciamus, quam ut commendemus causam [4. Mose
16.] nostram Domino. Sicut Moses facit in illo gravi certamine contra
Core, Datan et Abyram, Num. 16.

Erant poenitus insanabiles et sic certi de sua causa, ut doceri nec
vellent, nec possent. Refert igitur Moses rem ad sententiam divinam, ac
precatur: Ne respiciat Dominus ad oblationem eorum, postea sequitur
Iuditium Domini confirmantis veram Ecclesiam.

Sic Monetarius, Anabaptistae et alii magno conatu se nobis opposuerunt,
lacerarunt immaniter famam nostram, et omni genere contumeliarum nos
onerarunt.

Nos memores huius regulae mansimus in verbo constantes, et subiecimus
nos et causam nostram Deo. Gloriam autem et triumphos libenter
concessimus adversariis. Nam de his sciebamus nobis non esse pugnandum.
Verbi autem curam, ut illud purum et syncerum retineremus, sciebamus
nobis divinitus commendatam. Hic dum noster labor et studium est,
adversarii paulatim unus post alium cadunt, veritas autem stat immota.

Sicut igitur Abraham divina voce confirmatur, ut de promissione, quam
depravabant domestici eius, certus esset: Ita semper solet Deus
laboranti Ecclesiae adesse, et eam confirmare.

Est autem hic Grammatica lis de vocabulo (Maesaek) eam ego relinquo
huius linguae peritis. Sive enim hic Eleeser fuerit Oeconomus, seu
pocillator 

[Seite 560]

Abrahae, nihil refert: hoc nobis satis est, quod hic agitur de praecipua
persona in domo Abrahae, arrogante sibi promissiones, quod et dignitate
et numero liberorum praestaret.

Sicut Cain sub Adam: Esau sub Isaac: Ruben sub Iacob: Iudas sub Christo
et inter Apostolos sibi arrogabat primum locum, et possessionem
promissionum.

Porro nomen Elieser est idem cum Lazaro, et significat auxilium Dei: Eo
fortasse quoque inflatus est vernaculus iste, ac visus est sibi tenere
nomen conveniens cum rebus, siquidem praecipua eius erat dignitas in
familia Abrahae, et quoque natus erat de celebri civitate Syriae. Visus
igitur sibi est esse quidam infans Hispaniae prae reliquis, et superior
ipso Abraha, qui neque tam superbum nomen, nec patriam tam nobilem, nec
etiam benedictionem coniugii tam copiosam habebat.

Utut igitur de vocabulo (Maesaek) sit, si Grammaticam non attigimus:
tamen Theologica attigimus melius, quam Rabini.

Est enim hic unus de coloribus veris, quibus sancti in scriptura
pinguntur, quod patiuntur seditiones et sectas etiam inter domesticos.
Vivunt enim inter impios, qui natura factiosi sunt, et se efferunt.
Igitur affligunt sanctos, qui se submittunt Deo, et ipsi causam suam
commendant: Qui [Luk. 1, 51] tandem venit, et humiles confirmat:
‘superbos autem dispergit mente cordis sui, et eiicit.’

[1. Joh. 2, 19] Sic Ioannes: ‘Ex nobis exierunt: at ex nobis non
fuerunt.’ Non enim relinquit Satan sanctis et Ecclesiae Dei pacem: una
secta vel deiecta, vel [Apg. 20, 29 f.] humiliata, nascitur alia: sicut
Paulus dicit, Actorum 20.: ‘Scio, quod egredientur post meum discessum
lupi graves contra vos, non parcentes gregi, et ex omnibus istis
excitabuntur viri loquentes perversa.’

Eadem passi sunt Adam, Abraham, Isaac, Iacob, Ipse Christus quoque, qui
suum Iudam habuit, in cuius locum successit Papa, qui hodie ecclesiam
perturbat et affligit varie. Commendemus igitur causam Deo, et invenient
suo tempore iustum iudicem: sicut Core, Datan et Abyram.

[15, 5] Et eduxit eum foras, et ait: Eia, intuere coelum, et numera
stellas, si poteris eas numerare: et dixit illi: sic erit semen tuum.

Quia Deus tam multus est in loquendo et confirmando Abraha, et etiam
signa addit, ideo non levis tentatio fuit, quae sanctum virum exercuit.
Non enim Deus est vaniloquus. Satis fuisse iudicamus, quod promissio ita
diserte exposita est de naturali filio Abrahae, qui nascatur ex ipsius
corpore, sed additur etiam signum: educitur Abraham, iubetur intueri
coelum et numerare stellas: ac promittitur ei innumerabilis posteritas.

Sicut igitur supra saepe dixi, has historias ideo excellere, quia Dei
vox in iis sonat: Ita hic ipse locus propter tam copiosum Dei cum Abraha
colloquium merito magni faciendus est. Non enim aliter cum Abraha
fabulatur 

[Seite 561]

Deus, ac amicus cum bene noto et cum amico. Sic scilicet solet Deus, et
haec est eius natura, ut, postquam bene afflixit suos, benevolentissimum
se exhibeat, ac totum se effundat.

Quod stellas iubetur intueri Abraham, argumentum est, nocte visionem
hanc apparuisse, gemente et plorante Abraha. Hoc enim sublimium
tentationum proprium est, ut occupent animos, cum sunt soli. Ideo in
scriptura sancta celebratur oratio nocturna et solitaria, cuius magistra
est tentatio.

Ita Abraham arreptus his tristibus cogitationibus non potuit dormire:
surrexit igitur et oravit, oranti autem ac ita tumultuanti secum apparet
Deus, et cum eo colloquitur familiariter, ita ut vigilans Abraham totus
extra se in illa visione rapiatur.

[Apg. 12, 7 ff.] Sicut Petrus, Actorum duodecimo, cum liberatur ab
Angelo ex carcere, initio non sentit, revera hoc agi, quod agebatur,
putabat se videre visionem aut somniare: sed paulo post ad se quasi
veniens vidit veram rem geri.

t tamen sentit tandem rem vere sic geri, nec ludi se somno. Nam visionum
talium proprium est, ut faciant homines extaticos: sicut Lucas de Petro
significat, Cum dicit: γενόμενος ἐν ἑαυτῷ, cum ad
se rediisset. Nam hactenus putaverat se visionem in somnis vidisse, non
senserat rem vere sic geri, ut liberaretur vinculis et carcere.

In nocte igitur facta visio haec est, et tamen non fuit somnium: sed res
vera: Audivit Abraham vocem Domini, prodiit ex cubiculo sub dium,
intuitus est coelum stellis splendescens, et tandem audivit promissionem
de innumerabili posteritate.

Porro supra dixi de differentia inter hanc promissionem et illam
superiorem, in qua promittitur posteritas arenis maris similis. Occulte
enim Moses ostendit, hic includi promissionem de semine spirituali et
coelesti. Cum supra tantum loquitur de posteritate corporali. Ideo hoc
in loco additur.

[6] Et credidit DOMINO, et reputatum ei hoc est ad iusticiam.

⌊nos tertio usque ad duodecimum. Ita autem eum tractat, ut ostendat
promissionem hanc de posteritate non esse intelligendam tantum de semine
legitimo corporali seu temporali: sed de spirituali et aeterna
haereditate.

Moses enim ostendit similitudinem non terrenarum, aut temporalium rerum:
sed coelestium. Ideo promissio quoque coelestis est non de filiis [Röm.
9, 8] carnis, sed spiritus, seu, ut Paulus eos appellat, ‘de filiis
promissionis’. Haec sententia ex Paulo clara est.

[Seite 562]

Quod autem Moses addit credidisse Abraham Deo, is primus locus
scripturae est, quem hactenus de fide habuimus. Nam alii, quos supra
commemoravit Moses, tantum requirunt fidem, non autem praedicant, aut
commendant fidem, sicut illa de semine mulieris, Mandatum de extruenda
Arca et comminatio de diluvio, Mandatum ad Abraham, ut exeat de terra
sua etc.

Hae tum promissiones, tum comminationes omnes sunt verba fidei, quae
requirunt fidem: Non autem commendant fidem, sicut praesens locus. Ideo
est unus de principalioribus tocius scripturae locis.

Et Paulus non solum exposuit eum diligentissime, sed etiam Ecclesiae
[Röm. 4, 23] magna cura commendat, cum hoc addit elogium: ‘Non
scripta propter ipsum [Röm. 15, 4] Abrahamum’, qui postea mortuus
est: ‘Sed propter nos, ut nos doceremur et confirmaremur.’

Hoc vero est apostolice tractare scripturas, et statuere illam
universalem sententiam, ipsis inferorum portis formidabilem et invisam,
quod omnes, qui credunt verbo Dei, sunt iusti.

Ne igitur optimum interpraetem meis disputationibus obscurem, brevius
hic ero. Vos Paulum legite, et legite attentissime, ac videbitis ex hoc
loco extruere eum praecipuum nostrae fidei articulum, mundo et Satanae
intolerabilem, quod sola fides iustificet: Fidem autem esse
promissionibus divinis assentiri, et statuere, quod verae sint.

Ex hoc fundamento author epistolae ad Hebraeos erudite omnium sanctorum
res gestas includit in fidem, et dicit, ex fide ab eis gesta esse [Hebr.
11, 6] omnia. ‘Sine fide enim impossibile est placere Deo’, et Deus
cum promittit aliquid, hoc exigit, ut id credamus, hoc est, ut verum
esse fide statuamus, nec dubitemus eventum responsurum promissioni.

Si interroges igitur an Abraham ante hoc tempus fuerit iustus.
Respondeo. Fuit iustus, quia credidit Deo. Hic autem diserte id Spiritus
sanctus testari voluit, quia promissio est de spirituali semine, ut
recta consequentia statuas, amplectentes hoc semen, seu credentes in
Christum esse iustos.

Fuit fides in Abraha eximia, cum iussus deserit patriam, et se exilio
committit: Sed non omnes iubemur idem facere: Ideo tum non addit:
‘Credidit Abraham Deo, et reputatum est ei ad iusticiam’. Hic autem
addit, cum de coelesti semine loquitur, ad ecclesiam omnium temporum
confirmandam: quod, qui cum Abraha huic promissioni credunt, vere sunt
iusti.

Hanc sententiam in hoc tanquam maxime proprio loco voluit Spiritus
sanctus diserte et clare proponere, quod iusticia nihil sit, nisi
credere promittenti Deo.

[Seite 563]

Hic magna disputatio oritur de lege et fide, an lex iustificet, an fides
legem tollat etc.

Hic Paulus erudite urget circumstantiam temporis, quod Moses in hoc
capite loquatur de iusticia et iusto Abraha seu iustificato ante legem,
ante opera legis, imo ante populum legis, et antequam nasceretur Moses
legislator. Igitur iusticiam non solum non esse ex lege: Sed esse ante
legem, nec legem aut legis opera quidquam ad eam facere.

Quid igitur, lexne ad iusticiam inutilis est? Ita prorsus. Fides autem
sola absque operibus iustificat? Ita prorsus: aut nega Mosen, qui ante
legem, ante opera legis dicit Abraham esse iustum, non quod immolarit
filium, qui nondum natus erat, non quod hoc aut illud opus fecerit, sed
quod promittenti Deo crediderit.

Hic nulla ad gratiam praeparatio, nulla fides formata operibus, nullus
habitus praecedens commemoratur. Hoc autem commemoratur, fuisse
Abrahamum tum in mediis peccatis, dubitationibus et pavoribus, in summa
animi perturbatione.

Quomodo igitur acquisivit iusticiam? Hoc solo modo, quod Deus loquitur,
et Abraham loquenti Deo credit. Accedit autem Spiritus sanctus, testis
fide dignus, et affirmat hoc ipsum credere seu hanc ipsam fidem esse
iusticiam, seu imputari ab ipso Deo pro iusticia, et haberi pro
iusticia.

Quia autem verba, quae Dominus loquitur, praecipue respiciunt semen
spirituale, Christum: evolvit Paulus mysterium hoc, et clare pronunciat
[Gal. 2, 16] iusticiam esse per fidem in Christum. In hac igitur
sententia acquiescamus nec ab ea dimoveri nos furoribus Satanae et
Pontificum sinamus.

Argumento autem est, quam Satan hanc sententiam oderit, quod non solum
hodie per Pontificias larvas sic eam hostiliter impugnat, et impudenter
blasphemat ac damnat. Sed Rabini Iudaeorum hic quoque suam stulticiam et
furorem suum, quem contra Christum habent, patefaciunt.

Sic enim hunc locum legunt: Credidit Abraham in Deo, et cogitavit ei in
iusticia, hoc est, Abraham credidit domino, et cogitavit Deum esse
iustum et daturum ei semen, quia sit iustus, hoc est, quia respiciat
merita et sanctitatem patris Abraham.

Digna profecto Rabinis et hostibus Christi cogitatio. Hoc enim modo tota
sententia invertitur, excluditur promissio et gratia, ac stabilitur
iusticia humana: Cum Paulus ex hoc ipso loco gravissime eam sententiam,
tanquam falsam et impiam, oppugnet.

De verbo (Haschab) non valde repugno, sive id pro reputare, sive
cogitare accipias, nam res eodem redit. Cum enim divina maiestas de me
cogitet, me esse iustum, mihi esse remissa peccata, me liberum esse a
morte aeterna, et ego cum gratiarum actione in fide hanc cogitationem
Dei de me 

[Seite 564]

apprehendo, vere sum iustus, non meis operibus, sed fide, qua apprehendo
cogitationem divinam.

Nam Dei cogitatio est infallibilis veritas. Igitur cum eam apprehendo
firma cogitatione, non vaga opinione et dubia, iustus sum.

Fides enim est firma et certa seu cogitatio, seu fiducia de Deo, quod
per Christum sit propitius, quod per Christum cogitet de nobis
cogitationes pacis, non afflictionis aut irae.

Relativa enim haec sunt, cogitatio Dei, seu promissio et fides, qua
promissionem Dei apprehendo.

Recte igitur Paulus verbum (Haschab) reddidit per verbum
λογίζεσθαι, quod etiam ad cogitationem alludit, sicut
reputandi verbum. Si enim tu Deo promittenti credis, Deus te reputat
iustum.

Neque hic vel Legis, vel circumcisionis, vel sacrificiorum fit mentio,
quod ea Deus dignari velit iusticia: Sola sua reputatio, sola illa
gratiae de nobis cogitatio haec facit.

Datur enim iusticia Abrahae non operanti, sed credenti: Neque autem
fidei, ut nostro operi, datur, sed propter cogitationem Dei, quam fides
apprehendit.

[Röm 4, 4. 5] Scitum igitur est, quod Paulus sic urget reputandi
verbum, ‘Operanti, inquit, non imputatur merces ex gratia, sed ex
debito: Non autem operanti, sed credenti in eum, qui impium iustificat,
imputatur fides eius ad iustitiam’. [Röm. 3, 20] Et paulo ante: ‘ex
operibus legis nemo iustificatur.’

At notum est, quae sint opera legis: Summae scilicet et pulcherrimae
virtutes. Hae igitur ad iusticiam nihilne faciunt.

Nihil, inquit Paulus, sed sola misericordia, repudiatis omnibus
virtutibus nostris, valet.

Etsi enim Deus exigit virtutes nostras, nec vult indulgere nos
cupiditatibus carnis, sed serio mandat, ut eas non frenemus tantum, sed
penitus mortificemus, tamen in iudicio Dei non possunt nobis prodesse.
Sunt enim pollutae et contaminatae concupiscentia. Nisi igitur Deus
avertat oculos a peccatis nostris, imo etiam a iusticia et virtutibus
nostris, et propter fidem, quae apprehendit filium, nos reputet iustos,
actum de nobis est. Misericordia sola, seu reputatio sola nos servat.

Fundata igitur hic est doctrina nostra, quod iustificemur coram Deo
tantum per misericordiam Dei reputantem.

⌊nis et Galat⌊is hausit, quibus iusticiam tribuit fidei, et non
operibus, seu legi: Sed negligentiam, oscitantiam, imo caecitatem
superiorum temporum vide, etiam Lyra1� cum interpretatione sua
depravat hunc locum.

[Seite 565]

Dicit enim fidem formatam charitate formaliter iustificare mentem.
Statuit igitur fidem nudam, quae non sit formata charitate, et eam
abiicit: hoc quid aliud est dicere, quam neglecta fide Deum respicere in
dilectionem et opera.

Sed haec quomodo cum Mose, quomodo cum Paulo conveniunt? Si enim fides
formatur charitate: igitur opera praecipuum illud sunt, quod respicit
Deus. Si autem opera, ergo nos ipsi. Charitas igitur, seu opera sunt
vivi colores. Fides est monogramma, res rudis et insuavis.

Hae insulsae cogitationes nascuntur ex alta ignorantia rerum sacrarum,
qua confunduntur lex et promissio, fides et opera, cum longissime inter
se sint distinguenda.

Promissio caput est doctrinae et principale, huic adiungitur fides, seu,
ut clarius dicam, hanc apprehendit fides. Apprehensio autem promissionis
certa vocatur fides, et iustificat, non, tanquam opus nostrum, sed
tanquam Dei opus. Promissio enim est donatio, est cogitatio divina, qua
Deus nobis aliquid offert: non est nostrum aliquod opus, cum nos Deo
facimus aut damus aliquid, sed accipimus aliquid a Deo, idque tantum per
ipsius misericordiam.

Qui igitur promittenti Deo credit, qui sentit eum esse veracem, et esse
praestiturum, quicquid promiserit, hic est iustus, seu reputatur iustus.

Postea est lex quoque. Deus enim non solum promittit, sed etiam iubet et
mandat. Ad legem autem pertinet, ut accommodes voluntatem tuam, et
iubenti Deo pareas, seu obtemperes.

An non autem dices hanc perversitatem insignem, statuere, quod promissio
et lex idem sit? Si autem distincta sunt, et sola fides promissionem
amplectitur: opera autem legi serviunt, quae insania est, fingere fidem
informem, et dicere, quod fides formata charitate iustificet? cur non
utrunque relinquis intra suos certos limites?

Profecto fides aliud nihil est, nec aliud potest, quam assentiri
promissioni. Si autem hic assensus reputatur pro iusticia, cur, insane
sophista, asseris dilectionem, spem et alias virtutes?

Scio has esse insignia Dei dona divinitus mandata, per spiritum sanctum
in nostris cordibus excitari et ali: Scio fidem sine his donis non
existere, sed nunc nobis quaestio est, quid cuiusque proprium sit.

Tenes manu varia semina, non autem quaero ego, quae cum quibus coniuncta
sint, sed quae cuiusque propria virtus.

Hic aperte dic, quid faciat sola fides, non cum quibus virtutibus
coniuncta sit. Sola autem fides apprehendit promissionem, credit
promittenti Deo, Deo porrigente aliquid admovet manum, et id accipit.
Hoc proprium solius fidei opus est. Charitas, spes, patientia habent
alias materias, circa quas versantur, habent alios limites, intra quos
consistunt. Non enim amplectuntur promissionem, sed mandata exequuntur.
Audiunt 

[Seite 566]

Deum mandantem et iubentem, non audiunt Deum promittentem, id fides
facit.

Scripturae autem testimonium hic clarum et indubitatum est, quod fidei
imputatur iusticia, hoc est, quod Deo credens Abraham reputatur a Deo
iustus: Hoc non pronunciat scriptura de operibus.

Sic ex fontibus haec erant iudicanda, non ex stultis sophistarum
opinionibus, qui cogitant sic: Ecce, non satis est, si credas, oportet
etiam, ut bene opereris quasi vero nos statuamus Deum tantum promittere,
non etiam legem dare, et imponere certa officia.

Sed cum Deus promittit, ibi ipse Deus nobiscum agit, nobis aliquid dat
et offert. Cum autem per legem iubet, requirit aliquid a nobis, et vult,
ut nos aliquid faciamus.

Retinenda igitur distinctio haec est, quod fides, quae agit cum Deo
promittente, et eius promissionem accipit, haec sola iustificat.

Charitas autem, quae agit cum Deo iubente et mandante, ea mandata
exequitur, et paret Deo. Sicut autem promissio et lex, sic fides et
charitas, sic finis fidei et charitatis est distinguendus, et pestilens
illa glosa explodenda de fide formata charitate, quae charitati tribuit
omnia, fidei adimit omnia.

Attendendum autem scripturae sanctae est, quae abunde testatur, quod
nemo possit satisfacere legi. Exigit lex, ut diligas Deum ex toto corde
[3. Mose 19, 18] tuo, et proximum sicut te ipsum. Sed quis, quaeso, est,
qui hoc faciat? Nam etiam sanctorum dilectio imperfecta est, et saepe
turbatur metu, saepe diffidentia, saepe impatientia in adversis. Ubi
igitur manet tum fides formata charitate? Si enim te Deus non habiturus
est pro iusto, nisi dilexeris eum ex toto corde, et praestiteris legem,
nunquam iustificaberis.

Disce igitur iusticiam tribuere non tuae dilectioni, non tuis operibus
et meritis. Haec enim semper contaminata, imperfecta et polluta sunt,
ideo requirunt confessionem indignitatis, et humiliationem cum
deprecatione veniae, sed soli misericordiae, soli promissioni de
Christo, quam fides accipit, et se ea in iudicio Dei contra conscientiam
tuetur ac defendit.

Haec est sana et vera doctrina. Contra, illa sophistica doctrina de fide
informi et formata est ex diabolo, et extinguit fidei doctrinam, nosque
involvit in Turcicos et Iudaicos errores. Abiiciamus igitur eam tanquam
pestem infernalem.

Scimus quidem, quod fides nunquam est sola, sed affert secum charitatem,
et alia multiplicia dona. Qui enim in Deum credit, et certus est, quod
faveat nobis. Siquidem et filium dedit, et cum filio spem aeternae
vitae, quomodo hic non amaret ex toto corde Deum? quomodo eum non
revereretur? quomodo non studeret declarare pro tantis beneficiis gratum
animum? quomodo non probaret Deo obedientiam in adversis perferendis?

[Seite 567]

Sic fides chorum pulcherrimarum virtutum secum ducit: neque unquam sola
est. Sed non ideo confundendae res, et, quod solius fidei est, aliis
virtutibus tribuendum.

Fides ceu mater est, ex qua soboles illa virtutum nascitur. Haec nisi
prima adsit, frustra quaeres illas. Haec nisi amplexa fuerit
promissiones de Christo, non Charitas, non aliae virtutes aderunt, etsi
earum quasi simulachra hypocritae pingant ad tempus.

Discernenda igitur est promissio a lege. Promissio requirit fidem, lex
opera. Promissio certa et firma est, ac certo fit: quia Deus eam facit.
Lex autem non fit, quia nos, qui eam facimus, sumus homines, hoc est,
infirmi peccatores.

Iusticia igitur nostra non stat in lege et operibus, quia legem non
possumus perfecte facere: Sed in promissione, quae firma et immutabilis
est. Itaque cum eam apprehendit fides, certo fit, et impletur ac
sequitur infallibili consequentia, quia sola fides promissionem
amplectitur, quod sola fides iustificat.

Lex et opera non iustificant: et tamen lex docenda, ac opera docenda ac
facienda sunt, ut intelligamus nostram miseriam, et tanto avidius
amplectamur gratiam.

Haec Theologia non, ut blasphemi Papistae clamant, nobiscum nata, aut a
nobis excogitata aut inventa est: tradit eam D. Paulus, et citat eius
testem Mosen, qui dicit Abrahamum credidisse Deo, et hoc ei reputatum ad
iusticiam, hoc est, reputatum Abrahamum iustum, miserente Deo, cum
crederet promissioni.

Porro omnis promissio Dei includit Chrïstum, si enim absque hoc
mediatore sit, Deus nihil nobiscum agit.

Differentia igitur fidei Abrahae et nostrae nulla alia est, nisi quod
Abraham credidit in Christum exhibendum, nos credimus in exhibitum iam,
et illa fide iustificamur omnes.

[15, 7] Et dixit ad eum: Ego Dominus, qui eduxi te de Ur Chaldeorum, ut
darem tibi terram istam, et possideres eam.

Latina Ecclesia habet paucos Commentarios in Mosen. Lyra praecipuus est,
ex eo nati sunt postea alii, Hugo Carrensis etc. Admonet autem hoc in
loco de Canone quodam ad sacram Scripturam intelligendam pernecessario,
quod multi loci scripturae habeant duplicem intellectum, Literalem unum
de terrenis, alterum de spiritualibus et aeternis donis, atque in eo
numero praesentem quoque locum ponit.

Ac in scholis Theologorum notissima regula est, scripturam
quadrupliciter intelligendam. Alium enim esse sensum historicum, seu
literae: Alium tropologicum, alium anagogicum, alium allegoricum. Ego
quidem facile patior unumquemque abundare suo sensu. Sed nostrum studium
in 

[Seite 568]

hoc praecipue ponendum est, si sacra dextre tractare volumus, ut
habeamus unum simplicem, germanum et certum sensum literalem.

Nam plures sensus scripturae tribuere non solum periculosum esse iudico,
et ad docendum inutile, sed etiam scripturae authoritatem elevat, cuius
unam eandemque sententiam perpetuo esse convenit.

Etsi igitur cum Lyra non pugno hoc in loco, tamen eum sequi nolo.
Exponit promissionem minus principalem de possessione terrae Canaan,
principalem autem de promissione spirituali et aeterna vita.

[Ps. 89, 27] Sic Psalmi sententiam: ‘Erit mihi in filium, et ego ei in
patrem’, minus principali sensu exponit de Salomone, filio Davidis.
Principaliter autem dicit intelligendum de Christo.

Adiuvari igitur discentium studia hoc Canone Lyra existimat, ut evolvere
se ex obscurioribus locis possint: Sed ego diversum iudico, et statuo in
Ecclesia hunc Canonem sequi neque tutum, nec utile esse.

Unus enim ubique certus et simplex historiae sensus captandus est, quem
si mutas, aut ab eo discedis, a scriptura te discessisse scias, atque
adeo incertam et dubiam sententiam sequi.

Quod igitur ad praesentem locum attinet, certum est, de utraque
possessione, et spirituali et corporali, loqui Mosen: Sed non, ut Lyra
putat, iisdem verbis, sed distinctis. Ita ut aliis verbis spiritualem,
aliis corporalem promissionem ostendat.

Sicut etiam supra in Capite duodecimo. Ibi contionatur Dominus de [1.
Mose 12, 3] possessione terra Chanaan. Tandem autem addit particulam:
‘In semine tuo benedicentur omnes familiae terrae’: In ea propriis
verbis promissionem spiritualem de Christo constituit.

Et gravis error est, si Lyra secundum suum Canonem verba in alium sensum
transformare, et minus principaliter de corporali Israel benedicendo
corporaliter exponere conetur.

Ad hunc modum hoc in loco principalis, unus et singularis sensus est,
loqui Dominum de promissione corporali terrae Chanaan, nec geminus
historiae seu literae sensus hic concedendus est.

Si quis allegoriam quaerat, et ex Ur Chaldaeorum faciat infernum,
peccatum et mortem, ex terra Chanaan autem vitam aeternam, eum
peregrinam sententiam et a verbis alienam sequi nemo dubitabit.

Etsi autem ad docendum non inepta est allegoria, tamen sententia infirma
est, et ad pugnam inutilis. Quis enim prohibeat tales multas sententias
fingere, sicut ex una cera multae possunt formae fingi?

Nobis autem cura debet esse certae et verae sententiae, ea alia non
potest esse, quam literae et textus, seu historiae. Sicut igitur paulo
ante de promissione spirituali et vera iusticia locutus est Moses, ita
nunc loquitur de terrae Canaan promissione: Neque allegoria hic opus
est, ut interpraeteris Ur peccatum, terram promissam immortalitatem, hoc
enim iam antea de 

[Seite 569]

Abraha dixit Moses, imputatum ei pro iusticia, quod Deo credidit, hoc
est, remissa ei per fidem peccata, et donatam vitam aeternam.

Haec ipsa litera per se ostendit, si eam dextre tractes, quod sit
Abraham haeres iusticiae et vitae aeternae per Christum. Iam quia
Abraham non solus est, sed habet promissionem posteritatis, posteritas
autem est, quae ex promissione est, hoc est, quae credit promissioni.
Paulus a semine carnali ad credentes ex gentibus promissionem transfert:
quia enim tota res in eo consistit, quod Abraham Deo credidit, et
reputatum est ei ad iusticiam, hoc est, quod credendo factus est iustus
et haeres aeterni regni, universalem hanc inde extruit, quod omnis, qui
promissioni credit sicut Abraham, sit haeres aeterni regni et iustus,
sive sit carnale Abrahae semen, sive non.

Hanc sententiam nisi ex literali et simplici sensu hausisset Paulus,
[Gal. 3, 9] nunquam eam vidisset. ‘Cum fideli Abraham, inquit in
Galatis, benedicentur [Gal. 3, 7] omnes, qui sunt eiusdem fidei’.
Item: ‘qui sunt fidei, sunt Abrahae filii’. [Gal. 3, 10] Contra:
‘qui sub lege sunt, sunt sub maledicto’ etc.

Unde ista disputat Paulus? Unde sumit ea? Ex hoc nimirum loco, quem nisi
Apostolico spiritu suscepisset explicandum, omnes nos tanquam inutile et
obsoletum dictum praeterivissemus.

Debetur igitur Paulo tanquam summo sacrae scripturae doctori praecipua
gloria, et nos merito eum sequimur, neque ulla ratione ab eius sententia
per mendaces Sophistas patiemur abduci.

Haec rudiorum causa dixi, qui cum incidunt in tales Doctorum locos,
gemmam se repperisse putant, cum tamen periculo non careant, et a vera
via abducant, hoc est, a litera et historico sensu, quae sola retinenda
et urgenda est.

[15, 8] Et dixit: Domine Deus, unde scire possum, quod possessurus sim
eam?

Mos est sacrae Scripturae addere promissionibus signa: Sic in Baptismo
et coena Domini non verbum solum promissionis, sed etiam signum, seu
opus, seu ceremonia est. Factus igitur familiarior Abraham Deo et
confirmatus audet petere signum, quod alioqui tentatio Dei esset et
peccatum.

Est enim tentatio coniuncta cum dubitatione. Itaque videtur virgo Maria
rectius fecisse, quae credit promissioni, nec extorquet signum: Sed
Angelus ultro ei signum offert de Elizabeta.

Sed aestimanda haec sunt non ex rationis iudicio persona inspicienda
est, ea est fidelis, et haeres aeternae iusticiae: igitur Deo placet,
quod signum cupit promissioni addit, quod si persona fuisset sine fide,
signum petere fuisset peccatum.

Sic Gedeon, Sic David petunt signa, et fortunantur eorum consilia.
Impius Achas etiam iussus a Domino signum non petit, sed persistit in
usitata incredulitate.

[Seite 570]

Sic iudicium vel a persona, vel, ut clarius dicam, ex ipso corde
sumendum [Röm. 14, 23] est. ‘Quicquid enim non est ex fide, peccatum
est’. Contra quicquid ex fide est, Deo placet.

David gerit bella, et fortunatur, alius infoeliciter pugnat. Manet enim
David in fide et vocatione, et occidens hostes servit Deo. Vocatio autem
non est unius formae: aut fit per signa, aut per verbum vocale, aut
etiam per internum motum spiritus.

David, Samson leones interficiunt, non iussi a quoquam, Sed impulsi
divino motu. Qui hunc motum non habet, et idem tentat, periculo
certissimo involvetur.

Sicut igitur haec singularia vocationis opera in exemplum trahenda non
sunt: Ita quoque hoc Abrahae exemplum non est omnibus sequendum. Non
ideo tu signum petere debes a Deo, quia Abraham signum petit. Abraham
describitur reputatione divina iustus et plenus spiritus sancti. Ideo
etiam cum signum petit non iussus, non peccat, sed placet Deo, et Deus
libens ei auscultat. Hoc tu, nisi habeas praelucentem solem Spiritus
sancti, nunquam facies, sed haerebis in voce et mandato Dei, id quovis
signo tibi certius esse debet.

Saepe autem monui, magna prudentia opus esse in iudicandis sanctorum
operibus. Saul cum insiliisset in eum Spiritus, dissecabat boves, ac
minabatur, idem passuras illorum oves, qui ipsum et Samuelem non essent
[1. Sam. 11.] secuturi ad bellum, 1. Sam. 11. Hunc heroicum motum et
spiritu sancto secutus est successus.

Monetarius in causa, ut sibi videbatur, non iniusta, postquam
concitasset agricolas ad arma, etiam spe victoriae plenus erat, sed
concidebat, et iure. Ex suo enim Spiritu, non ex Dei spiritu gerebat
ista, nec potuerunt eum sublevare exempla sanctorum in veteri
Testamento, quibus tamen nitebatur.

Nam sanctorum exempla maxima ex parte sunt miracula, ea in exemplum
trahenda non sunt.

Mihi non est mandatum, ut cum Petro ambulem in mari, sed ut diligam
proximum, ut paciens sim in cruce etc. Haec cum facio, non erro, et sum
quoque extra periculum.

Describitur igitur Abraham hoc in loco, quod sit amicus Dei, qui
familiariter cum Deo loquitur, et Deo tanquam amico grata sunt omnia,
quae facit. Nos cum favemus alicui, omnia sustinemus et toleramus, nec
[1. Kor. 13, 7] ulla re offendimur: Sicut Paulus dicit: ‘Charitas
omnia suffert’. At in homine inimico et adversario displicent omnia,
et ne quidem ad levissimum erratum connivemus: Idem hic accidit: Abraham
fiducia maxima, qua est iustus, procedit, et petit signum, non propter
se, ipse enim terram non erat possessurus, sed propter posteros, ne
fides eorum succumberet in horribilibus istis persecutionibus et
impedimentis, quae obventura erant.

[Seite 571]

Quae enim erat trepidatio, cum ex Aegypto essent educendi, et in ipsa
Aegypto sic premerentur miseri. In ipso quoque deserto quoties per
impatientiam murmurabant? Quid multa? ex tanta populi multitudine tantum
duo ingrediuntur in terram Canaan. In tot periculis et difficultatibus
nisi haec promissio et similes suos confirmassent, quomodo potuisset
eorum fides consistere? Necessaria igitur haec signi petitio et
ecclesiae utilis fuit.

[15, 9 –12] Respondit ei: Sume mihi vitulam triennem, et capram
triennem, atque arietem triennem, turturem quoque et pullum columbae.
Accepit igitur omnia ad se, et divisit ea per medium, posuitque
unumquodque membrum e regione comparis sui. Aves autem non divisit: Et
cum volatilia descendissent super illa cadavera, abegit ea Abram: Cumque
Sol occumberet, irruit sopor super Abraham:

Et ecce, horror tenebrosus et magnus irruit super eum.

Hoc est signum, quod Dominus dat Abrahae, ex quo discat posteritas eius,
promissionem de terra Chanaan esse certam, utcunque eam differat
Dominus. Moses sacrificii descriptionem satis copiosam ponit: Sine dubio
autem ab ipso Adam ad posteros hic mos sacrificandi translatus est, et
paulatim usurparunt eum gentes quoque, donec per legem confirmatus est
denuo.

Apparet autem Abrahamum toto die apparatu huius sacrificii et extruendis
aris fuisse occupatum, donec tandem sub noctem fessum sopor obruit. Quod
autem peculiariter Moses meminit de avibus coeli, et quid totum hoc
signum sibi velit, ipse textus explicat.

[15, 13 –16] Et dixit ad Abram. Certo scias, quod peregrinum futurum
sit semen tuum in terra non sua, et servient eis, et illi affligent eos
quadringentis annis. Verum gentem, cui servituri sunt, ego iudicabo, et
postea egredientur cum magna substantia: et tu vades ad patres tuos in
pace, sepelierisque in canicie bona. Generatione autem quarta
revertentur huc, quia nondum est completa iniquitas Aemorrei usque nunc.

Haec est signi interpraetatio. Mactata animalia sunt populus Israel,
varie vexatus et afflictus in Aegypto. Aves devoraturae carnes sunt
Pharao et Aegyptii. Abraham, qui pater huius populi est, depellit aves:
Promissio enim Abrahae facta non sinit populum hunc penitus opprimi,
etsi duriter prematur.

Sicut autem quatuor animalium genera mactantur, ita quadringentis annis
posteritas Abrae in Aegypto affligitur. Aves significant ultimam
aetatem, qua Israel avolavit ex servitute in libertatem et terram
promissam.

Si tempus consideres, durum est tam longa servitute premi. Sed hoc
consolationis plenissimum est, quod certa promittitur tandem liberatio.

Itaque Abraham hoc signum sine dubio posteris suis assiduis contionibus
inculcavit et commendavit, ne fracti calamitatibus cederent. Sed 

[Seite 572]

urgerent firma fide et inconcussa spe promissionem terrae Chanaan et
liberationem: Hortatus quoque est, ut, sicut ipse abegit aves, ne
polluerent sacrificium: Ita posteri quoque scandalis se opponerent, et
ea vincerent, donec Dominus misericordia sua finem imponeret hisce
malis, et hostes populi sui perderet.

Sic non solum promissum Abrahae est temporale semen, antequam esset: Sed
etiam praedictae ei sunt passiones et vexationes praecessurae
promissionem.

Abraham adhuc erat solus, sine haerede, sed coram Deo iam tum natus erat
populus, imo devorabatur ab avibus, aves quoque procul abactae erant,
imo demersae in mare, populus autem liberatus et incolumis. Sed Abraham
haec tantum in verbo et promissione videt, et credit, sic certo futura.

Haec est huius loci historica sententia, quod Dominus per hoc
sacrificium Abrahae voluit signum dare, ex quo disceret futuros eventus,
quasi dicat: Populus hic erit mihi in mundo tanquam gratissimum
sacrificium. Aves coeli, seu gentes impiae non cessabunt in eum
involare: Sed tu depelles eos, hoc est, promissio mea tibi facta eum
servabit incolumen: Ego autem iudicabo gentes, et educam meum populum
cum magna substantia. Necessarium autem hoc signum fuit non propter
Abrahamum, qui Deo credebat et iustus erat, sed propter posteritatem,
quae tam varie erat inter gentes affligenda, ne desperaret aut
frangeretur animus.

Porro hic locus pertinet eo quoque, ut discamus, quae Dei sit natura.
Est quidem servator et liberator ex morte: Sed priusquam servat, perdit,
priusquam [Hebr. 11, 3] vivificat, immergit in mortem, sic enim solet,
‘ut ex nihilo faciat omnia’.

Sic cum populum hunc vellet extollere, et multiplicare supra numerum
stellarum, permittit prius, ut aves in eum involent, et varie vexent,
premant ac lacerent eum.

Hinc ista tyrannis in imponendis et exigendis operis, et crudelitas
infinita, quae exercebatur iussu tyranni Aegyptii contra natos infantes.

Sic Mosen undis expositum Satan cogitavit devorandum. Vere igitur
comparatur populus hic victimae: quia subinde mortificatus est carne.

Huc facit terror, quo Abraham occupatur in ipsa nocte. Caro enim non
potest non dolere et gemere, cum sentit crucem.

Hic quaestio nascitur de isto numero annorum, unde incipiendus sit. De
fine certa res est, durasse eos usque ad exitum de Aegypto, sed de
initio sunt variae opiniones.

[2. Mose 6, 16 ff.] Lyra satis evidenter ex historia Exodi sexto
convincit, quod Iudaei non fuerunt quadringentis annis in Aegipto.1�
Levi enim habuit tres filios, 

[Seite 573]

antequam in Aegyptum descenderet. Kahath vixit annos 133. natus in
Canaan. Sed mortuus in Aegypto. Eius filius Amram vixit annis 137. in
Aegypto natus et mortuus. Filius Amram est Moses, huius octuagesimo anno
populus exiit ex Aegypto.

Non igitur supputatio haec ab ingressu in Aegyptum incipienda est, Hi
enim anni tantum sunt, si totius vitae annos horum Patriarcharum
annumeres 286.

Iudaei igitur a nato Isaaco supputationem incipiunt: Sed ibi quoque
multi anni desiderantur.

Incipienda igitur est ab eo anno, quo Abram ex Ur Chaldeorum est
vocatus. Nam inde usque ad descensum in Aegyptum praecise sunt anni 215.
Mansio autem in Aegypto etiam sunt anni 215. Hi iuncti nunc faciunt [2.
Mose 12, 40; Gal. 3, 17] annos 430. sicut numerantur Exod⌊i 12. et
Gala⌊tas 3.

Erat Abraham annorum 75, cum egrederetur ex Ur, ab eo anno sunt anni 25.
usque ad centenarium, quo ei est natus Isaac. A nato Isaac autem usque
in descensum in Aegyptum sunt anni 190. Hi iuncti faciunt annos 215. His
si addas 215. mansionis in Aegypto, efficiuntur anni 430.

Hanc supputationem ego iudico veram esse: Nam Moses in Exodo et Paulus
in Galatis numerant annos 430.

Quod autem hoc in loco tantum 400. annorum mentionem scriptura facit,
non exacte supputat tempus: Sed significat circiter quadringentos annos
exulaturum populum. Ita enim solemus, aliquando definite, aliquando
indefinite numeramus aliquid.

Sed cur, inquies, ab egressu Abrahae ex Ur supputationem incipis, cum
textus diserte dicat semen Abrahae exulaturum tot annis.

Respondeo. Cum evocaretur Abraham ex Ur, iam tum declarabatur pater
istius populi, et quod ad promissionem attinebat, iam erat pater, etsi
adhuc sterilis esset.

[Hebr. 7, 9] Sic epistola ad Hebraeos dicit: ‘Levi decimatum a
Melchisedec, cum adhuc esset in lumbis Abrae’. Abraham enim, qui per
promissionem erat pater huius populi, cum solus decimaretur, decimabatur
eius tota posteritas, quae adhuc in lumbis eius erat abscondita:
Exulante Abraham, exulat eius posteritas: Afflicta posteritate Abrahae,
affligitur ipse Abraham: et tamen circa finem, cum proxima esset
liberatio, omnia perturbatissima et miserrima fuerunt.

Sicut hodie, cum iam in vicino est dies Domini et vera ecclesiae
liberatio, paroxismus vehementissimus et acerrimus est. Plus enim
sanguinis a Turca et Pontifice funditur, quam ullis antea temporibus.

[Seite 574]

Admonemur autem hic quoque de dignitate sacrarum historiarum. Quid enim
simile invenis in omnium gentium libris? Praedicantur enim hic eventus
quadringentorum annorum, ita ut Abraham depictam videat historiam suae
posteritatis in tam longinquum tempus, quod et affligenda sit in
Aegypto, et tandem cum gloria liberanda.

[Röm. 4, 17] ‘Sic scilicet vocat Deus, quae non sunt, ut sint’. Non
enim apud Deum est praeteritum, aut futurum, omnia sunt ei praesentia,
quae nobis a longe futura sunt.

Igitur hoc caput unum est de principalioribus in tota scriptura sancta,
ex quo multa per spiritum sanctum hauserunt Prophetae. Hinc Psalmus [Ps.
100, 3] dicit: ‘Dominus fecit me, et non ipsi nos’. Hinc Psalmus:
‘Domine, probasti [Ps. 139, 1] me’, factus est. Hinc Prophetiae
omnes de tribulationibus iustorum.

Mirabiliter enim potens hic textus est, si spiritus sanctus accedat, et
[Ps. 139, 16] eum nobis explicet: ‘In libro tuo, inquit David, omnes
scribuntur, dies formantur, et nemo in eis’. Huius sententiae nonne
hic clarum habes exemplum? Numerantur anni, praedicitur afflictio
multiplex: sed nemo adhuc in eis, nondum enim nati sunt, de quibus
concionatur hic Dominus. Ad hunc modum sancti Prophetae illustrati
Spiritu sancto ex Mose hauserunt suas contiones.

Maxima autem consolatio est, quod divina veritas neque in praeterito,
neque in futuro fallit: Igitur Abraham, etsi adhuc sine haerede est,
tamen per promissionem hanc certus est de possessione terrae Canaan et
universa posteritate, Et quod ad fidem eius attinet, iam possidet
terram.

Facit autem praesens locus etiam pro confirmatione fidei nostrae contra
Iudaeos. Si enim Deus semen Abrahae sic dilexit, ut certo tempore
definierit quando sint liberandi. Quomodo nostri Iudaei se defendent,
quod nunc annis plus mille quingentis sine omni Prophetia, sine omni
temporis definitione in duro exilio, sine cultu et sine politia errant
et vagantur, praesertim [Jer. 33, 17] cum extent gravissimae Prophetiae
in Ieremia et alibi: ‘Non declinet coram Deo vir in throno David’
etc.

In captivitate Babylonica, cum videretur populus prorsus abiectus, tamen
haerebant pii in prophetia Ieremiae, qui captivitatis tempus per
spiritum sanctum definierat, redituros in Canaan post annos 70.

An non autem cogentur Iudaei nostri fateri, quod a tempore Christi
crucifixi non fuit vir sedens in throno David coram facie Dei?

Quid igitur? num Deus mentitur? Non: Sed ipsi Iudaei mentiuntur,
negantes Christum venisse, et expectantes Messiam tot iam annis frustra.

Si autem vera ipsorum spes esset, et Messias in vicino esset, num putas
Prophetis carituros, qui de tempore adventus eos monerent? Quia autem
tam longo tempore ministerium Prophetarum eos destituit, et neque 

[Seite 575]

certum, nec incertum tempus finiendae suae captivitatis norunt, certum
est vanam eorum expectationem et irritam fidem esse: verbum autem Dei
esse certum et firmum, quo promittitur, non defuturum de posteritate
David, qui sedeat in throno David, usque dum veniat Messias.

Sequitur quoque Iudaeos non amplius esse populum Dei: sed esse abiectos
a Deo propter incredulitatem, quod promissum et exhibitum Messiam non
sunt amplexi.

Memineritis igitur huius argumenti, quod nulla ratione eludi potest.
Deus est servans sui promissi, atque adeo servans, ut etiam illorum
curam habeat, qui nondum sunt nati. Sicut hoc in loco videmus. Quomodo
igitur iam natos negligeret, et tanto tempore sine Prophetis errare
sineret, si essent populus Dei vel semen Abrahae? Eventus igitur
convincit eos, quod non sint populus Dei, sed reiecti a Deo.

Nam gentium Ecclesia etiam cum varie his ultimis temporibus oppressa
sit: tamen habet sua testimonia, quibus Deus sibi eam curae esse
ostendit.

Turcatus et Papatus sunt potentissima monstra, quibus Ecclesia
novissimis temporibus graviter affligitur: et tamen in mediis furoribus
Draconis et Leonis manet Baptismus, manet Eucharistia, manet clavium
potestas, manet textus Bibliorum seu scriptura sancta: non quidem humana
virtute, alioqui iamdudum utrique abolevissent haec: sed Deus sua
virtute haec conservat, ut manente verbo et sacramentis maneat quoque
fides et Ecclesia, invitis Papa et Turca.

Quia igitur nobiscum adhuc loquitur Deus, non deseruit Ecclesiam suam,
etsi affligi eam sinit.

Tale nihil Iudaei possunt afferre. Nam quod ipsi quoque scripturam
sanctam habent, addita ea poena est, ut mensa ipsorum eis sit [Ps. 69,
23] in laqueum.

[Jos. 29, 11 f.] Ac comparat Esaias eos tenenti librum, sed imperito
literarum, ut legere non possit. Scripturam quoque vocat clausum librum
et obsignatum, quem non possint aperire. Sunt igitur Iudaei in certo
errore.

Deus enim semper populo suo ostendit per Prophetas certum tempus tum
afflictionis, tum liberationis. Hoc igitur neque Dei, nec populi eius
est, quod nunc ad annos mille et quingentos extorres et sine Prophetis
sunt.

Contra nos Christiani certissimi sumus, nihil esse reliquum. quam
extremum diem et redemptionem nostram: Interim nobiscum loquitur Deus,
exhortatur et docet nos, ut simus parati omni die et hora. Haec certa
ratio est, esse nos Dei populum et veram Ecclesiam, quam Deus adeo non
deserit, ut etiam nondum natam posteritatem Abrahae de exilii tempore
tam diligenter praemoneat.

Tam enim apud Deum futura, quam praeterita sunt praesentia: Posteritas
Abrahae Deo tum vivebat: Ideo ad eam loquitur, et eam docet.

[Seite 576]

Ad hunc modum etiam mortui coram Deo sunt et vivunt. Sicut enim ego Deo
vixi, antequam essem et antequam nascerer: ita etiam mortuus ei vivam,
et ero.

Haec potenter asserit praesens textus, quod Deus sit Deus vivorum, et
quod tam vivant Deo, qui nondum sunt, quam qui sunt, aut per mortem
inter vivos esse desierunt. Sancti Prophetae ex hoc loco multas
conciones hauserunt.

Quod in textu sequitur: ‘et tu vades ad Patres tuos’, pulcherrima
consolatio est. Sic enim cogitamus. Abraham exul moritur, et tanto
tempore post ipsius mortem posteritas eius consequitur promissionem
terrae Canaan: ubi igitur manet, quod supra dixit: ‘Noli timere: Ego
enim merces tua magna nimis?’ Mortuo quid haec prosunt? Hoc sane
magnum est, quod mihi contingere precor, quod promittit de senectute
suavi et placida morte. Sed quid haec ad promissionem tam magnificam?

Abraham illuminatus spiritu sancto intellexit hic resurrectionem
mortuorum et vitam venturi saeculi, cuius ceu signum, vel testimonium
indicavit istam promissionem corporalem de terra Canaan. Statuit igitur
Deum sibi mortuo iam et in pulvere terrae quiescenti fore mercedem
copiosam.

Ac notanda in primis hoc in loco est descriptio mortis suavissima: Non
appellat mortem, sed suavibus verbis eam quasi extenuat: ‘Colligeris,
inquit, ad Patres tuos’, et dormies cum Noah atque aliis heroibus.
Item: ‘sepelieris’, hoc est, non rapieris, sicut Henoch, sed
defodieris in terram, et redigeris in pulverem in placida senecta, cum
iam satur dierum, et quasi defatigatus hac vita fueris.

Definit igitur, moriturum Abrahamum, et tamen promittit se eius mercedem
fore. Haec quomodo conciliabimus, si non statuemus post hanc vitam aliam
meliorem et aeternam restare, ad quam per filium Dei ex ipso pulvere
mortis excitabimur?

Tales notas futurae vitae habuerunt sancti Patres, quibus se in hac vita
tam calamitosa et misera sustentarunt. Faciunt autem huc superiora illa
de iustitia imputata, hoc est, de gratuita remissione peccatorum et
redemptione ex morte aeterna.

⌊orum, ‘sed propter nos’, ut nos quoque credamus nobis repositam
mercedem, ubi iam sepulti iacebimus in terra, ac talem quidem mercedem,
ut cum Deo vivamus, quam diu ipse vivet, hoc est, in aeternum. Hac spe
contentus Abraham, etiamsi promissionem terrae Canaan non consequitur,
tamen securo animo est, mortem negligit et contemnit. Scit enim victurum
se in perpetuas aeternitates cum Deo.

Notabitis igitur diligenter hunc locum, qui ceu Oceanus et mare magnum
est multarum illustrium concionum in Prophetis de iustificatione, de
redemptione a peccatis, de resurrectione mortuorum et aeterna vita.

[Seite 577]

Non enim, ut diximus, Abrahamo haec scripta sunt, nobis serviunt, ut cum
Abraha credentes in semen mulieris spe hac superemus mortem, nec
horreamus transitum ex hac vita. Defodientur quidem corpora nostra in
terram, Imo in terra putrescent et redigentur in pulverem: Sed suo
tempore terra depositum hoc ei reddit, qui se promisit nostram mercedem
fore. Haec spes certa et firma est.

Sententia ultima de iniquitatibus Aemorraeorum nondum completis pertinet
ad patientiam Dei ostendendam. Sicut enim piis definita est portio in
terra viventium: Ita impii habent definitam portionem suam in inferno.
Itaque feramus nos quoque ad tempus eorum iniquitates, non enim perpetuo
manebunt impunitae.

Sic Papae et Turcae iniquitates nondum sunt completae. Deus longanimis
et patiens non statim punit nocentes. Sed non ideo penitus evadunt:
Determinatum tempus est, quo arripientur, et luent dignas poenas
scelerum.

[2. Petri 3, 7] Sic Petrus servari dicit iniquos ad diem iuditii, ut
puniantur: et [Röm. 2, 4] Paulus docet, hoc consilio differri poenas,
ut concedat Deus spatium poenitentiae. Sed imprudens et secura caro
abutitur longanimitate Dei ad licentiam peccandi, ac quia poena non
statim infligitur, somniat perpetuam securitatem.

Ad hunc modum de Cananaeis hoc loco Dominus promittit. Parcam adhuc eis,
concedam spatium poenitentiae: Interim, mi Abraham, cum tuis patientiam
habe, forte aliqui ex eis convertentur, et poenitentiam agent.

[15, 17 –21] Et factum est, ut occideret Sol, et factae sunt tenebrae:
et ecce, furnus fumans et lampas ignis pertransiens inter divisiones
illas: In die illa percussit DOMINUS foedus cum Abram dicens: Semini tuo
dabo terram hanc a fluvio Aegypti usque ad fluvium magnum, fluvium
Phrath, Cinaeum, et Kenizaeum, atque Cadmonaeum, Hittheum, et Pherizeum
et Rephaym, et Aemorreum, et Chananaeum, Gorgasaeum atque Iebusaeum.

Ritus sacrificandi, non hic primum coepit: sed ab Adam et reliquis
sanctis Patribus usque ad Abrahamum transmissus est. Extant in gentilium
quoque literis testimonia, quod in pactis constituendis sacrificiis usi
sunt. Et nota apud Ieremiam historia est de servis restituendis in
libertatem. Mactata igitur hostia et divisa, qui inter se paciscebantur,
transibant per partes, post incendebant partem, partem servabant
convivio.

Haec consuetudo etiam nostro saeculo usurpata est. Cum enim
Maximilianus, Ludovicus, Galliarum rex, et Pontifex Iulius foedus, quod
appellatum est sanctissimum1�, inter se ferirent, Eucharistiam
diviserunt in tres 

[Seite 578]

partes, et sumpserunt una. Sed tam religiosum foedus vix duravit sex
mensibus.

Veterem igitur morem hunc iniendorum foederum esse apparet. Ac Deus quia
cum Abraha paciscitur de terra Canaan posteritati ipsius certo tradenda,
servat ipse quoque hunc morem, et transit per divisam hostiam ceu
flamma, atque incendit eam in signum, quod gratum ei hoc sit
sacrificium.

Ad hunc modum confirmatus et constitutus est Abraham haeres aeternae et
temporalis vitae in hoc capite, quod fateor longiore tractatione et
diligentiore dignissimum. Sed occupationes non admittunt accuratiores
cogitationes, et sunt utcunque ostensa semina maximarum rerum, quas
Moses hoc in loco voluit extare.

Caput XVI.

[16, 1. 2a] Ac Sarai, uxor Abraham, non genuit ei, Habuit autem ancillam
Aegyptiam, nomine Hagar: Dixitque Sarai ad Abram: Ecce, prohibuit me
DOMINVS, ne parerem: Eia, ingredere ad ancillam meam Hagar, si forte
aedificer ex ea.

Postquam Abram liberatus est illa tentatione de haerede. Verebatur, ne
Damascenus servus, siquidem haerede carebat ipse, in possessionem
promissionis succederet, tanquam legitimus haeres et non naturalis. Ideo
Dominus diserte ei promittit futurum, ut habeat naturalem, et ex suo
utero haeredem.

Nunc sequitur alia tentatio, quae exercet coniugem eius Saram. Fuit
igitur piorum coniugum vita plena tentationibus et vexationibus
perpetuis. Homines rudes et imperiti spiritualium rerum tantum oculos in
id intendunt, quod ancillam in uxorem ducit: Quia enim ipsi libidine
ardent, non in promissionem, quae huic facto occasionem praebet, sed
tantum in illas carnis sordes intuentur, sicut Iudaei quoque.

Sic audivi ego saepius in schola non solum ex Iure consultis, sed etiam
ex Theologis. In Mose nihil contineri nisi libidines Iudaeorum, quia in
Genealogiis describendis et connubiis iungendis admodum diligens est.

Sed huiusmodi iuditia arguunt animos impuros, iudicantes temere ex suo
ingenio sanctorum facta. Non libidine incitati ad haec consilia
decurrunt sancti coniuges, tentationi succumbunt, et quia de posteritate
propter promissionem soliciti sunt, et avide expectant semen Adae in
paradyso promissum: Ideo Sara, quae et effoetam et sterilem se esse
novit, etsi de promissione non dubitat, tamen de personis, quas velit
Deus ad hoc opus eligere, dubitat, et, communicato cum Abram consilio,
Agar ancillam ei adiungit, ex qua aedificetur.

[Seite 579]

Commendatur igitur hic fructus matrimonii, propagatio scilicet generis
humani, quam etiam gentium literae magnifice commendant. Etsi enim
mundus cogitationes has, quibus Abraham exercetur, intelligere non
potest, tamen et probat coniugium, et vagas libidines damnat.

Ac semper honestorum parentum haec fuit voluntas, ut liberi honesto
matrimonio alligarentur potius, quam ut scortarentur.

Ac primum ratio honestatem intelligit, quae in hac coniunctione legitima
maris et foeminae erit. Deinde ducitur etiam ingentibus commodis, videt
enim ex hoc fonte manare politias et Oeconomias, quas ruere et perire
necesse esset, si nulla legitima et certa connubia essent.

Sed Abraham non solum spectat posteritatis augendae occasionem: sed
etiam redemptionem totius orbis terrarum, quam norat per promissum semen
obventuram mundo. Hanc expetit quovis modo promotam.

Anno aetatis suae LXXV egressus est ex Ur Chaldaeorum: Hic autem iam
decimus exilii annus est, nec dum spes aliqua prolis apparet:
Promissionem quidem habet, sed differtur ea, ac differtur quidem ipsius
iuditio nimis diu.

Quod si res ipsius gestas aestimamus, tot scilicet peregrinationes et
profectiones, deinde pugnam cum quatuor regibus, breve admodum hoc
decennium fuit: sed si ad promissionem dilatam respicias, sane longum
fuit, mensis post mensem, annus post annum abiit, et Sara tamen mansit
infoecunda.

Hic non cogitationes libidinis, sed anxia seminis expectatio torsit
animum. Quae autem putamus hisce annis de hac tentatione fuisse inter
sanctos coniuges colloquia, gemitus, lachrymas, consolationes mutuas?
Quanto enim dilata longius promissio est, tanto gravior incubuit crux,
et tentatio intolerabilior est facta.

Moses igitur in hoc capite singularem Sarae tentationem voluit pingere.
Exempta per promissionem Abrahae erat dubitatio de haerede. Norat enim
ex se nascendum esse. Certus igitur de prole sui corporis nunc de matre
dubitat, nec nullam huius dubitationis causam habet, Sara enim natura
sterilis, etiam aetatis ratione ad partum inepta erat.

Describitur igitur Sara, quod fuerit sapientissima mulier et fidissima
marito, in exemplum omnium mulierum. Secuta fuerat maritum in exilium,
desertis amicis et cognatis omnibus. In exilio constanter ferebat
incommoda et difficultates omnes. Humilis obediebat marito in omnibus.
Nunc postquam circumstantiae omnes spem sobolis adimunt, non tamen
abiicit fidem, non dubitat de promissione.

Etsi enim videt differri promissionem, et tum propter sterilitatem, tum
propter aetatem se matrem fore desperat, tamen in summa humilitate
maternitatis gloriam resignat, et contenta est, si Hagar ancilla ex
marito fiat gravida.

[Seite 580]

Retinet igitur fidem et spem misericordiae divinae, in summa humilitate
patiens est contumeliae huius, quod sterilis est, et volens cedit eam
laudem ancillae.

Hoc non fecisset uxor Iob, nec Tobiae, nec Davidis uvor, vocassent hae
in dubium promissiones divinas, et indignabundae dixissent se a Satana
delusas, rixatae essent cum Abrahamo, quod Satanae ludibriis inductus
deseruisset patriam. Quod si horum nihil fecissent: saltem de Dei erga
se benevolentia dubitassent, et sterilitatem signum irae Dei
iudicassent.

Sed Sara pulcherrime distinguit inter dona Dei: etiam sterilis se amari
a Deo credit, et ideo volens gloriam foecunditatis cedit ancillae. Ita
in omnem partem eximia huius foeminae virtus est.

[1. Petri 3, 6] Merito igitur a Petro proponitur, ut sit exemplar totius
sexus foeminei. Sed in Papatu huiusmodi historiae, quia cum coelibatu
pugnant, contemptae iacuerunt: cum tamen longe plures virtutes in hac
coniuge videas, quam in omni coelibatu omnium. Hoc enim quis pro merito
explicare et ornare poterit, quod resignat sua sponte gloriam
maternitatis, et vult in hac parte repudiata quasi haberi, modo maneat
in gratia et miseratione divina, ac promissio per aliam impleatur?

Abrahae quoque insignis sanctimonia est, qui, cum se usitato exemplo
tueri, et aliam ducere poterat (Polygamia enim tum in usu erat), tamen
id non facit, nisi uxore iubente, utrunque rari exempli res est. Potuit
aliam ducere Abram, quam illam servam Aegyptiam, forma praestantiorem,
moribus comptiorem, conditione meliorem: sed acquiescit uxori, quae hoc
consilio ancillam ei adiungit, ut ipsa maneat mater et domina, ac habeat
promissum semen, si non naturale, tamen legitimum.

Observabis autem moderatam Sarae orationem: ‘Dominus, inquit,
prohibuit, ne parerem’: Non, ut nos solemus, indignabunda accusat
Satanam: cum humilitate agnoscit Dei opus, Dominus, inquit, non voluit
hactenus mihi dare prolem.

Agnoscit igitur coniugium genus vitae esse, quod a Domino institutum
divinitus gubernatur, atque ultro aequo animo fert sterilitatem. Gratias
actura Deo summas, si benedixisset ipsius ventri.

Hebraea phrasis propter verecundiam admodum suavis est. ‘Ingredere,
[Ps. 51, 2] inquit, ad Hagar.’ Sic de David dicit scriptura:
‘ingressus est ad Bathseba’.

Aedificandi autem verbum significat benedictionem prolis, ideo, quia,
cum proles datur, aedificatur domus, et recte constituitur Oeconomia:
norunt enim parentes, quibus laborent, et quos suorum bonorum habituri
sint haeredes.

Ostenditur autem hic quoque fides sanctissimae foeminae, quae ideo
ancillam marito adiungit, ut sibi vindicet prolem tanquam suam, ut, cum
naturaliter mater esse non possit, tamen sit legitime mater.

[Seite 581]

Atque haec ratio Abramum movit, ut uxori solicitanti et iubenti pareret.
Quia enim promissio aderat, et tamen naturaliter impossibile erat Saram
parere, concludunt alia matre prolem quaerendam, ne impediatur
promissio.

Porro ex hoc facto non est constituendum exemplum, quasi nobis eadem
liceat facere. Circumstantiae enim considerandae sunt. Nobis non est
facta promissio seminis, sicut Abrahae, et, ut maxime habeas sterile
coniugium, nihil inde periculi est, etiamsi tota tua progenies, ita
volente Domino, occidat.

Abraham autem non solum habebat promissionem seminis, sed constabat
quoque Saram esse sterilem.

Hae circumstantiae apud te non habent locum. Igitur singulare hoc horum
coniugum factum neutiquam in exemplum est trahendum, praesertim in novo
testamento.

Nam vetus testamentum polygamiam etiam liberorum causa permisit, [5.
Mose 22, 29] et extat in Mose lex, si quis viciaverit ancillam, ut eam
retineat uxorem, ceremonialia, seu legalia cessarunt: et Abrahae casus
longe alius est, quam ille, qui apud Mosen extat.

[16, 2b. 3] Et obedivit Abram voci Sarai. Tulitque Sarai uxor Abram
Hagar, Aegyptiam ancillam suam, a fine decem annorum, quo habitavit
Abram in terra Canaan, et dedit eam Abram, marito suo, in uxorem.

Diserte dicit Moses Abrahamum obediisse Sarae, non dicit, quod
delectatus sit facto hoc. Ego quidem omnino iudico invitum eum paruisse
Sarae: amavit enim eam summo amore, ut ostendit historia, et tamen cedit
eius rationibus, cum allegaret sterilitatem et senium, in obsequium
uxoris igitur hoc facit, non ut in lege solebant polygami.

Et Moses non sine causa subinde Saram uxorem: Abramum autem maritum
vocat, ut ostendat Abramum non factum adulterum, nec dissolutum hoc novo
contractu prius matrimonium inter Saram et Abramum: Manet Abram
castissimae coniugis castus maritus: quod autem cum Hagar coniungitur,
tantum eo consilio fit, ut promissio divina non impediatur.

[16, 4] Cum ingressus esset ad Hagar, concepit, et videns, quod gravida
esset, despecta est Domina eius in oculis suis.

Hic nova tentatio incipit. Quod autem Moses decem annorum meminit, id
Iudaei eo accommodant, quod sit regula et Canon, ut maritus decem annis
cohabitet cum uxore quod si per decennium maneat sterilis, tum ius esse 

[Seite 582]

marito ducendae alterius, ne sine haerede decedat. Hoc sive ita servatum
sit, sive non, ignoro.

Mihi tamen non probatur, quod in exemplum hanc historiam trahunt, quae,
ut supra dixi, suas certas circumstantias habet.

Et cur Iudaei Abrahae exemplo polygamiam probent, cum ea in lege [5.
Mose 25, 5] praecepta fuerit? fratris enim uxor sine liberis decedentis
necessario a fratre ducebatur, ut fratri excitaret semen.

De hoc mandato cum cogitamus, fere in eam sententiam concedimus, ut
putemus libidini multum licentiae inter Iudaeos datum, siquidem non
solum permissa, sed etiam mandata polygamia fuit.

� Nec nulla fuerunt in hac re incommoda, videmus infirmitatem huius
sexus infinitam. Affectibus indulgent et ducuntur: Alia iracunda et
rixosa, alia elata animo est: Haec ad gubernationem Oeconomiae inepta:
illa in educanda sobole negligens etc. Grave igitur fuit ducere fratris
mortui coniugem, Nullo enim praetextu lex eludi poterat. Non igitur
libidini licentia data, sed molestia, labor et curae auctae sunt hac
lege.

Et per Adae inobedientiam natura sic contumax et rebellis facta est, ut
nullam legem possit ferre. Sic cum matrimonium praeceptum sit, ut
unusquisque ad vitandam scortationem habeat suam uxorem, experimur, et
praedicari coelibatum ab aliis immodicis laudibus, et iuventutem
proniorem ad vagas libidines.

Omnes, qui amant, inquit senex, apud Comicum2�, graviter sibi uxorem
dari ferunt. Et exempla infinita ante oculos sunt, quod coniuges
ardentissime inter se amantes facilimis occasionibus inter se oderunt,
se mutuo deserunt, coniungunt se cum alienis.

Tam fera et corrupta est humana natura. Opus habet coniugio ceu remedio
libidinis, et Deus per coniugium concedit usum foeminae, ac non tantum
tegit peccatum, quo carere non possumus: Sed etiam benedicit
coniunctioni maris et foeminae: et tamen hanc legitimam, divinitus
institutam et Deo placentem coniunctionem refugit totus mundus, et
sectatur potius vagas libidines, quae non uno genere mali nocent,
prodiguntur opes, laeduntur gravibus morbis corpora, provocatur Deus ad
horribiles poenas infligendas, et, quod caput est, dissipantur politiae
et Oeconomiae.

Cur tot et tanta incommoda non declinamus? Cur non potius benedictionem
Domini per legitimam coniunctionem quaerimus? quia scilicet natura
nostra per peccatum corrupta, rebellis et legum impatiens est: nec vult
domari aut frenari.

[Seite 583]

Adeo inenarrabilis et pestilens morbus est inobedientia originalis. Hinc
nata illa Graecorum et Latinorum elogia, quibus damnant et dissuadent
coniugium propter illas molestias carnis, quas affert, et tamen, qui
cordatiores fuerunt, pluris fecerunt honestatem, ac definierunt,
coniugium esse individuam coniunctionem maris et foeminae.

Haec coniunctio ex utriusque consensu et voluntate ut fiat necesse est,
sic coniuncti coniuges postea conferunt consilia et operas, parant
victum sibi et liberis, liberos educant in timore Dei, gubernant
familiam.

Ad hunc modum cum conservatur disciplina Oeconomica, Ecclesiis parantur
ministri, parantur gubernatores rerumpublicarum idonei, et propagatur
Ecclesia, quae sola veram Dei notitiam habet.

Haec utiliter docentur, et saepe admonenda de his iuventus est, ut
mature veras et honestas sententias amplectatur et discat.

Ac valet huc praesens locus: Nugae enim sunt, quae Iudaei de decem annis
somniant, cum ad exemplum haec de Abraha trahunt.

Ad erudiendos animo de vera pietate pertinent, ut videamus, quo modo pii
coniuges in tentatione conferant consilia, et maritus Abraham Sarae
consiliis honestis et piis acquiescat, et uterque firmiter retineat spem
et fidem de divina misericordia.

Difficilis res Abrahae fuit sic tenere amanti suam coniugem, cum qua tot
annos vixerat, coniungi cum ancilla, eaque Aegyptia: et tamen vincit se,
et Sarae obtestanti paret. Haec maxima humiliatio sancti Patriarchae
fuit, sed quem eventum res habuit?

Sanctissima Sara non invidet Ancillae maritum, et sponte ei cedit
maternitatis honorem: At ancilla mater facta incipit dominam Saram
contemnere prae se. Sic sunt res humanae. Necessaria virtus est
beneficentia, et digna laude, sed longe maior virtus est beneficentia,
et digna laude, sed longe maior virtus magisque necessaria est non
offendi ingratitudine, seu ferre ingratos. Hic enim nullum est medium.
Aut Dei aut diaboli regnum est. Dei, benefacere, consulere, prodesse:
imo etiam subesse et servire. Diaboli autem est accipere charitatem et
omnia officia, et reddere ingratitudinem.

Observandus igitur hic perpetuus Canon est, si voles esse pius, et
sperare futuram vitam, ut benefacias omnibus, ut miserearis omnium
calamitosorum, ut ipsa viscera et vitam impendas, et tamen nullam inde
speres gratiam: sed animum certo obfirmes futurum, ut beneficii loco
maleficium tibi rependatur.

Qui autem hoc non vult facere, quaerat alium mundum, in quo tantum sint
grati homines, et sapientius de collocandis beneficiis deliberet, quam
sancta Sara et humilis Abraham.

Experimur autem paucissimos esse, qui hoc modo obfirment animum. Omnes
ex beneficiis speramus gratiam: Ea cum non redditur pro voto, sequuntur
querelae, convicia, plagae et irreconciliabilis indignatio: Sicut etiam
Poëtarum et maxime Tragicorum exempla ostendunt.

[Seite 584]

Cum ego Erphordiae discerem, summus Magistratus ab eo suspensus in
patibulum est, quem ipse de patibulo liberarat. Et in Psalmo nota
Christi [Ps. 41, 10] querela est: ‘Qui manducat panem meum, me
conculcat pedibus’.

Non igitur in Ecclesia solum: sed etiam in Politia et Oeconomia haec
regula servanda est, ut ingratis benefacias. Sic enim sunt res humanae,
et [Joh. 13, 18, Apg. 1, 16] merito pro proverbio usurpatur illud
Christi: ‘Qui manducat panem meum’, hoc est, cui do victum et
amictum, quem ut charissimum natum foveo, quem in sinu meo alo, ‘hic
me conculcat pedibus’.

Sic igitur instituenda vita est, ut primum sis Dei servus, hoc est, ut
fidas in Deum, non solum, quod ad hanc temporalem vitam attinet, sed
etiam, quod in aeternum sit noster Deus, quem, ut reliqua omnia desint
et deficiant, in aeternum habituri et retenturi sumus.

Postea ut benefacias non solum amicis, sed etiam inimicis: Quod si
egerunt tibi gratias, bene, tanto foelicius collocatum beneficium est:
sin conculcarint pedibus, et pro gratia odium reponunt, non tamen periit
beneficium, [vgl. Matth. 5, 45] et tu in eo Patris coelestis exemplum
secutus es, qui sinit solem suum oriri super bonos et malos.

Tales sunt res humanae: nec contingentia haec dixeris, sed necessaria,
et impossibiliter aliter se habentia, ut Aristotelis verbo utar.

Nullum maius et praeclarius opus est recta et vera institutione: Es
igitur Poedagogus tu, seu moderator scholae alicuius: Quid facies?
Erudies, docebis, castigabis, monebis tuae fidei commissam iuventutem ea
spe, quod aliqui sint facturi officium, aliqui non. Perdere enim
beneficium debet, qui praestare beneficium vult. Semper enim maior eorum
copia est, qui sana consilia aspernantur, quam qui sequuntur. Ac satis
nobis sit, non in totum periisse beneficium, [vgl. Luk. 17, 18] si inter
decem laeprosos unus redit, et agnoscit beneficium, satis est.

Si inter decem discipulos unus est, qui corrigi se patitur, et studiose
discit, satis est. Non enim periit prorsus beneficium, et Dei exemplo
iubemur gratis et ingratis benefacere.

Hoc mundus nescit, aut saltem facere recusat: expectat gratitudinem, et
offitia offitiis emi iudicat: Haec spes cum fallit, indignatur, imitatur
Mysanthropum Timonem1�, qui pariter omnes odit, et nemini benefacit.

Haec inhumanitas fugienda est, et sic est benefaciendum aliis, ut non
speres remunerationem in hac vita: sicut pater coelestis beneficus est
erga ingratum mundum.

Huius exemplum sequamur, et non mundi. Verum enim verbum illud est:
‘Qui comedit panem meum, me conculcat pedibus’. Et fallaces esse
spes hominum, multa exempla comprobant.

[Seite 585]

Qui ambit uxorem, deligit studio sibi unam, quam sperat suis moribus
bellissime responsuram. Sed latebrae animorum sunt imperscrutabiles,
paulatim aperit se superbia, invidia, iracundia. Disce igitur talem esse
mundum, sicut enim Deus Deus est, hoc est, beneficus et bonus: ita
mundus est mundus, hoc est, ingratus et malus. Qui igitur sub Deo volunt
vivere, sint offitiosi in omnes, et adsuefaciant se ad ferendam
ingratitudinem.

Monachi ignari Dei et hominum abdiderunt se in deserta, et ibi sibi
vixerunt: sed hoc neutiquam Christianum est. Maneas in mundo et inter
homines, ac feras mundi molestias et Satanae, nec vincaris a carne. Hoc
enim non viri tantum, sed Christiani est, vincere hominum malitiam.

Legendae seu historiae sanctorum, quas in Papatu habuimus, non sunt
scriptae ad normam scripturae sanctae. Nihil enim est gestare
cucullum1�, ieiunare et similia in speciem dura opera suscipere prae
illis molestiis, quas Oeconomica vita affert, et sancti in patientia
sustinuerunt et vicerunt: Sarae merito doluit iniuria, quod empta
ancilla, quae in hoc saeculo nihil habebat, nisi panem et vestem, non
suis meritis, dignitate aut precio, sed tantum beneficentia et charitate
suae Dominae erecta in hunc honorem, ut ex tanto Patriarcha susciperet
prolem, inflatur et superbit contra Dominam suam.

� Hoc, quod Sara ab ancilla sic contemnitur, Oeconomicum est.

Etsi autem in speciem exigua et nullius momenti res videatur: tamen
spiritui digna visa historia est, quam prolixe describeret, in
consolationem scilicet, exemplum et doctrinam omnium fidelium, ut
similia expectent ipsi quoque, ac in patientia tolerent, et sperent
tandem liberationem.

Huc pertinet historia de Hagar, quae misera et paupercula famula, cum
ipsam vitam, ut sic dicam, ipsum habitum habeat a Domina sua, tamen
elevatur et effertur contra Dominam.

Disce igitur benefacere aliis, et tamen para te ad ingratitudinem
ferendam. Non enim, quae optamus, eveniunt: falluntur spes nostrae, quas
concipimus de aliis. Natura enim corrupta et depravata est, et mira
animorum est inconstantia.

Nemo tam abiecti animi est, quin aspirante fortuna insultet, quibus
possit: sicut Germanicum proverbium probat, quod nullum animal sit
superbius, quam pediculus in scabioso capite.3� Foedus et pusillus
vermiculus 

[Seite 586]

ponit nidum suum in capite, ibi regnat et imperat: sic Hagar ingrata
insultat Dominae. Sed quid Sara facit?

[16, 5] Et dixit Sarai ad Abram: Iniuria mea super te est: Ego dedi
ancillam meam in sinum tuum, quae videns, quod conceperit, vilipendor
ego in oculis eius, Iudicet DOMINVS inter me et inter te.

Haec est declamatio domestica, et iusta expostulatio cum marito. Non
enim nullam irascendi causam habet Sara, quae tot annos cum marito
vixerat, et tamen sine prole manserat: ac nunc ab ancilla, quae ipsius
consiliis mater facta erat, descipitur: scilicet pediculus nidum
reperit, et nunc sublimis in vertice dominatur.1�

Huic malo occasionem praebuit Abraham, qui cum de haerede iam certus
esset, liberalius tractabat ancillam gravidam, adhibebat eam mensae
suae, ut non amplius Sarae famula, sed socia esset.

Fecit autem hoc Abraham iure naturali et divino. Sed servile ingenium,
ut fit, abusum est Patriarchae bonitate, ac ideo se putat haberi
liberalius, ut dominam non amplius agnoscat Dominam: sed contemnat et
negligat prae se.

Ut igitur solet inter mulieres, Hagar sine dubio non nunquam in has
prorupit voces, Ego vera Abrahae uxor sum, tu non: Tu enim sterilis es:
Deus abiecit te, nec voluit tuo coniugio benedicere: Me autem elegit,
quae statim sum facta gravida. Hoc enim divinae gratiae certissimum
signum esse quis neget?

Intolerabilia autem Sarae haec fuerunt: Itaque accusat maritum: iniuria,
inquit, mea super te est. Tu causa mihi huius mali es, quod servam non
tractas serviliter.

Cum spiritus sanctus harum rixarum meminit? Nihilne fuit gravius aut
utilius, quod scriberet?

Sed profecto non levis res hic agitur. Pingit spiritus sanctus in hac
historia fontem omnium periculorum, quae tum in Oeconomia, tum in
politia et Ecclesia existunt. In politia hoc invenies verum esse, quod
fere eam administrent, qui minime sunt politici. Sic Ecclesiae
gubernationem sibi vendicant, qui Ecclesia non sunt. Sic supra de
Eliezer, Abrahae servo, audivimus, quod somniabat sibi haereditatem
benedictionis Abrahae. Sic Hagar hic vult esse Domina.

Ad consolationem igitur haec pertinent, ne offendamur, cum similia nobis
accidunt, quod aut Saram Hagar, aut Abramum Eliezer vult premere.
Dominus enim mirabili consilio differt auxilium, et triumphant tandem,
qui [Jes. 28, 29] ipsius bonitate fidunt.

[Seite 587]

Observabis autem, quod non solum cum Abraha marito expostulat Sara: sed
etiam contra eum invocat iudicem Deum. Magna igitur dissensio inter
coniuges fuerit, necesse est: sed talis est coniugum vita, non possunt
caveri offensiones omnes: sicut nec in politia, nec in Ecclesia:
quanquam ibi acerbiores et periculosiores sunt.

Pertinet igitur exemplun ad erudiendos nos de vita humana. Durus
profecto sermo: ‘Iudicet Dominus inter me et te: sed expresserunt hanc
vocem insignes iniuriae, quas Sara norat magnum esse peccatum.

Hagar gravida voluit dominari, voluit haeres esse omnium, quae habebat
Abraham, nec potuit eam ulla ratione compescere Sara. Adeo superbiebat
dono prolis Hagar. Sed hic mihi inspice Abrahamum, tantum Patriarcham,
quid faciat, et quid respondeat:

[16, 6a] Dixit autem Abram ad Sarai. Ecce, ancilla tua in manu tua. Fac
illi, quod bonum est in oculis tuis.

Hic maritus diligenter considerandus, et merito praedicandus et
laudandus est. Potuit dicere: Mea Sara, quid ita commoveris animo?
Patientia ista vincenda erant, non erant tantae movendae lites: vides
eam Dei dono gravidam esse, et ex me habere prolem, quae promissionum
mihi factarum possessionem habitura est. Igitur tolera, et serva
gravidam matrem, dum pepererit: Postquam pepererit amplius
deliberabimus.

Haec honesta et aequissima fuisset sententia, quam ego in simili casu
essem secutus. Mea domina, dixissem, tu es sterilis: Deus privavit te
fructu ventris, et huic dedit. Patere igitur aliquid etc.

Sed Abraham hoc non facit. Praefert suam sterilem et senem dominam
praegnanti matri. Permittit iuditium coniugi, ut faciat de ancilla, quod
volet, nulla habita ratione sobolis: ac vult potius matrem cum prole
abiicere, quam ut piam coniugem contristet.

Pertinet autem haec quoque particula ad descriptionem non tantum
periculorum coniugii et Oeconomiae, sed etiam tentationum.

Tentatus est Abraham de servo Eliezer, nec eam tentationem potuit
sanare, nisi Deus per verbum suum. Hic tentatur Sara, eam consolatur
Dominus per maritum. Adest igitur Dominus, inspector et gubernator
coniugiorum, seu Oeconomiae, ac ostendit se delectari illo quasi lusu
humanarum rerum.

In Oeconomia oriuntur rixae et lites inter coniuges. In politia varie
turbatur pax. In Ecclesia excitantur sectae: ita ut, qui haec
diligentius intueatur, pene desperare de successu incipiat.

Sed historiae hae docent ac monent, ut paremus nos ad molestias
ferendas, et patientia superandas, neque in illorum numero simus, qui
sine 

[Seite 588]

tentatione mariti esse, aut rempublicam gubernare volunt. Frustra enim
haec ab hominibus huius vitae imperitis cogitantur.

Impossibile est, si es maritus, ut non habeas domi tuae vel Hagar, vel
Eliezer molestum.

Talis etiam est gubernatio Ecclesiastica, quam sectae et alia scandala
perturbant. Meminerimus igitur huius exempli, et cum fideli Abraha nos
quoque credamus Deo, et retineamus, quantum fieri potest, concordiam.
Nam cum inter homines eosque ingratos et malos vivendum sit occasiones
discordiarum et molestiae nusquam deerunt. Haec moralis huius loci
sententia est, ad vitam regendam admodum utilis.

Complectitur autem Theologicam quoque sententiam, cum qua fere [Gal. 4,
29 f.] convenit allegoria, quam Paulus in Galatis usurpat. Sicut enim
Hagar, quae conditione empta ancilla et mancipium erat, dono Dei
inflabatur, et Sarae imperitare volebat, eamque sibi subiicere: Sic
falsa Ecclesia veram Ecclesiam damnat, despicit, affligit, et titulum
populi Dei sola usurpat.

Haec disceptatio domum Ecclesiae perpetuo exercet, Qui non sunt
Ecclesia, volunt Ecclesia esse: Contra qui vera Ecclesia sunt, a falsa
vexantur et opprimuntur.

Cain, Ham, Ismael, Esau, omnes hi Ecclesiae titulo superbiebant, et
promissiones ad se rapiebant, tanquam ipsi essent earum haeredes.

Et illa inter Apostolos Christi contentio, quid aliud erat, quam
tentatio de eminentia et dignitate? Ex hoc fonte nascuntur postea in
Ecclesia haereses et sectae.

Sicut autem Hagar occasione benedictionis inflatur contra Dominam, ac
iure se id facere existimat: Ita falsa Ecclesia, quia opibus et
dignitate ac potentia superior est, veram Ecclesiam destitutam his
praesidiis ac afflictam persequitur et damnat.

Hoc Moses pulchre ostendit in verbo videt: ‘Videns Hagar se esse
gravidam, vilipendebat Saram.’ Videndi verbum significat sensum doni,
coniunctum cum superbia et elatione animi.

Agnoscere, quod sis eruditus, sapiens, dives, non malum est: Ingratitudo
enim esset dona haec contemnere. Sed superbire propter dona illa est
diabolicum et ex peccato originali conceptum vicium.

Sic Adam et Eua habebant post peccatum apertos oculos, scientes bonum et
malum. Sed quos sanctus spiritus regit, hi quanto donis extollunt magis,
tanto sibi plus laborandum et aliis studiosius serviendum norunt, qui
talibus donis destituti sunt. Sed fere omnes sumus Hagar similes,
superbientes propter donum et benedictionem contra inferiores.

Si Hagar dixisset, sum Dei beneficio gravida, sed non ideo desino
ancilla esse. Itaque, sicut antea, parebo Dominae meae, atque eo nunc id


[Seite 589]

studiosius faciam, quia ipsa sic volente et iubente mater sum facta.
Ipsa mihi maritum suum non invidit: vicissim igitur ei gratificabor
quacunque ratione potero. Hoc si fecisset Hagar, recte fecisset, sed
sequitur corruptae naturae morem, et superbit donis, quae habet, contra
suam dominam. Certa enim est se fore matrem promissi seminis, per quod
benedictio veniat omnibus gentibus.

Hanc iniuriam Sara videt, sed non dissimulat. Etsi enim patientia
praestanda est, et expectandum auxilium, tamen hoc omnino cavendum est,
ne iustifices aliorum peccata.

Sic fero ergo excommunicationem Papae et odium totius mundi: sed non
ideo probo, nec laudo, quasi recte hoc Papa faciat, quod se verae
doctrinae opponit, et Christi membra tantum ob retinendum regnum suum
damnat et occidit.

Sic Christus patiebatur iniurias omnes, sed non dissimulabat, libere
[Joh. 18, 23] obiurgabat Pontificis servum, et dicebat: ‘cur me
cedis?’ Coniungi enim debent patienta et confessio. Confessio enim si
absit, proditur causa, quae contra Satanam et mundum defendenda est.

Apparet autem hic, quanta sit infirmitas hominum. Sara recte queritur de
iniuria sua: et tamen patitur humanum aliquid, quod innocentem maritum
sic tractat duriter, et invocat contra eum iuditium Dei.

Non enim ea Abrahae fuit mens, quam ipsa fingit. Gavisus quidem est de
benedictione Domini, quod ex se tandem esset habiturus haeredem, ac
matrem, etsi serva esset, tractabat humaniter, sed non ideo abiiciebat
suam Saram.

Est igitur Oeconomicus paroxysmus hic, quales inter coniuges saepe
incidunt, cum altera pars nimis indulget affectibus aut
superstitionibus, si enim Abraham talis fuisset, qualis a Sara
accusatur, sine dubio defendisset Hagar, et dixisset ad Saram, quid ad
te, si ego eam volo esse Dominam: nihil tibi decedit. Maneas in tuo
loco, quo antea, mihi autem permittas eam ornare, quam video a Domino
ornatam laeta benedictione.

Sed nihil horum audis, simpliciter resignat Abraham suam potestatem in
manum Sarae, et subiicit ei superbientem ancillam, ut pro suo arbitrio
cum ea agat.

Hoc factum liberat optimum Patriarcham omni suspitione libidinis, et
arguit, quod, quidquid fecit, fecit impulsu uxoris, ne promissio
impediretur: Et tamen sic diligit vetulam suam Saram, ut potius, quam
cum ipsa dissideat, etiam spem prolis abiiciat. Talem maritum tam
amantem uxoris ac retinendae concordiae Oeconomicae tam studiosum quis
inveniet?

Hoc vero est gubernare uxorem in charitate et cum discretione, ut [1.
Petri 3, 7] Petrus loquitur. Si enim paria reddere, et commotae uxori
durius respondere 

[Seite 590]

voluisset, et non cedere aliquid de suo iure, dissolutum esset vinculum
matrimonii amoris.

Sed plenus spiritu sancto cogitavit: Ecce, ego sum vir: Sarai autem mea
est mulier, infirmum vasculum. Per patientiam igitur servabo pacem etc.

Haec insignis virtus est, quod tantus vir sic amanter uxori cedit, ne
Asmodeus, quem vocant, Oeconomicus diabolus dominaretur. Homines
imperiti, qui in eo laudem ponunt, si duriores sint erga uxorem et
familiam, cum talis tentatio obiicitur indulgent irae, et conatus
Satanae egregie adiuvant.

Prodest igitur huius Oeconomici exempli saepe et diligenter meminisse
patremfamilias. Non enim sine huiusmodi turbis Oeconomia gubernari
potest: Sicut neque Ecclesia, neque politia. Consolatio autem retinenda
est, futurum, ut per Angelum Domini defendamur et servemur.

[16, 6b] Et cum humiliaret eam Sarai, fugit illa a facie eius.

⌊ri 12.

Sensus igitur hoc in loco est. Elevarat se Hagar, ac in loco Dominae
Sarae voluerat sedere, ac possidere omnia. Sed impatiens iniuriae Sara
humiliavit eam, iussit, ut obiret servilia offitia, ac forte pro more
istius gentis, qui mihi ignotus est, eam castigavit. Valde autem acerbum
est ex fastigio gloriae et dignitatis deiici, et redigi in ordinem.

Itaque haec humiliatio magis doluit Hagar, quam ullae plagae, et tamen
sanari non potuit. Humiliatum corpus erat, sed mens non solum perstitit
in superbia: sed etiam odium et iram adiecit ad superbiam.

Inflata enim Hagar, et quasi in furorem versa de vindicta cogitat, et
non solum suum corpus, sed etiam prolem vult surripere Dominae: Sic enim
cogitat se habere bonum pignus secum, quod Abrahamum coacturum sit,
ultro ut querat ipsam, et cum honore reducat in domum, ex qua sibi
indigne videbatur eiecta.

Talis est revera iustitia legis, lex enim cum sola adest, inflat et
iracundos [Röm. 4, 15] reddit. Animi enim concitantur contra Deum, cum
non permittit fieri, quae volumus, et nos cruci subiicit. Ideo inquit
Paulus: ‘Lex operatur iram’. Pertinent autem ad legem civiles poenae
et gladius: His enim coguntur mali, ut faciant nolentes officium: sicut
scriptura quoque dicit, stultos corrigendos verberibus. Sicut autem
pueri plagas sine lachrymis ferre non possunt: Ita impossibile est, ut
adulti ferant poenas sine murmure et odio.

Turcae sunt hodie fere totius orbis terrarum domini, hi suos in offitio
severitate disciplinae retinent. Captivis ater datur panis et aqua,
neque 

[Seite 591]

quantum satis, laboris autem certum demensum praescribitur: Quod sicubi
cessant, aut negligentiores sunt, coguntur fustibus.

Ac sane servilia ingenia aliter tractari nec possunt, nec debent. Et
tamen verum est, quod hac ratione non sanantur. Hagar, quae prius bona
fuerat, beneficiis dominae ornata, insolescit, ac fit pessima: Huic malo
cum mederi Sara cogitat, prorsus aufugit Hagar.

Habes igitur hic quoque statum mundi ceu in tabula depictum, videmus
frustra moneri et corrigi homines verbis. Nam etiam plagae frustra [Jes.
49, 4] sunt, sicut Esaias quaeritur de suis Iudaeis: Hoc quidem solemus,
cum sentimus plagas, eiulamus et querulamur. Sed primum propter peccata
eiulandum erat, quae provocarunt iram Dei.

Cum totos septuaginta annos populus in Babylone inter gentes exulare
cogeretur, non deerant querelae, lachrymae, gemitus, preces: Sed quid
Prophetae [Jer. 7, 25; 35, 15] dicunt? Imo Deus per Prophetas: ‘Ego,
inquit, mittebam Prophetas, clamabam, plorabam, ut vos revocarem in
viam: Sed vos eos occidistis. Itaque vos quoque frustra plorare
sinam’.

Sic Germania hodie non clamavit, non ploravit, non doluit hactenus super
horribilibus peccatis, quae facimus. Cum autem poenae nunc se exerant,
incipimus lamentari et eiulare. Atqui iam olim illud oportuit factum.

Nam cum poenae adsunt, frustra clamamus et ploramus. Qui autem, antequam
poena veniat, plorant. Horum gemitibus Dominus movetur, et [Hes. 9, 4
–6] mitigat poenas. Sicut in Ezechiele capite nono promittitur: Ubi
Deus sumpturus poenas de sacerdotibus et populo, iubet, excerpi et
servari gementes propter idolatriam, ne una cum impiis pereant.

Est igitur Hagar exemplum carnalis hominis, qui nec flagris, nec
beneficiis emendari potest: Beneficentia herae inflatur: castigata autem
prorsus aufugit. Et tamen hic quoque proponitur exemplum misericordiae.

[16, 7 –9] Invenit autem eam Angelus DOMINI iuxta fontem aquae in
solitudine, iuxta fontem, qui est in via Sur: Dixitque: Hagar, ancilla
Sarai: unde venisti, et quo vadis? Dixit illa, a facie Sarai Dominae
meae ego fugio: Dixitque ad eam Angelus DOMINI: Revertere ad Dominam
tuam, et humilia te sub manibus eius.

Hoc pulcherrimum exemplum est, quod Deus amat Oeconomias et eas per
ministerium Angelorum suorum servat. Satanae opus fuerat, quod Hagar
commota profugerat in solitudinem, et deseruerat dominam: sed Angeli,
custodes huic patrifamilias additi, Hagar iterum reducunt, ut servetur
promissio, qua Deus confirmarat, se Abrahae Deum fore et semini eius.

Sine dubio autem oraverunt tum Abram, tum Sara pro Hagar in tam grave
peccatum lapsa. Non enim suum solum corpus subtraxerat Dominae: Sed
etiam commiserat plagium, quod Abrahae filium rapuerat.

[Seite 592]

Desertum Sur est inter Iudaeam et Aegyptum. Itaque cogitavit de
repetenda Aegypto et patria Hagar, nec abiit consilium hoc nefarium sine
ingenti perturbatione piorum coniugum. Saram poenituit, quod durior fuit
in famulam gravidam: Abram quoque se repraehendit, quod nimium
indulserit uxori.

Haec autem mirabilis commutatio est; qui sancti et sine crimine erant,
sustinent conscientiam peccati. Hagar, quae sola omnium peccatorum causa
erat, secura vivebat, ac si nihil peccasset.

Hoc quoque Oeconomicum, politicum et Ecclesiasticum malum est, quod, qui
peccarunt, excusant se, et peccatum non agnoscunt.

Quis angelus fuerit, qui cum Hagar locutus est, Moses non explicat.
Hilarius sentit fuisse ipsum Deum, et fere huiusmodi apparitiones
Angelorum accommodat ad mysterium Trinitatis.

Etsi autem homines quoque vocantur Angeli: tamen Angelum indutum specie
hominis hunc fuisse existimo. Cum enim se ostendunt hominibus, speciem
corporis, in qua apparent, assumunt.

Sic oculis cerni potuit Angelus, qui paradyso custos est additus. Item
duo illi, qui eduxerunt Lothum e Sodomis: qui adsederunt ad sepulchrum
Domini, qui docuerunt discipulos de reditu Christi ex nubibus.

Mos enim hic perpetuus est Angelis, ut appareant in forma humana, sive
iuvenili, sive senili. Sicut enim nos non semper eadem veste utimur: sed
nunc hac, nunc alia induti nihil amittimus, aut mutamus de corpore
nostro: Ita Angeli manent iidem spiritus, licet non semper eadem specie
sese hominibus offerant, sed quasi vestem mutent.

Agnovit autem Hagar statim Angelum, a quo proprio nomine appellatur.
Quia enim longo tempore in domo sancti Patriarchae vixit, saepe ex eo
audivit, gubernari humana per ministerium Angelorum. Demittit igitur
cristas iam, quas in domo Abrahae contra dominam erexerat, et
interrogata ab Angelo respondit se fugere Dominam Saram.

Itaque ipsa se accusat inobedientiae et rapinae, siquidem confitetur
fugam, et agnoscit Saram Dominam.

Angelus quoque ex ipsius verbis eam iudicat. Si, inquit, Sara est tua
domina, revertere ad eam, et humiliare sub manu eius: hoc enim est
ancillae officium.

Est itaque haec concio legis efficacis in operando terrore. Territa enim
Hagar veritatem dicit, quam non territa dixisset nunquam.

Ubi igitur Sara loquebatur cum ancilla Hagar, erat Mosi facies adhuc
velata: sed hic cum Angelus loquitur, procedunt ex vultu Mosis cornua,
seu radii intollerabilis lucis, ad quam expavescit misera foemina: ac
sane esset mortua ex animi angoribus, nisi eam Angelus denuo erexisset
et consolatus esset.

Sic solet lex, cum ferit animos radiis suis, simpliciter ad
desperationem adigit: sicut in Iuda et Saul videmus. Dei igitur
ineffabilis bonitas est, 

[Seite 593]

quod non tantum per praedicationem legis terret: sed etiam erigit, et
consolatur per promissionem.

Pertinet autem hic locus ad confirmationem Oeconomicae vitae, quod Deo
grata et curae sit. Non enim vult mutari vocationes aut deseri. Sicut in
Papatu religio habebatur, deseruisse usitatum vitae genus, et abdidisse
se in monasterium.

Sic Hagar quoque potuit in solitudine manere: sed Dominus eam vult
servire vocationi, et parere suae Dominae.

Nemo igitur arbitrio proprio, aut sua voluntate mutet conditionem suam.
Deus enim aut per mortem eam mutabit, aut voluntate et arbitrio eorum,
qui te superiores sunt. Hoc nisi fiat, peccant, qui vocationem deserunt.

Sic contrita Hagar non per velatam faciem Mosi: sed radiantem, una [Apg.
9, 6] cum Paulo dicit: ‘Domine, quid vis ut faciam ?’ Ante hanc
contritionem superba contempsit iussa dominae Sarae.

Nunc amplissimae consolationes sequuntur, quae non debentur Hagar
propter suam bonitatem: sed debentur Abrahae propter promissionem, cuius
semen erat Ismael.

[16, 10] Rursumque dixit ad eam Angelus DOMINI: Valde multiplicabo semen
tuum, et non numerabitur prae multitudine.

Haec est insignis promissio, qua territa Hagar iterum erigitur. Hae enim
sunt vices divinae. Afflictionem sequitur consolatio: Desperationem
spes: Mortem vita.

Satan contrarium solet, Primo laetificat, postea perturbat, et
securitatem in peccatis sequitur tandem desperatio.

Nemo igitur perturbetur animo, cum sentit terrores et pericula: sed
erigat se in spem, futurum, ut Dominus iterum consoletur et erigat. Haec
spes quia in piis certa est: Ideo tam diligenter et ardenter pro
liberatione rogant.

Caeterum promissio haec, etsi illi, quae Isaaco facta est, non par est,
tamen ab Hagarenis, qui se Saracenos nominant, magnifice est praedicata,
et praelata illi Isaaci. Hac enim nitentes efferunt se super omnes
populos terrae. Ac fingunt grande mendacium in suo Alcorano de Abraha
parcente Isaaco, ac volente ipsius loco immolare Ismaelem etc.

Haec fingunt tantum, ut promissiones Abrahae factas in se transferant,
et se legitimos Abrahae filios ostendant.

Ad hunc modum Pontifices quoque nugantur, et iactant omnes promissiones
Christi in omnibus Apostolis cecidisse, et in Petro tantum haesisse ac
stabilitas esse.

Tanta humanorum cordium est vanitas, ex ea, ceu ex fonte, natae sunt hae
gloriationes Saracaenorum et Pontificum.

Porro Saracenorum magna potentia fuit, cum Turcorum nomen adhuc mundo
esset ignotum. Graeciam, Italiam et Aphricam duriter afflixerunt, 

[Seite 594]

donec propter superbiam a Turcis in servitutem redacti tandem eadem cum
ipsis gens facti sunt.

Igitur hic quoque cernimus, quod superbia carnis, quando tueri se verbo
Dei potest, verbo Dei flagitiose abutitur, et intumescit.

Provocatur igitur Deus, ut exaltatos iterum deprimat, et humiliet
Hagarenos, qui ideo se posteritati verae Abrahae anteposuerunt: quod
Ismael esset primogenitus Abrahae.

[Gal. 4, 23] Sed Paulus erudite disputat, non qui ex carne Abrahae, sed
secundum promissionem nati sunt, sunt filii Abrahae, hoc impiae gentes
non viderunt, et gloriati sunt de primogeniturae dignitate: huic
tribuerunt promissiones, ac certi fuerunt, ideo se nunquam ruituros.

Sed corporalis promissio iam olim est impleta. Sunt enim ex Ismael nati
duodecim reges, ac duravit ipsorum potentia longo tempore. Obtinuerunt
Orientem: Occidentem autem graviter afflixerunt, donec tandem Gog et
Magog, hoc est, Turcae eos humiliarunt.

[16, 11] Dixitque ad eam: Ecce, tu praegnans es, et paries filium, et
vocabis nomen eius Ismael. Audivit enim Dominus afflictionem tuam.

Ex hoc loco mirabiles et stultas nugas finxerunt Iudaei. Dicunt enim ex
itinere defatigatam, et curis ac angoribus circumventam Hagar in deserto
abortivisse: deinde denuo concepisse foetum, ac suo tempore peperisse.
Huius autem miraculi esse hic Angelum nuncium, ut consoletur calamitosam
foeminam.

Huc trahunt, quod Angelus dicit: ‘Dominus audivit afflictionem
tuam’, id est, extinctionem foetus in utero. Sed indignae hae sunt
nugae, quae recitentur.

Afflictionem sine dubio vocat, quam Hagar afflictionem sentiebat esse,
nempe conditionem servilem, et quod castigata esset a Sara, quasi dicat:
[Röm 2, 11] Ne graveris esse serva. Deus aequae diligit servas ac
liberas. Non est [Eph. 6, 9] apud eum acceptio personarum. Igitur feras
hoc, subiiciaris Dominae, [Kol. 3, 25] etiamsi praegnans sis. Diligit
Deus Saram, diligit te quoque, nec nocet tibi haec vitae conditio apud
Deum. Rependit incommodum hoc loco laetissima benedictione. Ea te
sustentes etc.

Haec mea de hoc loco sententia est. Qui de humilitate contritionis legis
volunt intelligere, per me licebit. Sed hoc simplicius est: Deus audit,
quod graveris te servam esse et mancipium, nec quidquam habere proprium.
Respexit autem miseriam tuam, et vult tibi benedicere: bono igitur sis
animo, nec desperes.

Ad hunc modum nos quoque invicem consolemur. Conditiones huius vitae
sunt dissimillimae. Pauper Lazarus esurit, et cruciatur morbo. Dives
splendide vivit, et gaudet. Suavior conditio videtur Regis, quam
alicuius 

[Seite 595]

hominis privati. Haec dissimilitudo saepe perturbat, et evertit quoque
saepe animos, ut cum peccato conditionem mutent.

Sed retinenda erat haec consolatio, quae hic proponitur, ut cogites:
Ecce, ego sum servus, serva, conflictor cum paupertate, obruor laboribus
etc. bene: consoletur autem me hoc, quod Deus meus aequaliter respicit
Reges et servos, divites et pauperes, peccatores et iustos.

Est enim omnium Deus, ac vult omnes nos niti sua misericordia et favore.
Differentia, quae apud homines in hac vita est, non facit differentes
personas coram Deo. Aeque audit te Deus in servili statu, atque alium in
liberali statu.

Haec consolatio necessaria est et saepe inculcanda hominibus, confirmat
enim animos, et prohibet periculosam vocationis desertionem, quae
nunquam sine peccato tentatur. Animi enim natura fugiunt crucem, et
coeca ambitione nituntur in altum.

Nomen Ismael significat, Deus audit, Gott hoer, vel Gott hoert, nos enim
verba praeterita accipimus in praesenti. Est pulcherrimum, quod sine
dubio etiam inflavit Saracenos. Nam Abrahae, Isaaci, Iacobi nomen non
tam gloriosum est.

Docemur autem hic quoque, quod Deus optima sua dona distribuit etiam in
impios. Afflictam Hagar sic curat Deus, ut prae illa Abrahae et Sarae
oblitus esse videatur. Imo nondum natum Ismael non curat solum, sed
etiam opulentissima promissione ornat.

Ne tamen aequaretur ea promissioni Abrahae et eius vero semini factae,
additur limitatio: nec satis est dixisse: ‘multiplicabo semen tuum’,
etiam descriptio additur, qualis Ismael et populus ex eo nascendus
futurus sit. Haec limitatio singulari studio expendenda est.

[16, 12] Is erit homo sylvestris. Manus eius contra omnes, et manus
omnium contra eum, et in facie omnium fratrum suorum habitabit.

Haec descriptio proprie ad Arabes pertinet, qui nullo certo in loco
consistunt. Sed omnia sua secum in plaustris vehunt, et ex rapina fere
vivunt.

Vocabulum (PERE) est fere nostrum, ferus. Nam assueti solitudinibus et
silvis feri sunt. Iudaei exponunt pro onagro: Id quale animal sit,
nescio. Non enim vidi. Nos autem in translatione nostra Germanica
Bibliorum pro nomine generali exposuimus ‘Wild’, ferum.

Primum igitur vides Ismaelem non habere certam et fixam terrae
portionem, sicut Abrahamum, cuius posteritati diserte promittitur terrae
Canaan.

Mores igitur et ingenium Ismaelis vere est contra omnes. Alii enim
manent in certis civitatibus aut pagis, Ismael autem solitudines amat,
est ferus et errabundus, hodie sub hac arbore, cras sub alia cum familia
sua 

[Seite 596]

vivit: sicut hodie Arabes et Trogloditae, qui, ut Breytenbach1�
scribit, licere sibi iure putant, ut ex rapinis et latrociniis vivant.

Hoc significat Angelus, cum vocat (Pere) silvestrem hominem, qui non
curabit civitates, non leges, non instituta necessaria ad societatem
generis humani conservandam.

Et tamen cum Euangelium in mundum spargi coeptum est, in has quoque
partes pervenit, et habuit ibi Dominus Ecclesiam numerosam. Anachoritae
enim fere in has solitudines secesserunt, de quibus multa Hieronymus.
Sic etiam spiritualis promissionis populus ad bellum natus et ferus,
tandem est factus particeps. Romanos et Persas latrociniis suis saepe
infestarunt.

Nugae Iudaeorum, de quibus supra dixi, arguunt eos nihil scire sacrarum
rerum, et tamen trahunt secum magnos viros, sicut Lyram, et nostro
tempore viros in ipsorum lingua doctissimos qui tales nugas saepe
admirantur.

Accidit autem hoc Iudaeis ideo, quia amiserunt cognitionem rei. Notitiae
enim duplices sunt: alia, quid nominis: alia, quid rei. Qui notitiam rei
non habet, illum notitia nominis non sublevabit.

Vetus verbum est: Nihil dicas, quod non probe scieris. Exempla plurima
protulit nostra aetas, multi enim doctissimi et facundissimi, quia
loquuntur de rebus non intellectis, praeter modum inepti et ridiculi
sunt.

Erasmus, homo ad miraculum usque eruditus et facundus, quoties de
iustificatione et rebus fidei loqui incipit, miserrime balbutit et
ineptit: in aliis rebus explicandis foelicissimus.

Idem in Sadoleto videas. Contra qui habet, quid rei, is etiamsi parum
facundus et impeditae linguae sit, recte docet, afficit et persuadet.

Sic Ciceronem Cato in senatu vincit, etsi nihil loqueretur, nisi
paradoxa, eaque horride proponeret sine omni Oratorio apparatu.

Idem Iudaeis evenit, nihil enim habent, nisi cognitionem, quid nominis:
rem prorsus amiserunt.

Grammaticus cum audit proverbium: Lupus est in fabula2�, si expers rei
est, cogitat, fabula est in ore: si autem lupus est in fabula, sequitur
lupum in ore esse. Talem Doctorem quis non rideat, et tamen patiuntur
idem magni homines in gravissimis disputationibus.

Iudaeus quia nescit perpetuam sententiam sacrae scripturae, quod Deus
velit humiliari omnes inferiores sub superioribus, nugatur foedissime de
afflictione, et fingit novum et inusitatum miraculum, ubi miraculo
prorsus nihil opus est.

[Seite 597]

Quanto rectius et ad vitam instituendam utilius esset, docere, quod Deus
eos diligit, qui sciunt se castigare, ac benefaciat eis?

Castigatur Hagar a Domina Sara, ac Hagar castigationem hanc non fert
aequo animo, sed fuga conatur sibi consulere. In hoc etsi peccat, tamen
Deus respicit afflictionem eius, et consolatur eam. Quid potuit dici
magis φιλάνθρωπον

Adsuescamus igitur ad patientiam, et feramus aequo animo etiam verbera
et plagas: liberi a parentibus: subditi a Magistratu: discipuli a
Magistro, Deo enim gratum est obsequium, si patiamur nos castigari.

Sed natura cum sentit plagas, non solum murmurat: sed etiam de gratia et
misericordia Dei desperat. Haec mala nascuntur ex ignorantia sacrarum
rerum.

Qui enim norunt respici se divinitus, cum sunt sub disciplina, et
affliguntur vel a parentibus, vel a patrefamilias, vel magistratu:
mitigabunt ista spe dolorem et luctum, ac expectabunt benedictionem
Domini, quam vident contingere Hagar etiam iniuste fugienti.

Ita si rem habeas bene notam, facilis est grammatica: sicut Horatius1�
quoque monet, verba non invita sequi, ubi res bene praevisa, cognita et
meditata sit, ubi autem notitia, quid rei, non est, ibi notitia, quid
nominis, frustra est.

Ego autem verbosius vos de hac re admoneo, ut, cum legetis aliquando
Rabinos, sciatis quales sequamini magistros. Norunt, quid nominis: quid
rei, non norunt. Itaque nihil sani docere possunt.

Nos Dei benignitate habemus cognitionem rerum, ipsi excaecati sunt. Etsi
igitur grammaticam norunt, tamen sententiam veram scripturae non [Jes.
29, 12] norunt. ‘Est eis scriptura, ut Esaias ait, liber, quem non
possunt legere’. Quis igitur eos sibi imitandos proponet?

Non autem accipienda haec eo modo sunt, quasi grammatices studium
damnem, quod omnino necessarium est: sed nisi cum grammatica etiam ipsas
res discas, nunquam fies bonus Doctor. Oratio enim, ut ille dicebat, in
pectore, non in ore nasci debet.

Habes igitur, quis sit Ismael, et qualis populi pater, qui scilicet sit
sine legibus, assuetus solitudinibus, venationi, praedationibus,
latrociniis etc.

[Jes. 18, 2] Ad hunc enim modum explicat vocabulum (Pere) Esaias, cum
vocat populum lacerum et commissum, diripientem et direptum. Diripuit
omnes vicinas gentes, tandem a Turca etiam direptus est, qui ipse quoque
est Ismaeliticus: Manus enim eius contra omnes etc.

[Seite 598]

[16, 13. 14] Et invocavit nomen DOMINI loquentis cum ea: Tu, Deus, vides
me: Dixit enim, nonne hic vidi posteriora videntis me? Idcirco vocatus
est puteus ille puteus viventis, et videntis me: Et hic est inter Cades
et Bared.

Verbum Dei nunquam est sine fructu. Itaque rebellis, superba, inobediens
Hagar convertitur ad vocem Angeli, redit ad dominam, ac patienter fert
eius imperium. Nec id solum, sed agnoscit Dei misericordiam, praedicat
et invocat Deum novo nomine ad celebrandum beneficium eius, quo se erga
ipsam declaraverat.

Sic in novo Testamento appellamus Christum redemptorem a suo opere, quo
se nobis patefecit. Spiritum sanctum vocamus Paracletum: sic Hagar Deum
videntem vocat, qui respexerit humilitatem seu afflictionem suam.

Hoc quoque exemplum ad nos erudiendos est utile, ut unusquisque in sua
vocatione discat beneficia Dei, et pro iis sit gratus, ac praedicet ea.
Item ut patienter feramus castigationes superiorum: siquidem Deus illa
patientia delectatur, et opem mittit.

[2. Tim. 3, 16] Sic scriptura, ut Paulus inquit, ad docendum est utilis:
non est futilis grammatica, ubi de literis, punctis et vocabulis
rixemur. Docemur enim exemplo Hagar nos quoque, ut Deo, qui nos
consolatus est, demus nomen, et dicamus: Domine, tu me liberasti de
morbo: Tu me ditasti, tu mihi bonam adiunxisti uxorem etc.

Hoc est sacrificium laudis, et Deo gratissimus cultus. Si agnoscas et
praedices beneficia eius, ac nomines (ROI) videns me, quasi dicas:
Putavi me prorsus desertam a Deo: Sed nunc video, quod respexerit me, et
calamitosam non abiecerit.

Pulcherrimum hoc Dei nomen est, quod utinam omnes possimus Deo tribuere,
hoc est, certo statuere, quod respitiat, quod curet nos Deus, tum
maxime, cum videtur nostri oblitus, cum nos a Deo derelictos
existimamus. Qui enim hoc in afflictione potest dicere: Deus videt me,
habet veram fidem, et potest facere ac ferre omnia. Imo vincit et
superat omnia.

Itaque omnino statuo numerandam Hagar inter sanctas mulieres. Nam [Gal.
4, 30] quod Paulus eam cum Sara confert, ac ancillam vocat, quae non
habeat locum in domo, nihil impedit.

Hoc enim in scriptura usitatum est, ut etiam sancti gerant figuram
impiorum. Sic Esaias, Ieremias, Oseas gerunt figuram impiae Synagogae:
cum tamen ipsi sancti et pii sint. Ismaelem quoque et multos ex ipsius
posteritate salvatos credo, nec nocet ei, quod mater Synagogae figura
est.

Nam tota Ecclesia gestat figuram maledictionis aeternae, affligitur enim
et occiditur crudeliter ab hostibus: sed non deseritur tamen.

[Seite 599]

[Luk. 2, 34; Jes. 8, 14] Sic Christum vocat Simeon ‘portentum’, ex
Esaiae capite 8. Item ‘scandalum in ruinam’. Ad hunc modum Hagar
iustificata et sanctificata verbo Dei sine suo incommodo gerit figuram
impiorum.

Particula: ‘Nonne vidi posteriora videntis me’. Valde cruciat
Grammaticos. Ego autem, priusquam de sententia aliorum opiniones refero,
moneo ne ullo modo Rabinorum expositiones legentes eis adhibeatis fidem.
Grammatica quidem necessaria est et vera, sed ea non debet regere res,
sed servire rebus. Amiserunt autem Iudaei excaecati rerum cognitionem
omnem, et tantum de vocabulis Grammatice disputant.

Rabi Salomo putat Hagar mirari de Angelo in deserto, cum antea solita
sit Angelos videre in domo Abrahae.

Lyra sequitur Rabinum Kimalthi: et vertit hoc modo: vidi post visum
meum, hoc est. Initio Angelum non novi, sed cum subito evanuit ante
oculos. Ibi primum intellexi esse Angelum.

Sic quia rerum cognitionem nullam habent, tantum haerent in vocabulis
explicandis: sensum autem verum non attingunt. Non vident Hagar, quae
antea varie turbabatur, nunc erectam per Angelum, gratias Deo agere, et
hilari esse animo.

Res igitur primum inspicienda. Tu, Deus, inquit, vides me, non deseris
afflictam, sed visitas et consolaris. Quoties igitur de hoc fonte vel
cogitabo, vel ad eum veniam, praedicabo hoc ingens beneficium, quod hic
viderim eum, qui me vidit.

Est igitur vox laetantis et admirantis. Ah, inquit, quam fui ego
incredula. Non existimabam me Deo esse curae, Putabam me videre non
faciem Dei, sed posteriora, hoc est, putabam Deum a me aversum. Sed nunc
intelligo, dorsum, quod mihi ostendit, esse faciem eius. Vidit me quidem
antea, sed ego absorpta afflictionibus non potui perspicere: nunc
agnosco, quod me amet, quod curet me etc.

Est igitur ceu generale canticum omnium piorum hominum. Quando enim
afflictio adest, videmus Dei posteriora, hoc est, iudicamus Deum a nobis
[Jes. 54, 8] aversum, sicut apud Esaiam dicit: ‘In momento abscondi
faciem meam: sed in misericordia respexi ad te’, hoc est, initio me
sic gessi, quasi non agnoscam te, quasi proiecerim te (Haec sunt
posteriora, cum nihil sentimus, quam afflictionem et errores) sed
postea, cum tentatio abiit, apparet Deum eo ipso, quo nobis posteriora
ostendit, ostendisse faciem, non abiecisse nos, sed paululum oculos
deflexisse.

[1. Petri 1, 11] Sic 1. Petri 1.: ‘Prophetae testati sunt de prioribus
passionibus, quae sunt in Christo, et de gloria sequente postea’.

Hoc igitur totius Ecclesiae est canticum, ea canit cum Hagar: ‘Vidi
hic posteriora videntis me’, hoc est, dorsum mihi prius obvertit Deus,
sic 

[Seite 600]

enim in tentatione iudicamus, nos negligi a Deo, sed tandem cognoscimus,
illa posteriora fuisse veram Dei faciem: et quod non solum nos viderit
Dominus, sed nos quoque eum viderimus.

Qui hoc in Cruce non discit, desperat. Hinc enim sunt voces illae: [Ps.
31, 23] ‘Proiectus sum a facie tua’, hoc est, Deus me non respicit,
non curat me. [Ps. 31, 17] Item: ‘ostende nobis faciem tuam.
Praecedant nos facies tuae’.

In hoc sensu irae Dei animus fide se exuscitet, non sinat se frangi, sed
speret futurum, ut cum Hagar hoc canticum aliquando canat: ‘vidi
posteriora videntis me’, sunt enim verba tripudii et triumphantis
animi, qui nunc gaudio exultat, cum antea oppressus desperatione pene
defecisset.

Qui vult quaerere Allegorias faciat sane, Ego hac literali sententia,
quam ipsa historia ultro offert, contentus sum.

Lyra dorsum vocat cognitionem Dei imperfectam: faciem autem cognitionem
perfectam. Sed simplicius est, ut dorsum accipias pro irae signo, cum
scilicet se avertit a nobis Deus, nosque non dignatur aspectu, hoc est,
cum nostri animi statuunt Deum iratum esse. Adversus autem vultus est
signum gratiae. Dicit igitur Hagar: Non intellexi servitutem et
subiectionem meam placere Deo. Iam autem video dorsum, quod ostendit
mihi, fuisse veram faciem, et me ei curae esse.

Hanc sententiam nobis dat non grammatica, quam solam Rabini habent, sed
rerum sacrarum cognitio. Ea cum destituantur Rabini, prorsus negligendi
sunt.

Vos curate, ut primo res bene habeatis notas, postea facile erit
grammaticam discere. In ea qui peccat, peccat venialiter: sed in rebus
peccare, est peccatum mortale.

Porro voco notitiam rerum aliud nihil, quam notitiam novi testamenti, eo
bene cognito patet universa veteris testamenti scriptura. Quia autem
Rabini non solum ignorant Christum: sed in totum abiiciunt, quid
possumus ex eis discere? et tamen multi magni et docti viri hodie
sapientiam magnam iudicant, si nugas rabinorum omnes habeant notas.

Rhetores Oratorem vocant, qui non in sermone solum est copiosus, sed in
cognitione rerum: et nota sententia est: pectus disertos facit.1�
Quibus enim verba nascuntur in ore, hi loquaces, non diserti sunt, Horum
similes sunt Rabini omnes, nullo excepto. Nihil habent, nisi fallaces
siliquas verborum et inanes bullas.

Retineamus igitur sententiam huius loci, quam non ipsorum grammatica,
sed rerum cognitio affert, quod scilicet sit canticum ad erudiendos nos
omnes, qui, dum sentimus afflictionem, iudicamus, nos a Deo abiectos non
respici, non curae esse Deo: sed laeti tandem canimus: ‘vidi
posteriora videntis me’. Non abiecit, non neglexit me Deus, ut
suspicabar: sed 

[Seite 601]

respexit me: hoc vidi post visa ipsius posteriora, hoc est, post
afflictionem sublatam.

Porro in signum gratitudinis, quod velit confiteri Deum, et cultum
meritum ei praestare propter beneficium sibi a Deo collatum, Dat simul
et Deo et loco nomen, et vocat puteum viventis, videntis.

Utrunque nomen plenum est consolationis, si enim Deus est vivens Deus:
igitur nos, qui eius sumus populus, etiam vivemus ipsius, hoc est,
aeternam vitam.

Hoc cum magnum sit beneficium, illud recte cum eo comparatur, quod
vivens Deus est videns Deus, qui non deserit afflictos, sed respicit et
iuvat eos.

Hoc elogio ornat Deum sancta Hagar, ac puteum eum celebrat. Atque hic
est verus cultus, quem tam beneficio Deo reddere debemus.

Cades est respectu terrae sanctae ad meridiem, in ea parte, quae postea
tribui Iudae cessit, per eam ex terra sancta in Aegyptum iter est.
Voluit autem Moses tam insigne beneficium commendare suo populo, quia
deserti loci, in quo puteus ille fuit, meminit.

[16, 15. 16] Peperit autem Hagar ipsi Abram filium. Vocavitque Abram
nomen filii sui, quem peperit ei Hagar Ismael. Porro Abram erat filius
octuaginta et sex annorum, cum Hagar pareret Ismaelem.

Vides rebellem Hagar et impatientem iugi post revelationem hanc prorsus
aliam factam. Itaque redit domum, paret Sarae. Narrat ipsi Abram
sermones Angeli, qui posuit nondum nato filio nomen: Ac placet Abrae
factum. Ideo de nomine nihil mutat.

Addit autem Moses de aetate Abrahae, ut sciamus, adhuc ei expectandos
fuisse annos tredecim, dum ex ipsa Sara ei promissionis filius Isaac
natus est.

Caput XVII.

[17, 1] Ut autem factus est Abram filius nonaginta et novem annorum,
apparuit DOMINUS Abram, et dixit ad eum. Ego sum Deus omnipotens. Ambula
coram me, et esto perfectus.

Hactenus recitavit Moses historiam Abrahae usque ad nativitatem
Ismaelis, de quo satis luculenta promissio per Angelum Dei facta, qui
matrem eius Hagar, impatientem herilis iugi et profugientem non solum
persuasit, ut rediret, ac se submitteret dominae suae Hagar: sed etiam
territam lege, et agnoscentem peccata promissione iterum erexit, et
perduxit eam ad veram Dei notitiam, ut crederet se Deo curae esse, et
respici a Deo, qua fide sanctificata et a peccatis iustificata est.

[Seite 602]

Cum redit in domum Abrahae, parit filium, cui suavissimum nomen
imponitur Ismael, quo etiam testatur fidem suam, quod Deus afflictorum
gemitus et vota exaudiat.

Nunc in historia pergit Moses, et totos annos tredecim silentio
praeterit: Nihil scribens, quid eo toto tempore vel egerit, vel passus
sit Abram.

Apparet autem Abramum nato Ismaele et acquievisse, et propter
promissionem ab Angelo factam existimasse, quod Ismael sit haeres
promissionis futurus, quam supra in Duodecimo capite Dominus fecerat.

Itaque Sara quoque hunc servae filium summo amore est complexa, et fovit
diligentissime. Cum autem uterque iam animo securo sunt, et nato Ismaele
omnia in tuto esse videntur, aeterno silentio Moses involvit omnia, quae
ab eo tempore usque ad annum Abrae nonagesimum nonum gesta sunt: cum
tamen verisimile sit tantum virum non fuisse sine magnis et multis
negotiis, post tam praeclaram victoriam, idque inter gentes et alienos a
religione ipsius.

Quiescentibus autem et secure stantibus rebus venit Deus, et
interpraetatur priores promissiones de semine nova concione, et totum
excludit Ismaelem ab haereditate promissionis. Sic paulatim promissiones
evolvuntur, et fiunt clariores.

Cum audiret Abraham illam in capite duodecimo, credebat se ex Sara
patrem fore. Sed praecedente tempore cum argumenta multa essent, Saram
sterilem esse, adiungitur ei Hagar, ut saltem ex ancilla fiat pater.

Etsi autem hic non exigua tentatione excipitur, quod Hagar clam
profugit, priusquam pariat: tamen reducta domum Ismahelem parit. Ibi
Abram statuit promissioni satisfactum. Sinit enim Deus sanctissimos
viros aliquandiu simpliciter credere, etiamsi non intelligant omnia.

Orditur igitur hic novam historiam Moses, et omissis omnibus, quae
tredecim annis interlabentibus acciderunt, primum docet de novo pacto
circumcisionis in isto populo instituto: Deinde de promissione disertius
explicata, quod Dominus sit Abrahae daturus semen ex ipsa sterili et
effoeta Sara.

Est igitur insigne hoc Caput propter institutam circumcisionem, quam
solam Iudaei immodice efferunt, et mire de ea superbiunt. Imo Saraceni
quoque hoc ipso nomine, quod circumcisi sunt, promissionis haeredes se
esse statuunt.

Itaque Paulo tam vehemens contra Iudaeos pugna est, ut hanc
praesumptionem carnalem eis eximat: Imo ipsa circumcisione et lege
durante [5. Mose 10, 16] Prophetis et ipsi Mosi sedulo contra
circumcisionem dimicandum fuit, cum [Hes. 16, 30] appellant populum
incircumcisum carne et labiis, ac hortantur ad circumcisionem cordis.

Itaque saepe miratus sum, postquam Satan in odium Euangelii omnis
generis sectas hoc tempore excitavit, non extitisse hactenus, qui ad
circumcisionem hortarentur, et eam necessariam ad salutem dicerent.

[Seite 603]

Si quis enim hoc caput gnaviter urgeat, inveniet suae sententiae
suffragatores et discipulos infinitos. Adeo enim robusta et firma
argumenta in hoc Capite pro circumcisione a Mose colliguntur, ut necesse
fuerit Divo Paulo omni impetu se opponere.

Quod si Hierusalem non concidisset, et funditus esset vastata, et adhuc
modicum floreret, Sicut Apostolorum tempore, tum sacerdotium, tum regnum
Mosaicum, profecto vix multo labore possent contineri nostri, ne ipsi
quoque circumciderentur, et Iudaei fierent.

Quantum enim Apostolis hic articulus unicus initio negotii fecit? cum
etiam pii, et promissionibus de Christo credentes necessariam
circumcisionem iudicarent.

[Gal. 5, 2 –4] Et illa Pauli tonitrua: ‘Si circumcidimini, nihil
vobis proderit Christus rei estis totius Legis, Amisistis Christum,
excidistis a gratia’: An non arguunt, magna contentione ab adversariis
rem gestam esse?

Illa igitur pestis statim inicio regni Christi Ecclesiam concussit, quod
Euangelion et lex ab hominibus indoctis ceperunt confundi. Sicut
portentum Mahometicum, Alcoranus, ubi optimus est, nihil est nisi
farcimen sententiarum legis et Euangelii. Utrinque enim phanatici
homines decerpserunt suo instituto et carni servientia.

In Austria et Moravia1� audio hodie quosdam iudaizantes urgere et
Sabbatum et circumcisionem, hi si verbo Dei non praemunitos invaderent,
certe magnum darent malum.

Itaque disputatio haec de circumcisione non negligenda, sed
diligentissime est tractanda, non tam, ut confutemus Iudaeos, quam ut
nostros confirmemus et muniamus.

⌊nomii decimo octavo: Sequitur quod Christo praedicante lex tacere
debeat, et qui antea legem audiverunt, tanquam doctrinam ad salutem non
sufficientem, nunc Christum audiant, cuius verbum est verbum vitae.

Alterum est, quod Abraham est iustus ante circumcisionem, et sine
circumcisione ex fide. Ergo circumcisio ad iusticiam nihil valet.

Haec duo argumenta nemo unquam poterit solvere aut refutare. Non igitur
periculum est apud firmos Christianos et munitos verbo, si quis
phanaticus urgeat circumcisionem.

Apud infirmos autem ingens periculum est, idque Papistarum culpa, qui
pios et eruditos concionatores persequuntur, et in exilium agunt, ac
miseros homines expositos Diabolo et omnibus sectis sine verbo errare
sinunt.

[Seite 604]

Evenit igitur eis, quod stulto pastori, qui cum occidisset canes, lupum
non poterat arcere ab ovibus, libere grassantem iam submotis custodibus.
Quomodo enim, nisi verbo Dei praeclare instructus sis, negabis
circumcisionem non esse aeternam legem, ad quam cogantur omnes, qui
volunt esse populus Dei?

Primum igitur non frustra esse existimabis, quod Moses diserte de aetate
Abrahae admonet, quod circumcisio praecepta sit tredecim annis post
natum Ismael, et annis quindecim postquam fide iustificatus et
sanctificatus est.

Deinde observanda quoque studiose est praefatio illa, qua utitur
Dominus, antequam praeceptum de circumcisione tradit.

Iudaei tanquam inutilem eam sicco pede praetereunt: Sed quis tam grandia
verba putet sine certa causa pronunciata? ‘Ego Deus omnipotens, ambula
coram me, et esto perfectus’. Quid autem aliud voluit, quam ut Abraham
in illa iusticia et fide, propter quam iustus pronunciatus erat,
permaneret, et immaculatus, integer et perfectus esset.

Si autem ante legem circumcisionis requiritur, ut perfectus ambulet,
quis non videt aut intelligit hoc pactum circumcisionis ad perfectionem
non facere, sed hominem ante hoc pactum esse perfectum fide, et requiri
tantum, ut hac in perfectione maneat?

Diximus autem aliquocies, quid sit ambulare coram Deo, et nota est
[Hebr. 11, 5 f.] expositio, quam author Epistolae ad Hebraeos affert,
cum dicit: ‘habuisse eum testimonium, quod placeret Deo. Sine fide
enim impossibile est placere Deo, et eos, qui ad Deum volunt accedere,
credere debere, quod sit, et sit retributor quaerentium se’.

Antequam igitur iubetur Abraham circumcidi, inculcatur iustificatio
fidei, quod fuerit tum iustus. Siquidem iubetur, sic, ut coeperat,
manere iustus et perfectus.

Nam quod plurale nomen hic est, Thamim, sis vir perfectionum, seu
integritatum, non inepte eos referes, quod sit duplex iusticia. Prima et
perfecta, qua sumus iusti coram Deo fide. Secunda et imperfecta, qua
sumus iusti coram Deo et hominibus, quod ad mores et opiniones attinet.

Hanc tam gravem praefationem coeci Iudaei praetermittunt tanquam frustra
positam et nihil ad se pertinentem, ac tantum urgent circumcisionem,
quasi per eam sola sit iusticia et salus. Cum pater ipsorum Abraham
tanto tempore ante circumcisionem fuerit iustus, cum adhuc in praeputio
esset, et hic tantum moneatur, ut in ista iusticia fidei et incorrupta
vita perseveret.

Nonne autem qui iam coram Deo iustus est, plus iam antea habet, quam
circumcisio dare potest? Sed frustra haec dicuntur oculis atque auribus
captis Iudaeis.

[Seite 605]

Nobis autem firmissimum argumentum subiiciunt, quod circumcisio non
iustificet. Ita ex hoc ipso Capite, quod suae fidei firmamentum Iudaei
somniant, destruitur circumcisio: Nam Moses antea affirmat iustum
Abramum, et Dominus tantum hic monet, ut in iusticia olim caepta
perseveret Abraham. Igitur circumcisio invenit Abrahamum iam antea
iustum, sanctum et perfectum coram Deo.

Quod autem mandatur ei circumcisio, tam non ex circumcisione
iustificatur, quam non iustificatus est David, cum ei a propheta regnum
promitteretur.

Certa igitur et indubitata sententia est, quod circumcisio non facit
populum Dei, et sequitur ex ea certa et bona consequentia, quod non sint
omnes gentes circumcidendae.

Quid igitur, inquies, est circumcisio? nihil aliud, nisi opus
obedientiae et exercitium fidei, sicut immolatio Isaaci et alia similia,
quae Deus certis hominibus imposuit.

Ideo a Paulo non vocatur circumcisio iusticia, sed signaculum iusticiae.
Nam iustificari per opera, et iustificatum facere opera non sunt
similia.

Persona prius iusta est, postea ei datur mandatum, ut circumcidatur, non
ut per circumcisionem iusta fiat. Haec diligenter considerata
patefacient Iudaeorum errorem et impiam superbiam.

Sed quorsum attinet nova Dei, appellatio, qua hoc in loco primum Moses
utitur? Appellavit antea Deum (Elohim) hic vocat (Schadai) sine dubio ad
significandum mysterium aliquod. Id etsi pro singulorum opinione aliud
ab alio fingi potest. Hoc tamen ego praecipuum iudico significatum hac
nova appellatione, quod hoc de circumcisione praeceptum non pertineat ad
universam creaturam, sed hunc populum hoc modo fuisse separandum ab
aliis terrae populis.

Vocabulum (El) fortem significat, usurpatur autem aliquoties
substantive. [5. Mose 28, 31] Sicut in Deutero⌊nomio: ‘Alius rapiet
tuum asinum coram te, Item bovem tuum abducet et mactabit, et non erit
in manu tua (El) ut id prohibeas’. Proverbiorum tertio: ‘Cum fuerit
fortitudo tua in manu tua ad faciendum’, hoc est, cum facultatem
habebis, ut facias.

[2. Mose 20, 5] Sic in primo praecepto: ‘Deus tuus Deus sum, fortis
zelotes’. Hinc sunt Angelorum nomina Raphael, Uriel, Michael, Gabriel.
Item de quo paulo ante diximus, Ismael.

In summa significatur hoc nomine virtus et potentia Dei, quod solus sit
potens, quod habet ex se sufficientiam omnium, quod sit compos omnium,
quod nullius virtute indigeat, quod omnia possit dare omnibus.

Altera appellatio (Schadai) fere transfertur omnipotens. Nec moror hic
grammatistarum rixas, unde derivetur. Nam quod ex pronomine et 

[Seite 606]

nomine componunt, quod significet sufficientiam ex se habentem, non sane
repugno, etsi non credo. Cum nomine Sched, quo appellarunt Demonia,
quibus Iudaei immolarunt, prorsus nihil commune habet, nec cum (Schadad)
quod vastare significat.

Sed undecunque tandem trahat originem, mihi ideo videtur Moses noluisse
generali appellatione tocius generis humani (Elohim) uti: Sed singularem
hanc et novam appellationem usurpasse ad significandum mysterium hoc,
quod hoc pacto circumcisionis, quam hic praecipit, nolit teneri
universum orbem terrarum, sed particulariter pertinere ad semen Abrahae.

Praevenire igitur voluit Moses rabiosam Iudaeorum superbiam, qui ex hoc
textu contendunt totum mundum esse circumcidendum, sed non sequitur bona
consequentia: Iudaeis est mandata circumcisio, igitur omnes, qui volunt
esse populus Dei, sunt circumcidendi.

Sunt enim clarissima exempla in oppositum. Ionas missus ad Ninivitas
convertit eos, at non circumcidit: Crediderunt enim Deo, et emendaverunt
vitam, atque ita sunt facti populus Dei sine circumcisione, quod
nequaquam esset factum, si circumcisio sic esset praecepta, ut omnibus
gentibus esset necessaria.

Sic Ioseph venditus in Aegyptum, et mirabiliter perductus ad culmen
dignitatis, Sine dubio noticiam Dei veram in Aegypto plantavit, non
autem circumcidit Aegyptios.

Patriarchae igitur bene intellexerunt, non latius patere mandatum de
circumcisione, quam ad semen Abrahae, nec in aeternum a semine Abrahae
esse servandam, sed ad verum semen Abrahae, Christum.

Ideo omnibus saeculis etiam non circumcisi venerunt in societatem
Ecclesiae. Sicut Hiob, Cyrus Persa, vidua Sareptana, Naaman Syrus. Et
tempore Christi adoraverunt multi in templo, ut Eunuchus, Cornelius et
alii, qui tamen circumcisi non fuerunt.

Recte igitur Paulus contendit circumcisionem non transferendam in
gentes, sed retinendam in (El et Schadai) hoc est, in isto populo adhuc
sub Mose, constituto, ante adventum veri seminis Abrahae.

Imposita enim haec de circumcisione lex Iudaeis est, non ut per eam
iustificarentur, frustra enim sic promissus esset Christus, sed ut
essent populus distinctus ab omnibus aliis populis, ut sciretur, ex quo
populo, ex qua mundi parte nascendus esset salvator.

[5. Mose 10, 16] Itaque Moses, qui tam diligenter describit initia
circumcisionis, valde Iudaeos pungit, dum iubet, ut circumcidant
praeputia cordium. Idem Prophetae [Jer. 9, 26] faciunt, Esaias et
Ieremias: ‘Omnes gentes, inquiunt, habent praeputia, sed filii Israel
sunt incircumcisi corde’.

[Seite 607]

Hoc an non contra gloriam circumcisae gentis atrox verbum est? Sed
necessitas cogit Prophetas, hoc ut facerent, et pestilentissimam
iusticiae fiduciam suis adimerent sic pertinaciter affirmantibus, quod
circumcisio carnis faciat populum Dei, et iustificet.

Retineamus igitur hanc sententiam firmiter, quod circumcisio non
pertinet ad alias gentes, sed tantum ad hanc unam gentem, cui facta est
promissio de Christo. Sic autem ad eam pertinet, ut, postquam Christus
promissus in carnem venit, et exhibitus est mundo, circumcisio tum plane
cesset ac desinat.

Is enim quia ex mandato aeterni patris solus audiendus est, et non
circumcisionem, sed Baptismum docet: Baptizari posthac omnes, non
circumcidi debent, qui volunt esse verus Dei populus.

Circumcisio enim servit promissioni, et est inclusa promissio in
circumcisionem. Cum igitur promissio impleta est, quid amplius opus est
circumcisione?

Sic nisi promissio inclusa esset in Baptismum, frustra baptizaremur. Cum
autem haec Baptismi promissio implebitur in futura vita, tum Baptismus
quoque non amplius requiretur.

Ineptum, imo impium quoque est, quod quidam Iudaei Schadai dicunt
appellatum a Schadad, vastare, quod solus vastet coelestia et
terrestria. Hoc nomen cum hac sententia daemonibus verius convenit, quam
Deo vitae et lucis. Est enim Deus benefaciendi, non perdendi.

Rectius formatur a primitivo Schad quod mamma sonat, sicut Graeci
vocarunt πολύμαστον, seu mammosam Deam, cui tribuerunt
beneficium alimoniae: et nos Deum vocamus alumnum, qui alat universum
genus humanum, qui non solum potentiam ex se habet: sed dat omnibus
aliis sufficientiam, ut se alant.

Haec significatio proprie ad Iudaeos pertinet, quibus solis facta erat
promissio de terra Chanaan. Fuit igitur his El. Satis enim habuit
potentiae ad defendendum populum suum contra gentes.

Fuit quoque Schadai, quasi dicas ubera ad fovendos et alendos eos. Etsi
enim gentes quoque defendit et aluit, tamen Iudaeos ex promissione
cogebatur alere et defendere.

Haec mihi huius nominis ratio vera esse videtur. Etsi autem me harum
rixarum inter grammaticos iudicem non constituo, tamen res convenit, [1.
Tim. 6, 17] quod Deus hunc populum fovit, defendit, et, ut Paulus 1.
Timotheum sexto loquitur: ‘omnia contulit ad sufficientiam’.

Sicut igitur pactum hoc novum est cum novo et nascituro populo, ita
etiam nova nomina, ceu novam vestem, et habitum novum circumdat sibi
Deus, ut ostendat se pactum hoc condere, non cum omnibus populis, sed
cum hoc uno, qui ex Abraha erat nasciturus.

Hoc libenter inculco. Nam haec de circumcisione quaestio admodum
difficilis et impedita est. Ac nisi Divus Paulus intercessisset, eamque
sic tractasset copiose et graviter, vix liberassemus nos erroribus.

[Seite 608]

Ita enim Actorum decimo quinto legitur, quod post resurrectionem Christi
Iudaei conversi ad fidem urgebant legem, et cogebant baptizatos ad
circumcisionem, imo etiam ad totam legem servandam, sic enim dicunt:
[Apg. 15, 5] ‘oportet eos circumcidi, et mandare, ut servent legem
Mosi’.

Fuit igitur haec gravis quaestio, quae, ut apparet in primitiva
Ecclesia, ipsis Apostolis negotium fecit, et coegit Paulum, ut
Hierosolymam iret, et cum Apostolis de ea conferret.

Porro non simplex, sed gemina haec in Actis quaestio est. Prima est, An
homo iustificetur ex operibus. Altera est, an circumcisio sit
necessaria.

Nam circumcisio posteritati Abrahae mandata est longo tempore ante
legem. Ac lex non Iudaeos tantum, sed gentes quoque obligat: Est enim
aeternum et immutabile Dei decretum de Deo colendo, et diligendo
proximo. Ac fuit decretum Dei omnium hominum animis inscriptum a
principio mundi. Operae pretium igitur fuerit videre, quomodo Paulus
hanc disputationem tractet.

Quod ad circumcisionem attinet, est demonstratio haec perfecta, et
indubitata propositio, et ex sacris literis per se nota, quod Abraham
ante et sine circumcisione fuit iustus. Sequitur igitur, propter
iusticiam circumcisionem non imponendam.

Sic de altera quaestione certa demonstratio est, qua idem Paulus utitur,
eamque scite urget in Romanis est Galatis, quod Abraham reputatus iustus
non propter opus aliquod, sed simpliciter, quia Deo credidit.

Aliud autem est reputatione divina esse iustum, et esse iustum suis
operibus ac meritis.

Conveniunt igitur haec, ac non argute tantum et dialectice, sed
demonstrative quoque probantur. Si Abraham non est iustus ex
circumcisione, multo minus est iustus ex ulla lege Mosi, quae ipsa
quoque nondum scripta fuit, cum Abraham pronunciaretur iustus.

Imo ipse Moses, et qui sub eo fuerunt, non sunt iustificati ex lege.
Iusticia enim non est facere legem, sed credere promittenti Deo.

Sic unicam hanc voculam urget Paulus profecto erudite et prudenter. Quod
si vel Papistae, vel Iudaei huic sententiae reclamant, faciunt id suo,
non nostro vicio et peccato.

Haec enim clara et certa sunt. Abrahamum ante circumcisionem fuisse
iustum, ac quia fide iustus reputatur, iusticia non ex lege aut
operibus, sed simpliciter ex fide, seu fidutia in promissionem
contingit.

Solis Iudaeis est data scripta lex: Gentes eam habuerunt scriptam in
cordibus suis, hoc est, secum natam, et nos hodie revelato Euangelio
cogimur diligenter docere legem, et inculcare populo, sed etiam natura
duce et ex ipso rationis lumine possumus concludere, legem non
iustificare.

Aristoteles disputat, opus non esse bonum, nisi fiat ex recta ratione et
bona voluntate. Cum igitur voluntas mala sit, et ratio erret, sicut 

[Seite 609]

experientia testatur. Sequitur profecto operibus in speciem optimis hoc
vicium voluntatis et rationis non corrigi.

Igitur Philosophi quoque concludunt, quod ante bona opera oportet
personam esse bonam, hoc est, quod oporteat voluntatem esse bonam, et
rationem rectam esse, priusquam aliquid recte fiat. Nec potest refutari
sententia haec.

Sed Iudaei contra urgent, quod hic est de sempiterno foedere, et quod
additum est, quod non circumcisus eradicabitur ex hoc populo. In
contradictione igitur consistit disputatio. Neganda est autem
consequentia, quod ideo iustificet circumcisio.

[Röm. 4, 11] Cur igitur, inquiunt, data est? Respondet Paulus: ut esset
signaculum iusticiae, hoc est, Oportuit hoc opus adesse ad signandam
iusticiam, debuit esse circumcisio ceu chirographum in confessionem,
quod promissio vera sit.

In summa fuit Sacramentum, quo admonerentur se esse Dei populum, sed per
circumcisionem non sunt facti Dei populus.

Rursus circumstantiam urgent Iudaei, quod circumcisio non ut opus ad
Abrahamum solum pertinens mandata est, sed una cum Abraha toti eius
posteritati imponitur, ac promissio totam posteritatem, non solum
Abrahae personam includit. Sic enim dicit textus: ‘ut sim tibi in
Deum, et semini tuo post te’.

Si ergo qui non circumcisi sunt, hac promissione coguntur carere, et non
sunt populus Dei, sequitur a contrario sensu, quod per circumcisionem
posteritas Abrahae fiat populus Dei.

Hoc argumentum non amplius philosophicum est, sicut illud prius, quod
recta ratio et bona voluntas requirantur ad bonum opus, et praecedant
bonum opus, sed est Theologicum argumentum, contra quod praecipue Paulus
pugnat, qui id optime intellexit.

Nec eludendum est, quod promissio sit accipienda de hac corporali vita
tantum, loquitur enim Deus non cum lapidibus, lignis, bobus aut asinis,
cum hominibus et posteritate Abrahae loquitur, eique promittit, si hoc
circumcisionis pactum servent, se eis Deum fore non solum in hac vita,
sed in futura et aeterna vita.

Nam vocabulum Deus relative hic significat, qui scilicet creditur a
semine Abrahae esse Deus, et vicissim se semini Abrahae ut Deum et
aeternum benefactorem ostendit.

Neque enim cavillo hic locus est, aqua, sol, luna etiam intelligunt
Deum, faciunt enim voluntatem Dei, nos hic loquimur de vero promissore
et de verbo promissionis. Id verbum certe non sol, non ligna, non bos,
non asinus intelligit.

Sequitur igitur (Sic enim arguunt Iudaei), quod circumcisio iustificat.
Includit enim promissionem, imo ratam facit promissionem, quod Deus sit
semini Abrahae futurus Deus. Nisi enim circumciderentur, promissio 

[Seite 610]

locum non haberet. Nam non circumcisi sunt eradicandi, hoc est, non
habent Deum.

Quid hic dicemus? cum enim dictum sit Abraham fuisse iustum ante
circumcisionem, hic contrarium statuitur, quod circumcisio faciat, ut
Deus nobis sit Deus.

Respondeo, Abrahamo est data circumcisio, ut per eum propagaretur in
omnem posteritatem hoc signum foederis, igitur longe alia ratio fuit
circumcisionis in Abraha, et alia in eius posteritate. Erat iam antea
Deus, Deus Abrahae, sicut Moses clare testatur. Igitur per
circumcisionem non primum coepit Abraham fieri Dei filius, et tamen,
quia iussit Deus eum circumcidi, nullo modo debuit voluntati Dei
resistere.

Posteritati autem Abrahae circumcisio fuit symbolum, quod essent
haeredes promissionis, quae Abrahae adhuc in praeputio erat facta.

Sic necessarium discrimen facimus inter opus et opus. Cum baptizaretur
Christus et cum nos baptizamur, quod ad ipsum opus attinet, nihil
interest inter baptismum Christi et aliorum credentium, utrique
abluuntur aqua in Iordane, utrisque proponitur consolatio, quod Deus
velit ignoscere peccata: Sed personarum discrimen maximum est.

Christus baptizatur, non ut iustificetur, est enim filius Dei, et
aeterna iusticia ornatus, ut nos iustificemur per ipsum. Sed baptizatur,
ut sic dicam, nobis in exemplum, ut praecedat nos, et nos eius exemplum
secuti etiam baptizemur.

Ad hunc fere modum circumcisio sacramentum est posteritate Abrahae, quod
cum promissionem habet, credentes huic promissioni, et utentes
sacramento in fide iustificantur. Qui autem non credunt, non
iustificantur, et circumciduntur. In hunc finem Abraham non est
circumcisus. Nam et promissionem ante hoc signum habuit, et per fidem in
promissionem adhuc in praeputio existens iustificatus est.

Similia exempla multa possunt dari. Praeceptor suis discipulis proponit
Grammatica, non ut ipse ea discat. Iam enim nota et usu confirmata habet
Praeceptor ille, sed ut discipuli ea discant. Nos quoque sacra legimus
publice non propter nos. Nam ea in privato possumus discere, imo iam
didicimus, sed propter auditores.

Ad hunc modum circumcisio praecepta Abrahae est, ut posteritati eius
esset sacramentum, quo iustificarentur credentes promissioni, quam
circumcisioni addiderat Deus. In Abraha, qui iam iustificatus erat, alia
huius ratio operis fuit, quanquam ipsi quoque signaculum iusticiae erat.

Ad hunc modum responderi potest. Sed Iudaeo nondum est satisfactum.
Urget enim: si posteritati Abrahae occasio iustificationis fuit
circumcisio, ergo sequitur omnes, qui volunt iustificari debere esse
filios Abrahae. Hoc autem quia natura impossibile est, ut omnes
nascantur ex carne et 

[Seite 611]

sanguine Abrahae, relinquitur esse circumcidendos, et liberandos
praeputio, ut secundum hoc opus, quod promissionem hanc habet, Abrahae
fiant similes. Sicut fuerunt Proselyti in populo, Herodes et alii.

Hanc instanciam diluit Christus creditus, quod venerit. Ex veteri
Testamento homini contentioso vix satisfeceris. Sed qui credunt Christum
venisse in carnem, hi norunt iustitiam non petendam ex circumcisione,
sed [2. Kor. 1, 20] a solo Christo, in quo omnes promissiones sunt Amen
et ita.

Nam Christus circumcisionem, licet ipse circumcisus, non mandat, mandat
autem, ut in suo nomine baptizemur. Haec ratio homini pio
demonstrationis loco est. Sed Iudaeis frustra proponitur non credentibus
in Christum. Igitur alia via occurrendum eis est.

Utcunque enim sit de posteritate Abrahae et de praecepto circumcisionis,
hoc profecto Iudaeis impossibile probatu est, quod circumcisio sit
gentibus necessaria ad iustificationem. Hoc enim solum efficient ex hoc
textu, qoud semini Abrahae sit mandata, et quod, qui ex semine Abrahae
sunt, hi Dei populus esse non possunt, nisi circumcidantur. Illud nullo
modo efficient, quod nemo nisi Iudaei iustificentur, et sint Dei
populus.

Nam primum ipse Moses dicit, quod Abram sit constituendus pater multarum
gentium: si pater gentium, et non Iudaeorum, et Deus est Deus seminis
Abrahae: Igitur semen Abrahae erunt gentes quoque, et Deus etiam non
circumcisorum Deus erit. Sic Iudaei urgentur, ut non possint aliud
dicere, quam quod circumcisio sit necessaria carnali semini Abrahae.

Postea autem est alia demonstratio a posteriori, seu ex effectu. Sic
enim recte argumentamur. Pharao, docente Iosepho Aegyptum, agnovit Deum,
et illa Dei noticia iustificatus est, cum tamen non esset circumcisus,
clare enim textus dicit, quod abominatio sit Aegyptiis comedere cum
Iudaeis, propter circumcisionem. Igitur iustificantur, etiam qui non
circumciduntur.

Sic Rex Nebucadnezar insigne testimonium habet, sicut Darius quoque et
Cyrus, quod agnoverit, et tamen circumcisus non est.

Sic Iob, sic Sareptana vidua, sic Naaman Syrus iusti fuerunt. His
exemplis obruuntur Iudaei, ut negare non possint, etiam gentes in
praeputio esse populum Dei, et placere Deo, nec pertinere praeceptum
circumcisionis ad gentes.

Quamdiu igitur Iudaei non credunt in Christum, sunt sub lege, et
tenentur ad circumcisionem. Sed ut gentes circumcidantur, probari ab eis
non potest.

[Matth. 23, 15] Huc respexit Christus, Matthaei 23., cum dicit: ‘Vae
vobis, scribae et Pharisaei, qui circumambulatis mare et aridam, ut
faciatis proselitos, et cum factus fuerit, facitis ex eo filium gehennae
duplo magis, quam vos estis’.

Tale nihil fecit Ionas docens Ninivitas. Helizeus mundans Naamanum. Imo
reliquit eum in suo vitae genere, et permittit, ut cum rege suo intret
templum Idoli, modo ipso corde Deum Israel adoraret, cuius fidei
testimonium 

[Seite 612]

erat terra ex templo Hierosolomitano translata ad gentes. Sic a
posteriori clare sequitur Deum non tantum Iudaeorum, sed gentium quoque.

Mirabilis autem res est. Ismaelis posteritas excluditur a circumcisione,
et tamen includitur in promissionem, quod Deus sit futurus Deus eorum.
Quae igitur illa vel coecitas, vel pertinacia est Iudaeorum, qui se
solos Dei populum esse gloriantur propter circumcisionem.

An non haec in contrarium adducta exempla clare docent circumcisionem
ante Christum natum fuisse necessariam Iudaeis, et non gentibus.
Gentibus autem ad salutem fuisse necessariam fidem promissionis, seu
fidutiam in promissum semen. Sicut ipse Abraham non per circumcisionem,
sed in praeputio per fidem in promissionem iustus reputatus est.

Cur igitur circumcisus est, inquis? Responde tu, cur baptizatus sit
Christus. Nos per Baptismum, cum credimus promissioni, iustificamur.
Christus, etsi baptizatus est, tamen per Baptismum non est iustificatus.
Baptizatus enim est non propter se, sed propter posteritatem credentium.

Sic Abraham quoque non propter se est circumcisus. Utor similitudine hac
ad patefaciendam rem, etsi agnoscam multa inesse dissimilia, de quibus
disputandi locus nunc non est, et mediocriter erudito per se patent.

Etsi igitur non possumus Iudaeis non credentibus in Christum adimere
circumcisionem in sua generatione, quam diu perstant in suo errore, quod
Christus non sit exhibitus, coguntur ferre circumcisionis onus: tamen
certum est circumcisionem ad gentes non pertinere. Peccat igitur, qui
eam imponit gentibus tanquam necessariam ad salutem. Sicut illi ex
conversis Pharisaeis in Actis fecerunt.

Qui autem norunt Christum, hi, quia, habent etiam in Mose expressum [5.
Mose 18, 15] mandatum, ut Christum audiant: ‘Suscitabo, inquit enim,
ex fratribus tuis Prophetam, quem audies sicut me’: hi norunt Christum
esse finem legis, hi norunt non circumcisionem solum, sed ipsam legem
Mosi in Christo finiendam.

[Kol. 2, 9; Joh. 1, 16] Christus enim est fac totum. ‘In eo est
plenitudo divinitatis’. ‘Per eum habemus gratiam pro gratia: ac
accipimus omnes de eius plenitudine’. Igitur possumus dicere Iudaeis,
quod impleta sit promissio facta Abrahae, [Dan. 9, 24] nunc impletas
Prophetias et visiones. Sicut apud Danielem est. Non igitur Abrahamum,
non circumcisionem, sed dominum utriusque regnare.

[Röm. 2, 25] Atque huc facit, quod Paulus simpliciter dicit,
Circumcisio nihil est, Est enim data Abrahae in signum iusticiae non
collatae in Abrahamum per circumcisionem, sed propagandae in posteros,
donec promissum semen, Christus, veniret.

Nisi autem Iudaei sic essent excaecati, deberent singulariter moveri [1.
Mose 17, 7] vocabulo, quod Dominus ubique hic addit. ‘Erigam pactum
meum inter te [1. Mose 17, 9] atque inter semen tuum post te in
generationibus suis’. ‘Tu custodies pactum 

[Seite 613]

[1. Mose 17, 8] meum et semen tuum post te in generationibus suis’.
Item: ‘tibi et semini tuo post te dabo terram, in qua nunc peregrinus
es’.

Hoc vocabulum: in generationibus suis, diligenter notandum erat.
Potuisset simpliciter dicere, sit foedus meum perpetuum inter te et
semen tuum post te. Sed quia addit in suis generationibus, significat
certi temporis durationem, ut sit sententia. Pactum hoc, seu ipsa
circumcisio durabit, dum vestra generatio durabit.

Porro certum est Abrahae semen amplius non durare. Nam post captivitatem
Hierosolimorum non regnum, non populus, non familia, non sacrificium
mansit. Quod si semen maneret, certe maneret domus, et forma aliqua
regni, quid enim Abrahae promisit Deus, si hoc non promisit?

Nunc autem, quod summum est, etiam totus Moses iacet et tacet. Quomodo
igitur poterit urgeri circumcisio, cum isti, qui circumcidendi sunt,
nulli sint, hoc est, non habent amplius generationem certam, non locum
certum, in quo consistunt. Postquam igitur Christus venit, debuit cedere
circumcisio, sicut umbra soli venienti cedit.

In quem usum igitur data est? ut innotesceret salvatorem ex hoc
circumciso populo, et non ex gentibus nascendum. A cunctis gentibus
desideratus non est in cunctis gentibus incarnatus, sed in hoc uno
populo, qui divinitus iussus erat circumcidi.

Ac peculiaris ritus ideo propositus est, ut esset toti mundo insigne
monitorium, Christum ex Iudaeis venturum. Iudaeis enim solus promissus
erat, etsi Iudaei non soli eo erant fruituri.

Dixi satis verbose de circumcisione. At Iudaei credentes venisse
Christum, facile concedent, quod tota lex cum circumcisione et omnibus
aliis ceremoniis non debent durare longius, quam usque ad Christum. Nam
Moses iubet, ut Christum audiant. Igitur Christus novam doctrinam et
novas ceremonias est allaturus, quas iubet Moses ut amplectantur sui,
illis [Matth. 28, 19] legalibus dimissis, sicut certum Christi mandatum
est: ‘Ite docete omnes gentes, et baptizate eos in nomine meo’.

Sed Iudaei, qui retinent pertinaciter errorem suum, et expectant
Messiam, hos non solum circumcisione non poterimus liberare, sed quia se
Abrahae semen agnoscunt, totius legis rei et debitores sunt.

Sive autem credant Iudaei, sive non credant, sive maneant in
circumcisione, sive non, manet salva nobis propositio haec, quod nos
Gentes sumus liberi a lege et a circumcisione, sicut ante legem et in
lege multi ex Gentibus sunt conversi ad Deum, et tamen a lege et
circumcisione manserunt liberi.

Multo autem magis non Christiani sumus a lege liberi et a Circumcisione,
qui scimus non Mosen, sed filium Dei ex mandato patris audiendum. Is
etsi circumcisus, tamen nos non circumcidi, sed baptizari iussit. Haec
sententia vera et firma est.

[Seite 614]

Sicut autem, cum promissio novi Testamenti in aeterna vita implebitur,
non amplius Sacramento Baptismi opus habemus: Ita, cum per Christum
promissio Abrahae facta sit impleta, non amplius circumcisione opus est.

Aut convertantur ergo Iudaei, aut damnentur sub legem, quam etiam ad
literam servare eis impossibile est.

Consilium autem huius Capitis etiam considerandum est. Instabat
multiplicatio seminis Abrahae, cui hic promittitur, futurum eum multarum
gentium patrem. Qui autem non conveniebat, ut Deus singulis
generationibus novum pactum faceret, et novas promissiones confirmaret,
sicut Abrahae, Isaaco et Iacob, dat toti posteritati ex Isaac commune
vel oraculum, vel signaculum, quo non solum discerneretur a caeteris
gentibus. Sed etiam ceu sacramento admoneretur se esse Dei populum, et
Deum vicissim ipsis futurum Deum, hoc est, benefacturum et in hac vita
et aeterna, idque totum propter promissum semen mulieris, seu Christum.

Sunt igitur primum Iudaei populus per circumcisionem saeparatus ab
omnibus populis, ne generatio ipsorum confunderetur cum aliis gentibus,
et promissio de Christo certa esset, quibus esset exhibenda. Deinde
circumcisio est eis signaculum iusticiae. Admonentur enim hoc ipso opere
passivo (ut sic dicam) se Dei populum et Deo curae esse.

Inde, quaeso, vide, quam mirabilem propositionem Paulus colligat. Nam ex
hac ipsa separatione seminis Abrahae ab universis gentibus, auctore
Mose, colligit summam gentium coniunctionem cum Iudaeis et vero semine
Abrahae. Sic enim dicit textus: ‘In patrem multarum gentium dedi
te’. Hoc quid aliud est, quam quod gentes tanquam filii et haeredes
Abrahae ad possessionem promissionis Abrahae factae sint perventurae?
Quomodo enim, hoc si non fiat, potest Abraham multarum gentium pater
esse? Et tamen vides gentes a Iudaeis separatas. Nam semen Abrahae
iubetur circumcidi: Gentes non iubentur circumcidi.

Haec pulcherrima consequentia ex ipso Mose sequuntur, quod cum Iudaeis,
separatis per circumcisionem ab omnibus gentibus, gentes debent
coniungi, ut fiant participes promissionis, et tamen non debent
circumcidi.

Ad hunc modum Ismael separatur a semine Abrahae et non separatur, sicut
aliae quoque gentes.

Quod enim attinet ad illam civilem societatem et ad carnalem
congregationem, Ismael et Gentes separatae sunt a Iudaeis. Soli enim
Iudaei habent illud iusticiae signaculum, sed ab ipso promisso semine
gentes non sunt saeparatae.

Hinc nascitur Paulo illa erudita distinctio inter filios Abrahae, qui
carnis filii sunt, et qui sunt filii promissionis. Ad quam Iohannes
quoque [Joh. 1, 13] alludit, cum Dei filios vocat, ‘non qui ex
sanguinibus, neque ex voluntate viri aut carnis, sed ex Deo nati
sunt’.

[Seite 615]

Facit autem hoc quoque ad circumcisionis mysterium ostendendum, quam
gerunt Iudaei divinitus impositam in futurum Christum, et simul, dum
Christus nondum exhibitus fuit, gerunt, ut caeterae quoque gentes ea
admoniti haberent occasionem credendi eidem Deo, qui Abrahamo benedictum
semen promiserat, et sperandi in Christum.

⌊nos, quod non satis sit esse filios Abrahae secundum carnem, sed
requiri, ut ipsi Iudaei, qui carnale semen sunt, fiant filii
promissionis: Sicut dicit textus: ‘In Isaac vocabitur tibi semen’.

Inde nascitur caput Theologiae, quod Deus sit Deus Iudaeorum et gentium,
dives in omnes, etiam illo ipso tempore, quo lex et circumcisio floruit.

Nam aliae gentes audiverunt Abrahamum, audiverunt Prophetas, viderunt
Hierosolymis cultum, et Deum Iudaeorum crediderunt solum et verum Deum
esse.

Interim Iudaei soli habuerunt signaculum hoc iusticiae, quo fulgebant
inter omnes gentes, ut, etsi gentes non circumciderentur, tamen eundem
Deum invocarent et colerent, qui per circumcisionem Iudaeorum populo se
patefaceret.

Non igitur negligimus Divum Paulum, optimum et doctissimum Mosi
interpretem. Sic enim de hoc capite nos docet, scripsisse hactenus Mosen
de nato filio Ismael et semine Abrahae secundum carnem, sed semen id
natum est sine promissione. Non enim Deus locutus est ad Abraham de
filio nascituro ex ancilla: Fuit id Sarae consilium, ut cum ancilla se
consociaret Abraham, non fuit mandatum Dei, multo minus fuit mandatum
cum promissione.

Humanum igitur consilium, seu, ut augustius aliquid dicamus, charitas
ibi valuit, et non fides, nam promissio nulla adfuit de Ismaele ex
serva.

Sed de Isaac alia res est, is ex promissione nascitur, et promissio in
ipsum figitur. Haec differentia observata clarum lumen huic de
circumcisione disputationi afferet.

Sed Iudaei, submersi in cogitationibus legis, promissionem non spectant,
nec distinguunt inter legem et Euangelium: Imo Euangelium prorsus
ignorant, persequuntur et oderunt.

Et tamen negare non possunt, quod Ismael, secundum carnem verus Abrahae
filius, et ex mandato Dei circumcisus quoque, tamen non reputatur in
semen Abrahae. Sed solus Isaac, qui secundum promissionem est natus.

Non autem hoc ita accipiendum est, quasi ideo damnemus Ismahelem, quem
ego in noticia veri Dei mansisse et salvatum esse iudico. Hoc agitur, ut
Iudaei, impia et superba gens, doceantur, quod nativitas carnis, de qua
ipsi tantopere gloriantur, nihil valeat.

[Seite 616]

[Joh. 3, 6] Sicut Christus dicit: ‘Quod ex carne natum est, caro
est’. Item: [Joh. 3, 3] ‘nisi quis renatus fuerit, regnum Dei non
videbit’.

Haec necessaria doctrina est, et sola altos cervices Iudaeorum deprimit.
Non enim possunt negare, quod Ismael sit reiectus a possessione huius
promissionis, et tamen fuit verum semen Abrahae, carnale scilicet. Sed
id non satis fuit. Oportuit enim, si salvari voluit, fieri fidelem
filium fidelis Abrahae.

Ita clare conspicitur praerogativam nativitatis carnis nullam esse, ne
in Isaaco qidem. Nam omne pondus in promissione est. Promissio autem
sola fide accipi potest. Quod ad carnis nativitatem attinet, omnes
nascimur in peccatis: Renasci igitur oportet salvandos per aquam, id
est, per Baptismum, non per circumcisionem: et per spiritum, qui fidem
in promissionem accendit, et sic a peccatis liberat et salvat.

Quod autem circumciditur hic populus, fit, ut saepe iam dixi, ad
notandum et insigniendum eum, ut Gentes admiratione adductae Deum
Iudaeorum discerent agnoscere, donec Christus veniret et instituerent
novum signaculum, quo simul Iudaei et gentes consignarentur tanquam
socii aeternae gratiae, quae per filium Dei obtingit, non privilegiatis
privilegio carnalis nativitatis, sed credentibus, seu per aquam et
spiritum renatis.

Ad hunc modum accurate inspexit Mosis textum Paulus, quod et separati
Iudaei per circumcisionem sint a gentibus, et tamen Gentes cum veris
Abrahae filiis consociatae per fidem: In certum argumentum, quo toti
orbi terrarum innotesceret, quod nativitas carnis coram Deo nihil faciat
ad salutem, Et patere aditum ad gratiam etiam gentibus.

Sicut supra de Caini posteritate dictum est, qui etsi per peccatum a
promissione excidit, quae in pium Seth translata est, tamen verisimile
est multos ex posteritate eius, consociatos cum Seth, salvatos esse: sed
hi sunt salvati non certa promissione: sed, ut sic dicam, vaga: sicut
Pharao in Aegypto non quidem habuit certam promissionem, ut Isaac de
salute sua, et tamen, quia audit Iosephum, et eius Deum colit et
invocat, servatur ipse quoque.

Sic non habens promissionem, promissionem consequitur. Iudaei autem
habentes promissionem, sectando legem ad leges iustitiam, ut Paulus ait,
non pervenerunt.

Nemo igitur glorietur in nativitate carnali, in maioribus, in sapientia
[Jer. 9, 24] sua, opibus, regno, sed ‘in eo solo, quod norit
Dominum’. Hierem⌊iae nono. Deus enim est Deus Iudaeorum et Gentium,
et quanquam in eo discrimen est, quod Iudaei promissionem habent, et sua
certa insignia, quibus noscuntur, quod sint Dei Populus, tamen Deus
gentes a promissione non excludit, modo eam fide amplectantur.

Sic posteritas Esau, qui sunt sapientes in Teman, habuit multos
praeclaros sanctos, etsi non essent circumcisi, nec legem Mosi
agnoscerent: contenti hi erant promissione vaga, et pro ea egerunt Deo
gratias.

[Seite 617]

Sic a principio usque ad finem multi ex gentibus salvati sunt, etsi
promissio gentibus non esset facta. Imo, quod mirabilius est. Iudaei
propter superbiam amiserunt promissionem, quae ipsorum erat propria et
debebatur eis. Gentes autem, quibus non debebatur, arripuerunt eam, et
successerunt [Matth. 3, 7. 9] in locum eorum: secundum Iohannis dictum,
Matth⌊aei 3: ‘Genimina viperarum, dico vobis, potens est Deus ex
lapidibus excitare filios Abrahae’.

Haec superbia et obstinatia evertit Iudaeos, quod contendebant se esse
Dei populum, Causam si quaereres, respondebant, sumus semen Abrahae et
circumcisi.

Haec ratio si valet, quid aliud sequitur, quam omnes gentes alias esse
damnatas. Non enim sunt semen Abrahae, nec sunt circumcisae.

Itaque Paulus graviter hanc sententiam refutat. Dicit quidem Abrahae
factam promissionem, et per circumcisionem separatum eius semen ab
omnibus gentibus, sed, quia videt a Mose vocari Abrahamum patrem
multarum gentium, recte concludit gentes quoque esse populum Dei, si
amplectantur cum fideli Abraha promissionem.

Circumcisae non sunt, non habent promissionem futuri Christi. Ea Iapheto
et Chamo negata, soli Sem donata est: et tamen Iaphet habitat in
tentoriis, et Chamitae quoque multi salvati sunt. Debuit enim Euangelion
spargi in omnes gentes.

Utrunque igitur verum est, salus ex Iudaeis est, sed non soli Iudaei
salvantur. Veniunt ad salutis promissionem etiam gentes.

Ad hunc modum voluit spiritus sanctus errorem Iudaeorum praevenire, sed
coeci id non animadvertunt. Hoc solum notant, quod mandatur circumcisio
cum promissione, quod sint futuri Dei populus. Quod autem Abrahae
dicitur, patrem eum fore multarum gentium, hoc non vident.

Non igitur spiritui sancto, qui huic errori studuit occurrere, sed
ipsorum coecitati tam horribilis ruina est imputanda.

Sic praevenit spiritus sanctus Papistarum haeresin de coelibatu,
siquidem docet Dei institutione Adam copulatum cum Heua.

Ad hunc modum hoc in loco monentur Iudaei, ne praesumant de nativitate
carnali. Filios enim Dei non nasci ex carne, sed ex gratia et
misericordia Dei.

Sicut enim nondum natis ex misericordia signaculum et promissionem
dedit, non ex meritis: Ita gentibus quoque ex misericordia communicatur
promissio et salus.

Sed frustra haec cum Iudaeis disputamus. Quia enim Christum non
amplectuntur, manet velamen ante oculos Mosis, quod non tollitur, nisi
in Christum credas, permittendi igitur sunt suo malo genio, sicut Turcae
et Papistae, qui dementati suis opinionibus, etiam clarissimo scripturae
testimonio, aut non vident, aut cavillantur. Haec de consilio seu statu
huius capitis satis sint: nunc textum explicabimus.

[Seite 618]

Annus Abrahae nonagesimus nonus valde est insignis. Ea enim omnia eo
anno gesta sunt, quae Moses quatuor deinceps capitibus complectitur.
Instituta circumcisio, separata per eam posteritas Abrahae ab omnibus
gentibus. Ablegatus Ismael cum matre, Sodomitarum superbia et impietas
punita etc. Hae sunt grandes historiae, sicut postea patebit. Annus
igitur hic diligenter est notandus. De nominibus El et Schadai supra
diximus.1�

Quod iubetur Abraham ambulare coram Deo, et integer esse, etiam in
superioribus notum est. Complectitur enim utranque tabulam. Primam, ut
credat in Deum, ut invocet Deum, ut praedicet verbum et exerceat
pietatem. Haec omnia includit, cum iubet, ut coram Deo ambulet.

Cum autem addit, ut sit integer, etsi illa, quae ad cultum Dei
pertinent, includit, tamen respicit praecipue secundam tabulam.

Significat autem (Tham) perfectum et integrum, quod habet suos numeros
perfecte, et non est viciatum seu vitiosum, quod est incorruptum.

Positum autem hic est in plurali numero: ‘sis perfecti’, hoc est,
sit vita tua integra et incorrupta, ambules coram hominibus sine
offensione. Pluralis autem numerus non frustra est. Nam paterfamilias,
et omnis, qui est in aliqua administratione, non tantum est debitor suae
personae, ne quid peccet, sed etiam eorum, quos gubernat.

[1. Tim. 3, 2] Sic Paulus Episcopum vult esse (Thamim), qui non solum
ipse sit inculpatae vitae, sed etiam suos coherceat severa disciplina,
ne quid admittant se indignum. Quod si qui corrigi nolunt, illi potius
eiiciantur vel ex domo, vel Ecclesia, quam ut scandalo sint aliis, sic
omnis gubernator debet esse Thamim non Tham, non tantum in uno
praecepto, sed in omnibus sit Thamim. Hactenus exhortatio ad
integritatem vitae.

[17, 2] Et dabo foedus meum inter me et inter te, et multiplicabo te
vehementer nimis.

Hic promittitur multiplicatio, sicut aliquoties supra, et additur
confirmatio promissionis, foedus seu pactum circumcisionis, cuius quis
fuerit finis, satis copiose diximus: sine dubio autem Abraham spem hanc
habuit, Ismaelem promissionis huius haeredem fore.

Etsi enim promissio per Angelum ipsi Hagar de Ismaele facta non obscure
significabat, aliam prolem Abrahae obventuram, tamen circumclusus
rationibus suis Abraham in Ismael acquievit. Quid enim speraret de Sara
nonagenaria iam et natura sterili?

Itaque diligenti institutione uterque parens gubernarunt filium, et
summo amore sunt complexi, tanquam stirpem, ex qua tam copiosa
posteritas secutura esset. Sed dominus de improviso supervenit, et plene
instituit Abrahamum de haerede promissionis, quod ex Sara ei sit
nascendus filius.

[Seite 619]

[17, 3 –6] Et cecidit Abram in faciem suam, et locutus est Deus cum
eo, dicens. Ecce ego et foedus meum tecum, erisque in patrem
multitudinis Gentium, nec vocabitur ultra nomen tuum Abram. Sed erit
nomen tuum Abraham, quia in patrem multitudinis gentium dedi te. Ego
faciam te crescere vehementer nimis, et ponam te in gentes, et reges ex
te egredientur.

Quod procidit Abraham in terram, non reverentiae solum, sed et laetitiae
et gratiarum actionis signum est. Intelligit enim sanctus Patriarcha
ingens beneficium, quod et corporalem vitam variis donis cumulaturus sit
Deus, et sublata maledictione, in qua propter peccatum omnes gentes
erant, benedictionem et aeternam vitam restauraturus.

Atque hic est textus, de quo supra dixi, quod Paulus erudite disputet.
Sicut per circumcisionem Iudaeorum populus ab omnibus gentibus separatus
est: Ita per promissionem gentes cum Iudaeis rursus uniti et coniuncti
sunt, ut sint idem et unus populus in eadem gratia, et sub eodem Deo.

Quod Deus Abrahae nomen mutat mysterio non caret. Prius nomen est
(Abram) id significat Pater excelsus. Posterius nomen crescit una litera
(Abraham), Nam (H) interponitur inter R et M in Haebraeo. Ac ostendit
Etymologiam ipse textus, quod sic vocetur ab (Hamon) quod multitudinem
significat. Igitur ex tribus voculis constat (AB Pater, HAM excelsus, et
Hamon multitudo.) Inde existit vocabulum Mammon, quod copiam, seu
multitudinem divitiarum significat. Dicendum autem erat Abram Hamon. Sed
cum syllaba am bis repetita insuavem vocem faciat, semel tantum ponitur.
Non autem carent haec mysterio: sicut forte post hac latius
disputabimus.

Locus de circumcisione maximi momenti est, itaque in eo prius explicando
nobis laborandum est. De Iudaeis nihil sumus soliciti, seu retineant
circumcisionem, seu abiiciant. Nobis haec satis sunt contra ipsos, quod
primum non possint probare eam pertinere ad gentes. Nam semini Abrahae
mandatur.

Secundo non possunt negare, quin circumcisio non iustificaverit
Abrahamum. Fuit enim iustificatus, antequam circumcideretur, sicut Moses
supra in decimo quinto capite ostendit. Si autem Abraham per
circumcisionem non est iustificatus, quomodo posteritas eius se ea
iustificari affirmare audet?

Tertio, ut maxime iustificarentur Iudaei per circumcisionem, quod tamen
non est, tamen certum est non institutam, ut semper maneret: sed tantum
usque ad adventum Christi, hoc est, dum duraret generatio Abrahae, 

[Seite 620]

dum possideret terram Canaan, et esset populus seu regnum, hoc enim
textus significat, et Moses testis est. Christum, cum venerit, aliud
sigillum erecturum. Ideo monet Iudaeos, ut ei pareant eumque audiant.
Haec tria certa sunt, ac diligenter notanda.

Quid igitur, inquiet Iudaeus, est circumcisio? Primum secundum rationem
naturalem, et Philosophice loquendo non potest dici, quod sit opus,
sicut sunt cerimonialia et moralia. Nam moralia, quae vocant, ut sunt ex
secunda tabula, obedientia liberorum erga Magistratus: ex prima tabula
invocatio et gratiarum actio: haec ita sunt mandata, ut perpetuo fieri
debeant singulis diebus, imo horis.

Circumcisio autem semel tantum fiebat per totam aetatem, nec poterat
[vgl. Apg. 2, 38; 8, 16; 10, 48; Röm. 6, 3; Gal. 3, 27] repeti: sicut
in novo Testamento semel in nomine Iesu baptisatum esse sufficit, et
impietas est repetere baptismum.

Secundum hanc rationem differt circumcisio a moralibus operibus. Sic
ceremoniae quoque repetuntur. Non satis erat semel sacrificasse, semel
adorasse in templo, semel reconciliatum esse Ecclesiae etc.

Secundo, circumcisio potius est passio et crux, quam opus. Qui enim
circumciditur, non facit hoc, sed patitur ab aliis, et quidem cum
dolore. Si igitur non est opus morale, non ceremoniale, quid igitur est?

Paulus egregius et bene dialecticus definitor est, definit enim
circumcisionem esse signum seu signaculum iustitiae, quae fuit in
praeputio Abrahae, priusquam circumcideretur, ac tale quidem signum
impressum in ipsam [Röm. 4, 11] carnem Abrahae et omnium masculorum ab
ipso descendentium.

Quod si ceremoniam quis appellabit, tamen hoc permittet in eo a reliquis
ceremoniis differre, quod sit passiva ceremonia: sicut baptismus.

Porro his sic positis, quod circumcisio sit signum, non iustificans
Abrahamum, sed significans iustitiam, quae in Abraha iam antea est,
nascitur quaestio: An signaculum hoc fuerit inane signum, an res cum
sigillo repraesentata?

Ad eam sic respondeo. In Abraha circumcisionem esse merum signum, sine
repraesentatione, hoc est, sic esse signum, ut non faciat, quod
significet. Sed tantum significet. Argumentum enim Pauli irrefutabile
est, quo probat Abraham iustum fuisse ante circumcisionem. Ergo
circumcisio est signum significans tantum iustitiam, non afferens.
Invenit enim Abrahamum iam ante iustum, nou facit iustum.

Sed alia ratio fuit posteritatis Abrahae. Eam circumcisio non invenit
iustam, ut Abrahamum. Itaque sic fuit signaculum iustitiae, ut iustitia
per eam repraesentaretur. Sic enim infra scriptum est: ‘Masculus, in
cuius carne praeputium non fuerit circumcisum, exterminabitur anima illa
de populis suis, quia dissolvit pactum meum’, significatur autem hic
interitus spiritualis et aeternus.

Haec negativa infert affirmativam, quod masculus circumcisus octavo die
salvabitur, et reputabitur in populo Dei. Quare circumcisio in
posteritate 

[Seite 621]

Abrahae fuit efficax, hoc est, attulit iustitiam, non ratione operis
tantum, quod mere passivum fuit, sed promissionis Dei, quae cum hoc
passivo opere coniuncta fuit.

Quod si promissionis ratione valuit circumcisio, et promissio non nisi
fide potest accipi, non solum hoc sequitur, quod parvuli circumcisi,
recepti in populum Dei et iustificati sunt: sed quod parvuli cooperante
spiritu sancto habeant fidem.

Hic locus est de pondere, ut aiunt, igitur bene est notandus. Clarum
enim testimonium est, quod Deus infantes Iudaeorum suscepit in
societatem populi Dei et aeternae gratiae. De hac gloria circumcisionis
Iudaei nihil norunt, tantum iactant de misera passione, ei iustitiam ceu
meritum tribuunt: Non promissionem, non spiritus sancti opus, fidem
considerant.

Haec magna coecitas est: Circumcisio enim ut circumcisio nihil facit,
sed oportet accedere fidem in verbum. Haec cum adest, tum demum
circumcisio est signaculum iustitiae, et repraesentat iustitiam.

Iudaei stultissimam rationem assignant circumcisionis. Ideo enim dicunt
praeputium tolli, quia nulla alia pars in toto corpore humano sit
superflua et inutilis, Quasi vero non sint alia, quae magis superflua
iudicari possunt, ut pili, ungues, quos praecidimus, quia superfluos
iudicamus. Aut quasi Deus talis sit architectus, qui superflua condat.

Haec argumenta sunt excoecati animi, et nullam micam sani intellectus
[Röm. 4, 11] habentis. Nos igitur Paulum sequamur, qui vocat
circumcisionem signaculum iustitiae, atque ita relative reducit
circumcisionem ad fidem, ideo quia habet additam promissionem. Quando
enim circumcisio separatur a fide, vere mortua et nihil est. De tali
circumcisione carnali sensu gloriantur Iudaei.

Nascitur autem hic alia quaestio. Si non circumcisi masculi Iudaeorum
pereunt: qui sentiendum est de infantibus ante octavum diem extinctis?
quid de altero sexu, de puellis? Item, quid sentiendum est de nostris
infantibus, qui, antequam baptisentur, extinguuntur, vel in utero
matris, vel post partum?

De extinctis infantibus ante octavum diem facilis responsio est. Sicut
etiam de nostris infantibus, qui ante baptismum extinguuntur. Non enim
peccant in foedus circumcisionis aut baptismi. Quia enim lex mandat
octavo die circumcidi, quomodo damnaret Deus ante octavum diem
extinctos?

Reliquendae igitur animae illorum sunt voluntati coelestis patris,
[Röm. 5, 14] quem scimus misericordem esse. Et valet hic quoque, quod
Paulus Romanorum quinto mansuete dicit de iis: qui non peccaverunt ad
similitudinem [Röm. 9, 11] transgressionis Adae: et de Iacob et Esau
dicit: ‘Priusquam aliquid boni vel mali facerent’.

Etsi enim infantes afferunt peccatum innatum, quod Originale vocamus:
tamen magnum est, quod contra legem nihil peccarunt. Cum igitur Deus
natura misericors sit, non ideo deteriore conditione eos esse sinet,
quod vel circumcisionem in veteri Testamento, vel baptismum in novo
consequi non potuere.

[Seite 622]

De foemellis apud Iudaeos facilis responsio est: quia enim signaculum
hoc tantum masculino sexui est praeceptum, non pertinet ad foemellas,
quae tamen, quia Abrahae semen sunt, a iustitia Abrahae non excluduntur,
sed consequuntur eam fide. Qui autem adulti vel circumcisionem
contempserunt, vel contemnunt baptismum, hi certo damnantur.

Notandum autem circumcisionis praeceptum est contra furores
Anabaptistarum. Hi enim ideo sentiunt reptendum baptismum, et non nisi
adultos baptisandos, quod infantes non habent intellectum, ubi autem
nullus intellectus est, ibi nec fidem esse.

Sed dic mihi, circumcisio, ut diximus, tantum prodest propter fidem:
iussi autem sunt infantes octavo die circumcidi, ac promissio admodum
fortis est, Deum eos curaturum et servaturum. Aut igitur frustra fuit
mandatum circumcisionis, aut infantes quoque, qui sine omni intellectu
sunt, crediderunt, ac per circumcisionem consecuti sunt iustitiam fide,
quam Abraham consecutus est adhuc in praeputio.

Circumcisis enim promittitur, quod sint populus Dei, et quod Deus velit
ipsorum esse Deus, hoc est, sunt in consortio regni Dei, iustificati
fide iustificante, quam eis Dominus donat per spiritum suum.

Hoc si cum Iudaeis in veteri testamento factum est, mediante
circumcisione, cur Deus non faceret idem cum gentibus, mediante baptismi
novo pacto?

[Matth. 28, 19] Nam praeceptum universale est: ‘Ite in universum
mundum, docete et baptisate omnes gentes’. Ubi igitur circumcisio soli
semini Abrahae mandata erat, Baptismus praecipitur omnibus gentibus cum
promissione salutis, si credant.

Quod si semen Abrahae virtute promissionis habuit hanc benedictionem, ut
octavo die circumcisi donarentur fide, et fierent Dei populus: Cur
negaretur ea gentibus unitis iam Deo pacto baptismi?

Non enim Baptismi deterior conditio erit, quam fuit circumcisionis,
praesertim cum circumcisio tantum masculorum esset: Baptismus etiam
alterum sexum complectitur.

Sicut autem Iudaeus per peccatum excidens ab isto pacto Dei non opus
habebat denuo circumcidi, sed rediens ad pactum hoc, et promissione se
confirmans receptus est in gratiam, sic excidentes per peccata a gratia
non debent rebaptizari: promissioni semel factae debent firma fide
inniti, et per Christum sperare veniam.

Forte igitur hoc argumentum est contra eos, qui negant parvulos
baptizandos: quia non intelligunt, nec credunt. Hic enim mandatur, ut
circumcidantur parvuli octavo die, et additur promissio: ‘Ego ero Deus
eorum’.

Utrumque igitur, tum praeceptum, tum promissio testantur, imputatam
infantibus mediante circumcisione iustitiam: sicut Abrahae imputata erat
ante circumcisionem per fidem. Nam sine fide impossibile est Deo
placere.

[Seite 623]

Debuit autem pactum eircumcisionis durare tantum ad Christum. Is quia
Gentes quoque erat assotiaturus regno Dei, voluit veteri signo seu [Joh.
3, 5] pacto abolito novum signum instituere, sicut dicit: ‘Nisi quis
renatus fuerit per aquam et spiritum, regnum Dei non videbit’.

Similitudo, quanquam non omnino perfecta, potest sumi ex civilibus
negotiis. Aliquis strenuam operam in defendenda et servanda patria
contra hostes praestitit. Huic propter virtutem Caesar donat insignia
certa, donat oppida, pagos, arces. His donis fruitur tota eius
posteritas, ac provocatur, ut virtute imitetur maiores.

Quod si degenerent: Imperator concessit maioribus dona propter virtutem,
degeneri posteritati iterum potest eripere.

Sic Deus victoriosissimo Patriarchae, qui fide non solum hostes vicit:
sed peccatum et mortem, dat circumcisionem ceu insigne quoddam virtutis,
quod in carne sua gestet. Sed non ut vacuum signum. Posteri quoque eius
benedictione gaudere et frui debent: sic tamen, si sequantur virtutem
patris.

Etsi igitur sola familia Abrahae hoc signum, seu insigne debuit portare
coram toto mundo, tamen per id etiam gentes sunt invitatae, ut Deum
Abrahae cognoscerent, et ei servirent.

⌊norum 4. esse datam ei circumcisionem in signum, ut esset signaculum
iustitiae fidei, quae in praeputio erat. Ac addit [Röm. 4, 12] Paulus
statim, ut esset Pater omnium credentium per praeputium. Item, ut esset
pater non circumcisionis solum: sed incedentibus in vestigiis fidei,
quae fuit in praeputio patris nostri Abraham.

Haec est recta definitio circumcisionis, ut sit publicum insigne, quo
invitentur omnes, sive circumcisi, sive non circumcisi, ad vestigia
Abrahae, seu ad fidem Abrahae imitandam.

Est enim communis pater gentium et Iudaeorum. Ideo insignitus novo
signo, ut etiam gentes ad eum, tanquam ad signiferum accurrerent, et
eundem Deum agnoscerent, confiterentur et colerent. Invitantur enim ad
eandem iustitiam fidei etiam gentes, ut secundum promissionem Abraham
fiat pater multarum gentium.

Sic Hiob, sic Pharao, sic infiniti alii toto tempore legis et ante
salvati sunt, licet semen Abrahae non essent. Debuit enim Abraham pater
esse non Iudaeorum tantum, sed gentium quoque, quae credunt.

Etsi enim non coguntur ad circumcisionem extranei, tamen recipiuntur ad
communionem iustitae. Circumcisio autem interim eo quoque valet, ut
maneat certa forma populi, donec veniat ille, in quem omnia referuntur,
qui erigeret novum vexillum, seu signum, non in uno aliquo populo, sed
per universum orbem terrarum.

Non enim Ecclesia concludenda amplius est in unum aliquem angulum, Sicut
Romanus Pontifex Ecclesias non agnoscit, qui ipsum non agnoscunt. [Mark,
16, 15] Vexillum enim, quod Christus erexit, cum diceret: ‘Ite in
orbem universum’, 

[Seite 624]

non est in uno aliquo certo angulo, aut in una aliqua familia. Ideo
vocatur Catholica Ecclesia. Et tamen haec Ecclesia est baptisatorum
tantum. Extra baptismum enim non est salus, sicut tum ex circumcisione
salus fuit non propter circumcisionem solum, sed propter fidem in
promissionem, quae circumcisioni erat adiuncta, et quasi incorporata.

Sic enim ab initio mundi sapientia divina ordinavit et disposuit, ut
semper aliquod publicum signum extaret, ad quod respiceretur ab
universis populis, et verum Deum invenirent, colerent et adorarent etiam
gentes, quanquam non omnes, qui signum illud haberent, crederent, et eo
ad iustitiam fruerentur.

Sic ante circumcisionem signa erant sacrificia, Abel et Cain fratres
sacrificant. Abelo sacrificium est signaculum iustitiae, quia credit,
Caino non est signaculum iustitiae, quia non credit, et nudum opus sine
fide retinet.

Ad hunc modum circumcisio erigitur in signum seu vexillum, quod
respiciatur ab illis, qui debent salvi fieri. Quia enim Abraham
benedictione divina erat multiplicandus in populos et regna, Ecclesia
quasi incorporatur ad tempus carni eius, et datur universaliter signum,
quod sic ad Ecclesiam pertinebat, ut tamen ab Ecclesia non
excluderentur, qui signum hoc non haberent, et crederent.

Augustinus Sacramentum definit, quod sit visibilis forma invisibilis
gratiae: Ac recte definit, et simul causam ostendit, quod fere
contemnuntur [Jes. 65, 1 f.] sacramenta ab iis, qui ea habent propria,
sicut Esaias dicit: ‘Inventus sum a non quarentibus me. Populus autem,
ad quem expandi manus meas tota die, incredulus est, et graditur in via
non bona post cogitationes suas’.

Hoc est iuditium Dei, quod ferendum est. Erigit Deus signum gratiae, ut
agnoscatur a peccatoribus, ut peccatores salventur: sed fere fit, ut,
quibus hoc signum erigitur, contemnant.

Sic Baptismus est erectus in signum iustitiae omnibus, qui in Christum
credunt. Ac gloriantur de baptismo Papistae quoque: sed frustra, quia
non credunt, et iustitiae doctrinam damnant ac persequuntur.

Sic Ioannis vox in deserto clamans et baptismus erat erectum vexillum:
[Jes. 11, 10] sed Pharisaei negligebant. Sic Esaias dicit radicem esse
erigendam in signum, sed Iudaei hoc signum reiiciunt. Gentes autem in eo
sperant.

Idem quoque de circumcisione dicimus, qua non onerantur Gentes, sed
invitantur tamen ad eandem fidem, ut sit Abraham pater circumcisionis et
praeputii.

Multi igitur ex gentibus crediderunt. Iudaei autem retinuerunt corda
incircumcisa, sic circumcisio etiam gentibus occasio salutis et utilis
fuit. Opus enim habemus huiusmodi notis et signis: quibus deducamur ad
cognitionem Dei. Nam ratio humana non potest Deum invenire, nisi talia
signa 

[Seite 625]

ab ipso Deo instituta nos quasi manuducant. Et periculosius nihil est,
quam si quis ipse sibi iter ad Deum fingat, et suis speculationibus
nitatur.

Sicut in Papatu soliti fuimus. Hic enim Romae, alius in Hispaniis, alius
in alia mundi parte somniabat se Deum inventurum. Hoc cum singuli [Ps.
14, 3] tentarent, factum est, ‘ut declinaremus omnes, et fieremus
inutiles’, ut Psalmus loquitur.

Cur enim non secuti sumus nostra signa ab ipso Domino ad nos in unitatem
fidei colligendos instituta, hoc est, verbum Dei, Baptismum et coenam
Domini?

Ad hunc modum cum Iudaei haberent templum, circumcisionem et certam
cultuum formam, ad quam ceu ad signum militare unum Deum tanquam ducem
agnoscentes colligerentur, his obmissis versi ad sua studia propriam
singuli colendi Dei rationem sibi fingebant, et sequebantur cum certo
suo exitio.

Quando enim Deus se patefacit in aliquo signo, qualecunque tandem id
sit, est appraehendendus in eo. Sed Satan hoc perpetuo agit, ut vera
signa ex conspectu removeat, et falsa signa proponat. Sicut noctu
errantibus offert faces, quas dum incauti sequuntur, aut in praecipitia,
aut aquas ruunt.

[Matth. 24, 23] Itaque Christus, Matth⌊aei 24, serio ad huiusmodi
retia effugienda nos exhortatur. Cum dicit: ‘Si dixerint, ecce hic est
Christus, ecce ibi est, nolite credere’.

Ibi quaerendus est Christus, ubi se manifestavit, et agnosci voluit, ut
in verbo, in baptismo, in coena: Ibi certo invenitur. Verbum enim
fallere nos non potest. Sed fere fit, ut ratio illa signa negligat, et
divertat ad [Spr. 7, 10 ff.] meretricem, quae sedet in foribus.
Proverb⌊iis. 7.

Meminerit igitur unusquisque eam viam ingredi, quam ipse Deus
praescripsit, non quam nos eligimus ipsi. Nostra enim electio cum vitio
et fallax est.

[Jes. 66, 3] Sicut Propheta dicit: ‘Haec omnia elegerunt in viis
suis’, et Paulus, [Kol. 2, 18. 23] Colos⌊senses 2, damnat electitias
religiones. Certum enim est, quod homo per suam sapientiam non potest
Deum invenire, et ex ea quoque parte ingens periculum est, quod Satan se
transformat in Angelum lucis, et sibi circundat maiestatem divinam, dum
signa et prodigia ad errores suos confirmandos facit.

Contra haec pericula sic tuti erimus, si illam formam visibilem, seu
signa illa fuerimus secuti, quae ipse proposuit. In novo Testamento
habemus formam visibilem filium Dei in gremio Mariae matris, passum et
mortuum pro nobis, sicut Symbolum docet. Ultra hoc habemus alias
visibiles formas, Baptismum, Eucharistiam et ipsum verbum vocale. Itaque
non possumus queri, nos relictos.

Hoc autem agit primum Satan. Deinde eius ministri: Pontifex cum tota sua
Ecclesia, ut ab his formis visibilibus divinitus institutis nos avocet 

[Seite 626]

ad suas formas, ad Canonisationem sanctorum, ad invocationem, et cultum
mortuorum sanctorum, ad statuas in certis locis quaestus causa extructas
etc.

Itaque confirmatos nos contra has insidias esse oportet, ut dicamus. Ego
sicut nescio ante adventum Christi aliquam Ecclesiam praeter illam, quae
fuit in domo Abrahae, et circumcisione notata fuit: Ita post Christi
adventum nihil scio, quam Christum, eumque crucifixum, qui se patefacit
nobis in visibilibus formis, in usu clavium, in Eucharistia: Ibi scio,
quod Deum invenio, ibi remissionem peccatorum consequor, et alibi
nusquam.

Non, inquiunt Pontificii: Deus varia dona dedit sanctis suis. Quot
miraculis ornata est aedes compostellaria divi Iacobi? Roma quot
miraculis est commendata? vult igitur Deus ibi quoque quaeri et
inveniri. Sic Franciscus profecto sanctam post se reliquit regulam, quam
qui observant, quomodo non possent Deo placere? et valent haec quoque
consuetudine Patrum, qui approbaverunt ista etc.

Sic satagit Satan a formis divinitus praescriptis nos abducere. Sed tu
regulam hanc certam et infallibilem retineas et sequaris, quod
dispositio divinae sapientiae haec est, manifestare se hominibus aliqua
certa et visibili forma, quae cerni oculis, et manibus palpari potest:
in summa, quae quinque sensibus exposita sit. Adeo se propinquum nobis
divinum numen sistit.

Has formas visibiles firmiter retinere summa sapientia est. Docent autem
exempla omnium Patriarcharum, Prophetarum et piorum, hoc perpetuo
Satanam agere, quomodo illas formas obscuret, et nobis alias proponat.

Sic circumcisio quoque fuit visibilis forma, non ab hominibus: sed ab
ipso Deo instituta, ut Deus per eam agnosceretur, et non Iudaei solum,
sed gentes quoque in eum Deum crederent, qui tali modo se revelarat
Iudaeis.

In ea igitur sententia sum, ut credam omnes Iudaeorum infantes
circumcisos, si in ista prima aetate extincti sunt, salvatos esse.
Inventi enim sunt in sinu Abrahae, hoc est, in illa promissione, quod
Deus velit eorum Deus esse.

Idem sentio de baptisatis nostris infantibus. Quia autem adulti
patiuntur sibi fidem excuti per peccatum, ideo, etsi baptisati sunt,
quia tamen non credunt, non salvantur. Tale nihil patiuntur infantes,
igitur in salute accepta manent, et salvantur.

Haec doctrina necessaria est, et egregie commendat Sacramenta, quae
homines phanatici indigne extenuant, quia non observant verbum. Non enim
ludus aut iocus est, quod toties hic de circumcisione repetitur: ‘ego
ero Deus eorum et seminis tui post te’. Fuit circumcisio externum et
visibile signum, quae Iudaei et in gentibus agnoscerentur, et inter se
agnoscerent.

Sed non hoc solum circumcisio praestitit, ut politice colligeret hunc
populum, et inter ipsos quasi tessera esset. Sed fuit etiam Sacramentum,
hoc est, signum divinae voluntatis, igitur credentibus fuit signum
salutis 

[Seite 627]

[Matth. 22, 32] aeternae. Ostendit enim Deum esse huius circumcisi
populi Deum. ‘Deus autem non est mortuorum Deus, sed vivorum’.
Igitur per circumcisionem, ad quam fides accedit, non solum sunt cives
in ista politia ab aliis gentibus instituta, sed haeredes aeternae
vitae. Deus enim immortalis et aeternus est. Igitur immortalitatem suis
donat.

Idem omnino statuamus de Baptismo in novo Testamento et de Eucharistia,
ne phanaticorum modo ea putemus esse externa signa, tantum ad
distinguendos Christianos ab aliis gentibus instituta, faciunt quidem
discrimen, sed non id solum: credentes promissioni et his signis utentes
fiunt Dei populus, et salvantur.

Notandum autem est, quod supra dixi circumcisionem tantum semini Abrahae
mandatam, atque uni tantum sexui masculino, et tamen a gratia, quam
circumcisio confirmabat, neque foemellae Iudaeorum, nec Gentes exclusae
sunt.

Non enim circumcisio, ut opus, per se valebat, sed fides in promissionem
circumcisioni additam.

Ante circumcisionem sacrificia et verbi ministerium erant visibilia
invisibilis gratiae signa, sub Abraha circumcisio instituta valuit usque
ad adventum benedicti seminis.

Post Christi adventum habemus sanctum Baptisma, Eucharistiam, claves,
his signis patefacit se Deus, et fide eis utentes salvat. Hanc fidem cum
posteri Caini, edocti verbo Dei, afferrent, salvati sunt. Non enim Cain
sic abiectus est, ut posteritati eius negaret salutem Deus.

Eius iuditii alia causa fuit, ut scilicet Ecclesia certius notaretur et
agnosceretur, nec videretur duplex esse Ecclesia. Oportuit enim unam
certam familiam omnibus saeculis existere, ex qua sola crederetur
Christus nascendus.

Hoc consilio Ismael quoque reiicitur, qui tamen in societatem
promissionis admittitur. Orat enim pro eo Abraham, et habet
promissionem, qui etiam Gentium multarum pater futurus sit. Igitur non
est exclusus a salute et aeterna vita Ismael: ab illa gloria exclusus
est, quod non sit futurus pater Christi, qui tamen in populo eius
futurus erat.

Et fuit hoc modo arcenda superbia carnalis nativitatis, ne gloriaretur
se esse filium Abrahae, sed appraehenderet fidem Abrahae, id quod omnino
factum esse existimo.

Sed redeamus ad explicationem textus. Audit Abraham, utrunque pactum
confirmari, corporale de terra Canaan, et spirituale de benedictione
aeterna. Agnoscens igitur divinam benevolentiam, quod Deus in familiam
suam velit locare Ecclesiam, in qua inveniatur certo Deus ab omnibus
gentibus invocantibus eum, procidit in terram, et agit gratias.

Est enim amplissima et vere magnifica promissio, quod pacto confirmat
Deus, ex Abrahae semine nascituram Ecclesiam, quae habitet in 

[Seite 628]

terra Canaan, usque dum nascatur Christus, ut omnes tum gentes, tum
Iudaei, qui credituri sunt, quod Abraham crediderat, salvi fiant.

In hoc enim signaculum circumcisionis ei datur, ut per iustitiam fidei,
quae in Abraha est, salventur omnes, et transferatur Ecclesia a
sacrificiis priorum Patrum in hanc unam circumcisam Ecclesiam.

Sunt verba mire ardentia. ‘Ecce ego’, quasi dicat. Non audis nunc
alium Deum, quam prius, cum te evocarem ex UR Chaldaeorum. Promitto
autem tibi, quod tua familia sit futura Ecclesia pro toto orbe terrarum,
ut sit ceu gremium, et sinus gratiae, in qua omnes gentes, et non solum
tua posteritas inveniant salutem: modo permanserint in fide tua.

In Christo enim, qui Abrahae promittitur, congregantur omnes populi,
sive sint parvuli, qui per peccatum vivens in carne non decipiuntur,
sive adulti, qui facile decipiuntur, et indulgent carni, atque ideo, ut
Petrus ait, satius esset eis nunquam cognovisse gratiam, quam quod ab
cognita gratia [2. Petri 2, 21] per Peccatum iterum excidunt.

Sed observa hic quoque firmum locum contra inanes Iudaeorum glorias de
circumcisione. Mutatur nomen Abrae, et vocatur Abraham, hoc est, pater
multarum gentium, priusquam ei mandatur circumcisio.

Vult igitur Deus propagari fidem Abrahae, non tantum in semen Ismaelis,
Isaaci et alios filios ex Ketura natos: sed etiam in gentes, quae ex
carne Abrahae non sunt natae.

Non enim permittendum Iudaeis est, ut garriant: Nullam gentem salvari,
nisi circumcisos, et quod omnes gentes oporteat legem servare, praecipue
autem circumcisionem. Nugae hae sunt dignae excoecatis mentibus.

Nam Deus voluit Abrahamum hoc signum ferre pro semine, sic tamen, ut ad
fidem per illud etiam invitarentur gentes. Per circumcisionem enim non
potuerunt gentes populus Dei fieri, sed per fidem in semen benedictum.

Sic Regina Saba, sic Hiram agnoverunt Deum Salomonis circumcisi, etsi
Hiram maneret in praeputio. Hic igitur est sinus Abrahae, in quem
colliguntur etiam gentes, fides scilicet Abrahae, qua ipsae quoque
consequuntur promissionem, etiamsi signum visibile promissioni additum
non consequantur. Est enim id non gentibus, sed Abrahae semini
imperatum.

De nomine Abrahae mutato supra diximus. Quicquid autem sit, mysterio non
caret, quod litera He inserta est in medium dictionis. Ea est tenuis
aspiratio, et quasi mollis sibilus. Fortasse voluit significare dominus,
blandissimo sibilo venturum spiritum sanctum, et vocaturum gentes ad
societatem fidei et promissionis.

Sicut dicunt includere literam He, duo vocabula (Hamon Goim)
multitudinem gentium, ut habeat Abraham nomen cum re, et ordinetur pater
Ecclesiae ceu summus Pontifex, non propter circumcisionem, quae fuit 

[Seite 629]

[Röm. 4, 11] signaculum iustitiae tantum, non iustitia: sed propter
fidem in promissionem de semine benedicto, quam fidem quicunque habent,
sive in Aegypto, sive in terra Canaan vivant, sunt filii Abrahae,
afflati eodem spiritu Dei, quo ipse pater gentium Abraham: ut sic maneat
unitas et certitudo Ecclesiae, ac una via, non multae atque adeo
incertae et fallaces viae.

Quod additur: ‘et faciam te crescere nimis nimis (bis enim ponitur
nomen), et ponam te in gentes’: etiam pugnat cum Iudaeorum somniis.
Certa enim sententia est, non in unam gentem, sed in multas augendam
posteritatem Abrahae, adeo ut multi reges ex eo egrediantur.

Gens autem vocatur: unus certus populus, qui politiam et caput suum ac
leges habet. Multitudo latronum sine lege viventium, item Eremitae, item
dispersi hodie Iudaei non possunt vocari Gens. Sunt enim sine capite,
sine regno iam annis plus quingentis et mille, quasi exercitus in campo
sine vexillo et sine duce.

Ideo exciderunt a promissione hac, utcunque iactent patrem Abraham: ac
frustra est non solum circumcisio, sed quidquid ad legis formam faciunt,
nec sunt amplius populus Dei.

Notandus autem hic textus est pro confirmatione Magistratus civilis.
Populi et Reges non possunt esse sine legibus. Imponitur necessitas
gerendi bella, defendendi subditos, puniendi sontes, haec omnia hoc loco
approbantur, ut iusta et legitima: Sicut ideo scriptura vocat: Iuditia
Domini, bella Domini etc.

Habemus autem ad eundem modum etiam in novo Testamento politias
approbatas authoritate Christi et Apostolorum. Non solum autem
Magistratus, qui in Ecclesia sunt, et fidem nobiscum profitentur,
approbantur: sed etiam gentilium imperia. Sicut hoc in loco non solum
regnum posteritatis Abrahae, sed Ismaelis quoque probatur, et vicinarum
gentium ex ipso propagatarum.

[17, 7] Et erigam pactum meum inter me et inter te, atque inter semen
tuum post te, in generationibus suis foedere perpetuo, ut sim tibi in
Deum, et semini tuo post te.

Saepe dixi Historias Patriarcharum ideo excellere, quia Deus cum eis
loquitur. Ac historia Abrahae ideo reliquis omnibus antefertur, quia cum
nullo toties locutus Deus reperitur.

Recte igitur Patriarchae nomen gerit, quia est pater fidei et singularis
amicus Dei, cum quo sic familiariter Deus loquitur, cum toties promittit
multiplicationem seminis, et non solum possessionem Canaan, et corporale
regnum, sed Ecclesiam, quod ea tantum in ipsius posteritate sit
habitatura, quam adeo insignivit circumcisione, ut certa nota et
visibilis forma in mundo extaret, in qua Deus se ostenderet vel
appareret, non tantum pro familia Abrahae, sed etiam pro omnibus
gentibus, quae hoc signum seu vexillum 

[Seite 630]

essent visurae in salutem, et hac occasione perventurae ad cognitionem
Dei. Fuit igitur circumcisio causa salutis multorum ex gentibus.

De Principum epistolis proverbio dicitur ter eas legendas, sed profecto
Dei Epistolae, sic enim appellat scripturam Gregorius, septis ter, imo
septuagies septies, seu, ut plus dicam, infinities legendae sunt, quia
sunt divina sapientia, quae non statim primo intuitu potest comprehendi.
Si quis obiter tanquam res notas et faciles legit, seipsum decipit.

Prophetas apparet profecto dies noctesque meditatos scripta Mosi, ac
praecipue hasce Patriarcharum historias, ac mirabiles consequentias ex
ipsis hausisse. Adiuvat enim diligentiam Spiritus sanctus. Ideo quoque,
quoniam Deum sic copiose cum Abraha colloqui non poenitet, paulo
diligentius expendemus omnia.

Quod repetit de statuendo et confirmando pacto, non tantum, ut saepe iam
dixi, intelligendum est de carnali semine Abrahae, sed etiam de gentibus
credituris in Deum Abrahae, sicut rex Pharao temporibus Ioseph, et
Abrahae tempore Abimelech, et multi alii ex gentibus verum Deum
agnoverunt et salvati sunt.

Igitur verbum (‘Ego erigam, vel suscitabo pactum’) largissime
accipiendum est. Quod autem addit, perpetuum fore foedus, id Iudaei eo
detorquent, quod etiam gentes oporteat circumcidi, siquidem velint fieri
populus Dei. Sed volentes errant. Cur enim particulam additam non
considerant: ‘inter te et semen tuum post te, in generationibus
suis’.

Igitur textus dicit, hoc pactum futurum in semine Abrahae, et in
sempiternum non mutandum, dum durant generationes Abrahae.

Hic limes est additus, et quasi circumscriptum tempus, quod, dum
durabunt generationes seminis Abrahae, hoc est, dum manebit politia,
regnum, sacerdotium et aliqua certa populi forma, hoc pactum debet
manere immutabile.

Generatio igitur Abrahae terminatur in Christo, qui caput et author est
novae generationis. Sicut autem prior generatio habuit circumcisionem
additam, qua agnosceretur: Ita nova Christi generatio habet alia signa,
quibus agnoscitur.

Generatio Abrahae durabilis est ad certum tempus, sicut Maria in [Luk.
1, 50] Cantico suo pulchre dicit: ‘Misericordia eius a progenie in
progeniem timentibus eum’. Significat enim Deum conservaturum hunc
populum, si timeat Deum: Sed cum timere Deum impia synagoga desineret,
cum interficeret filium Dei, et verbum eius immani odio persequeretur,
non tanti fuit circumcisio, ut propter eam tanta peccata manerent
impunita.

Desiit igitur tum quoque carnalis generatio Abrahae, et successit [Jes.
53, 8] generatio nova filii Dei, de qua Propheta dicit, Esaiae 53.
‘Generationem eius quis enarrabit’?

Circumcisio igitur et pactum hoc Abrahae habuit suam durationem, 

[Seite 631]

sed tamen fuit mutabilis et certi temporis, nec licuit ulli homini,
stantibus adhuc generationibus Abrahae, eam mutare.

Sed Christus, author novae generationis, mutavit non pactum, sed signum
pacti. Frustra igitur gloriantur Iudaei, quod circumcisio sit perpetua,
hoc est, infinita in latitudinem et longitudinem, atque ideo imponenda
gentibus quoque.

Certum tempus durationis habuit, quo retineretur in domo Abrahae.
Postquam autem venit spirituale semen Abrahae promissum, cessavit
generatio carnalis, et cessavit signum quoque carnalis generationis,
quod institutum fuit non tantum propter Abrahae semen, sed etiam propter
gentes, ut supra diximus. Hoc signum, quo ad homines, fuit aeternum et
immutabile. Sed Deus tandem mutavit.

De particula: ‘ut sim tibi in Deum’, aliquoties supra dictum est.
Complectitur autem non solum corporalem promissionem de tradenda terra
[1. Mose 15, 1] Chanaan, sed spiritualem, de qua scriptura dixit: ‘Ego
ero protector tuus, et merces tua copiosa nimis’.

Significat enim evidenti pacto et clarissimis verbis, quod Ecclesia
debeat esse in domo Abrahae, et quod domus Abrahae sit futura in terra
Chanaan, in qua tamen ipse Abraham peregrinus fuit. Nam ‘Deum esse’
non est solum creatorum rei esse, sed includit cultum Dei.

Est quoque gentium Deus, nam eos condidit: sed a gentibus non agnoscitur
nec colitur.

Quod igitur dicit: ‘Ero tuus Deus’, significat, quod Abraham in sua
familia et domo sit semper habiturus verbum Dei, ex quo agnoscere
posteritas Deum discat, et Deum vero cultu colat.

Sic in primo praecepto est: ‘Ego Dominus Deus tuus’, hoc est, ego
patefacio me per verbum, et tu coles me, et agnosces me.

Relative igitur nomen Dei accipiendum est, ut significet Deum cultum et
adoratum, non absolute secundum suam essentiam et Maiestatem. ‘Ero
Deus tuus’, hoc est, in tua domo erigam cultum meum, et ero apud te et
tuos cultus Deus, qui me manifestabo apud tuam posteritatem signis et
visibilibus notis, miraculis et portentis, ut me certo norint, meque
adorent et colant. His enim duobus absolvitur cultus Dei verus.

Adorare est converti ad Deum, cum adversa facie Deum invocas in
tribulatione, cum gratias agis pro liberatione, cum recolis et praedicas
beneficia eius, quod sit creator, benefactor, promissor, servator.

Sicut hunc sensum naturali instinctu etiam gentes habent, quod sit
aliquod supremum numen, quod colendum, invocandum, laudandum, ad quod in
omnibus periculis confugiendum sit, sicut Paulus dicit, Rom⌊anorum 1:
[Röm. 1, 21] ‘Gentes agnovisse Deum natura’.

Haec enim notitia divinitus plantata est in omnium hominum animis, quod
vocant Deum auxiliatorem, beneficum, placabilem, etiamsi in eo postea
errent, quis nam ille Deus sit, et quomodo velit coli.

[Seite 632]

Quando autem ad hunc modum agnoscitur Deus, quod sit propicius,
placabilis, beneficus: tunc egredior foras, et faciem a Deo averto ad
homines, hoc est, curo vocationem meam. Si rex sum, administro
Rempub⌊licam. Si Oeconomus, guberno familiam. Si praeceptor, doceo
discipulos, et formo mores eorum et opiniones ad pietatem.

Haec opera recte dicuntur cultus Dei. In his enim omnibus servimus Deo,
qui voluit nos talia facere, et in hanc quasi stationem nos collocavit.

Haec de cultu Dei doctrina admodum necessaria est. Quae enim portenta
finxerunt Papistae, toti orbi notum est, donec tandem cultum statuerunt
sepeliri in veste monastica. Sed haec vera sunt pietatis et religionis
verae capita. Fides erga Deum, qua accipimus remissionem peccatorum,
invocatio, gratiarum actio, confessio. Deinde vocationis opera erga
proximum, ut regas, instituas, doceas, consoleris, exhorteris, pares
victum labore etc.

⌊aei 4.

Secundo non satis est ad hunc modum docere de Deo, quod sit Deus cultus,
qui se per verbum suum patefacit: Etiam hoc addendum est, hunc Deum, qui
nos de cultu suo docet, esse donatorem immortalis vitae. Sicut [Matth.
22, 32] Christus contra Sadducaeos disputat Math⌊aei 22. Nam cultus et
adoratus Deus (sic enim docendi causa loquor) est una et necessaria
pars, quae pertinet ad hanc vitam.

Sed cultus ille, seu adoratio haec non debet esse Sadducaeica, aut
Epicurea. Hi enim statuunt Deum esse mortuorum Deum: Contra Christus
[Matth. 22, 32] docet, Deum esse Deum vivorum. Igitur piorum Deus est,
ut Abrahae, Isaaci, Iacobi, hi vivunt et non sunt mortui, quanquam nobis
sint mortui.

Vocat igitur Dominus hoc verbo, quo promittit se Deum Abrahae fore, non
solum ipsum Abrahamum, sed etiam omnem eius posteritatem, imo etiam
gentes omnes, exemplo fidelis Abrahae credentes, in spem aeternae vitae,
quod tam diu sint victuri, quam diu ipse Deus vivit, hoc est, in
sempiternum.

Huius sententiae habemus autorem ipsum Dei filium, qui dicit: ‘Deus
est vivorum Deus’: Ergo Abraham, Isaac, Iacob etiam mortui iam, tamen
vivunt, ac quidem aeternam vitam.

[17, 8] Dabo quoque tibi et semini tuo post te terram peregrinationis
tuae, nempe totam terram Chanaam in possessionem perpetuam, Eroque illis
in Deum.

Haec videntur pugnare. Promittitur Abrahae possessio terrae Chanaan in
sempiternum, et tamen dicitur esse peregrinus, hoc vere est, quod
veteres 

[Seite 633]

dialectici dicebant, oppositum in adiecto. Sed hoc medio pugnantia inter
se recte concordantur, quod Deus Abraham est Deus viventium: Itaque
Abraham in hac vita adorans Deum et serviens Deo erat peregrinus, et
tamen simul habebat possessionem terrae Chanaan in promissione. Mortuus
vero non mortuus est, sed vivit, ac per semen suum possidet terram
promissam.

겍ú

겍ú

겍ú

겍ú

겍ú

顬

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

卆卌华卖単쵐쵒蠀

蠂

蠈

蠊





겍ú

겍ú

蚔

겍ú

겍ú

겍ú

겍ú

겍ú

ġ

Ģ

ɤ

ɥ

ɦ

ɲ

ɳ

ɴ

ɵ

Ҙ

ҙ

۠

ۡ

૜

૞

൅

െ

ฝ

พ

ส

ห

ཱྀ

摧ᯇ[ᴀཱྀ

ྂ

࿅

࿆

ቪ

ቫ

ᓳ

ᓴ

ᛉ

ᛊ

ᜢ

ᜣ

ᢐ

ᢑ

ᢝ

ᢞ

᥎

᥏

ᬒ

ᬓ

ᶔ

ᶕ

Ụ

ụ

‷

‸

⇡

⇢

⏛

⏜

摧ᯇ[ᴀ⏜

⏝

⏩

⏪

⏫

⏬

╰

╱

⡝

⡞

Ⰶ

Ⰸ

⸈

⸉

〕

〖

〗

〣

〤

〥

〦

ツ

ヅ

㉽

㉾

㑏

㑐

㚦

㚧

㤾

摧ᯇ[ᴀ㤾

㤿

㪥

㪦

㪲

㪳

㮺

㮻

㵈

㵉

㺶

㺷

䅜

䅝

䈨

䈩

䏹

䏺

䓲

䓳

䕿

䖀

䖌

䖍

䛠

䛡

䟟

䟠

䩉

䩊

摧ᯇ[ᴀ䩊

䩦

䩧

䯡

䯢

伏

伐

俓

俔

俕

信

俢

俣

俤

创

刜

吨

吩

呔

呕

囝

回

围

囵

塪

填

墈

墉

妆

妇

摧ᯇ[ᴀ妇

妈

妔

妕

妖

妗

妷

妸

嬦

嬧

岌

岍

嵕

嵖

嶫

嶬

徿

忀

惱

惲

慄

慅

憄

憅

懚

懛

扠

扡

扭

扮

摧ᯇ[ᴀ扮

挫

挬

掣

掤

搡

搢

摰

摱

曎

曏

桿

梀

樯

樰

櫩

櫪

泳

泴

洀

洁

渾

渿

澿

激

牙

牚

玜

玝

畵

摧ᯇ[ᴀ畵

當

瞸

瞹

矅

矆

礁

礂

稺

稻

窠

窡

縌

縍

羬

羭

舺

舻

苈

苉

苊

苖

苗

苘

苙

藇

藈

蘑

蘒

蠄

摧ᯇ[ᴀ蠄

蠆

譴

譵

趻

趼

躘

躙

躥

躦

送

适

釻

釼

鍲

鍳

钒

钓

钔

钨

钩

镋

镌

韋

韌

颥

颦

颲

颳

饃

摧ᯇ[ᴀ饃

饄

鯩

鯪

鷑

鷒

鿦

鿧

ꊔ

ꊕ

ꏌ

ꏍ

ꏎ

ꏚ

ꏛ

ꏜ

ꏝ

ꓗ

ꓘ

ꝰ

ꝱ

ꢴ

ꢵ

ꨱ

ꨲ

ꪂ

ꪃ

ꭕ

ꭖ

궪

摧ᯇ[ᴀ궪

궫

궬

궸

궹

궺

궻

귡

귢

껶

껷

남

납

댰

댱

땥

땦

뜴

뜵

룟

룠

룬

룭

륿

릀

묚

묛

뷀

뷁

뿢

摧ᯇ[ᴀ뿢

뿣

생

샞

슠

슡

쐊

쐋

쐗

쐘

얓

얔

웃

웄

접

젒

좃

좄

즧

즨

짷

째

쪭

쪮

쳊

쳋

춃

춄

춅

춑

摧ᯇ[ᴀ춑

춒

춓

추

축

춖

춭

춮

췏

췐

켖

켗

큃

큄

틈

틉

퐣

퐤

혍

혎

훛

훜

흝

흞

흪

흫









摧ᯇ[ᴀ



























































摧ᯇ[ᴀ

















































塀

墨

ﭭ

ﭮ

ﴐ

摧ᯇ[ᴀﴐ

ﴑ

摧ᯇ[ᴀ䞬䭖䭗䷽䷾你佡儬儭凣凤凥凱凲凳
凴呴呵喣喤垗垘嫣嫤希帍帎帚帛帜ú

깧

摧ᯇ[ᴀ靈領荒華ﮑﮒﮞﮟﳊﳋ﵎﵏ￔￕɖ

ɗ

ͺ

ͻ

ҹ

Һ

ڲ

ڳ

ڿ

ۀ

޹

޺

঳

঴

ట

摧ᯇ[ᴀట

ఠ

෣

෤

ဠ

အ

ᄹ

ᄺ

ᅆ

ᅇ

ᇝ

ᇞ

Ꮃ

Ꮄ

ᕻ

ᕼ

ᜱ

ᜲ

᢫

᢬

ᩡ

ᩢ

᭸

᭹

ᱯ

ᱰ

ᱱ

ᱽ

᱾

᱿

摧ᯇ[ᴀ᱿

ᲀ

ỿ

ἀ

↤

↥

⑺

⑻

╫

╬

⥀

⥂

⥄

⥜

⥞

⥠

⥢

Ⲍ

ⲍ

ⷧ

ⷨ

〚

〛

㈫

㈬

㍊

㍋

㔆

㔇

㔈

摧ᯇ[ᴀ㔈

㔔

㔕

㔖

㔗

㚓

㚔

㜺

㜻

㥢

㥣

㨗

㨘

㯢

㯣

㱪

㱫

㷊

㷋

䁽

䁾

䂊

䂋

䄟

䄠

䏆

䏇

䓜

䓝

䚨

摧ᯇ[ᴀ䚨

䚩

䥕

䥖

䪪

䪫

䰕

䰖

䰗

䰣

䰤

䰥

䰦

今

介

傏

傐

剱

割

呂

呃

啒

啓

嘛

嘜

场

圻

均

坈

墖

摧ᯇ[ᴀ墖

増

婀

婁

尙

尚

峦

峧

弌

弍

怌

怍

惁

惂

扷

扸

抄

抅

掤

接

旯

旰

曽

曾

栺

栻

槦

槧

檐

檑

摧ᯇ[ᴀ檑

汒

汓

浸

浹

浺

涆

涇

消

涉

漻

漼

焋

焌

獟

獠

瓊

瓋

磆

磇

磈

磔

磕

磖

磗

竧

竨

粉

粊

緔

摧ᯇ[ᴀ緔

緕

缑

缒

胼

能

膽

膾

莨

莩

萰

萱

落

萾

蓳

蓴

袌

袎

詒

詓

賂

賃

軚

軛

遬

遭

鄿

酀

酌

配

摧ᯇ[ᴀ配

銃

銄

鎿

鏀

锋

锌

阴

阶

飬

飭

骾

骿

髹

髺

鯴

鯵

鯶

鰂

鰃

鰄

鰅

鴎

鴏

龂

龃

ꄵ

ꄶ

ꓑ

ꓒ

摧ᯇ[ᴀꓒ

ꚻ

ꚼ

Ɥ

ꞎ

Ꞛ

ꞛ

ꣵ

ꣶ

꫑

꫒

광

괒

껯

껰

넝

넞

뉭

뉮

닼

닽

댉

댊

뎒

뎓

둶

둷

떜

떝

렆

摧ᯇ[ᴀ렆

레

몷

몸

뱾

뱿

볹

볺

빥

빦

빲

빳

뾞

뾟

삱

삲

슆

슇

쒖

쒗

윇

윈

죫

죬

쥺

쥻

즇

즈

쫦

쫨

摧ᯇ[ᴀ쫨

첝

첞

켳

켴

퇯

퇰

퍬

퍮

휏

휐

휜

휝

흳

흴































摧ᯇ[ᴀ







































老

虜

﨧

﨨

勤

卑

ﮒ

ﮓ

﷏

﷐

摧ᯇ[ᴀ﷐

ￃ

ￄ

蚔

顬

겍ú

겍ú

顬

顬

顬

摧ᯇ[ᴀ⌊orum 7.: ‘Non dedit Deus Abrahae haereditatem in terra
Canaan, ne quidem vestigium pedis’, Igitur utrunque verum est,
Abrahamum mortuum possidere terram, et vivum peregrinum esse in terra,
atque ita mortuum non esse mortuum, sed vivere iuxta promissionem:
‘Ero tibi in Deum’.

Ex his facile statuimus, quis Abrahae fuerit animus, et quales habuerit
cogitationes, vidit promissionem, eamque sensit indubitatam et veram
esse, vidit quoque se nihil tenere proprium, sed esse peregrinum in
terra.

Quia autem promissio fallere non potuit, et ipse, dum hic viveret,
possessionem terrae Chanaan non est consecutus, certo statuit, se
moriturum, sed non extinctum iri penitus, sed resurrecturum et
vivificandum in sua persona.

Quid enim aliud cogitaret aut sentiret? peregrinus est in hac vita, et
tamen promittitur ei possessio terrae Chanaan: Igitur certum hoc
argumentum est, non moriturum esse. Nam pronomen diserte ipsius personam
notat: ‘Tibi dabo’, ne dicamus Abrahamum in sua persona mortuum
vivere et possidere terram in posteritate sua. Haec Sophistica solutio
est: Nam Deus privatim et personaliter ad Abrahamum dicit: ‘Tibi et
tuo semini’, et non semini tantum, sed ipsi quoque Abrahae possessio
terrae Chanaan cessura fuit, et tamen non cessit viventi: Igitur mortuum
oportuit vivere, ut haeres esset terrae Chanaan.

Habet igitur promissionem hanc, quod Deus cultus et adoratus in hac
vita, mortuo ipso, sit mansurus in sua domo et posteritate. Domus autem
mansura in terra Chanaan, se autem mortuum tum victurum, tanquam
possessorem verum istius terrae.

Tam magnus thesaurus est verbum Dei, tamque mirabiles revelationes de
rebus invisibilibus et impossibilibus affert, ut Abraham certo statuat
se mortuum victurum, et terram, quam in hac vita possessurus non erat,
possessurum post mortem, atque ita in aeternum victurum cum Deo.

Quomodo igitur non gauderet, quomodo Deo non ageret gratias? postquam
certus est mansuram Ecclesiam, et fidem consignatam circumcisione in
domo sua et apud posteros suos, invitis Satana et mundo, et mansurum se
quoque in aeterna vita cum Deo.

Laetus igitur expectavit horam sui transitus, et quid potuit aliud per
totam vitam, quam DEO agere gratias, et praedicare misericordiam eius,
qui sic amice cum eo loquitur, qui sic familiariter eum consolatur?

[Seite 634]

Si ego ad hunc modum possem cogitare, et certo statuere (quod tamen ut
possim, quotidie Deum rogo, et scio, quod exaudiet me), quod, cum [vgl.
Ps. 118, 17] moriar, non moriar, sed vivam, et narrabo opera Domini:
Item, quod in istis discipulis, quos moriens relinquo, mansurum sit
verbum et verus Dei cultus, ipsique sint futuri causa salutis toti orbi
terrarum, quo animo putas me accepturum mortem? Num putas trepidaturum,
et non potius cum [Luk. 2, 29] Simeone dicturum: ‘Nunc dimittis me,
Domine, in pace’?

Ideo Abraham vere mirabilis vir est in sua fide, nec mirum, si in
periculis praesenti animo et tolerantissimus malorum fuit. Scivit enim
Ecclesiam mansuram in certo loco, in certis personis, et ad certum
tempus, scilicet usque ad Christum, qui non erat de generationibus huius
mundi, se autem scivit post mortem victurum aeternam vitam, et tamen
nondum habebat filium, in quo benedictio ista deberet incipere, quae non
solum Iudaeos complectebatur, sed omnes gentes volentes adorare, et
credere in Deum Abrahae.

Haec dixi, ut intelligeretis, quid sit Deum esse: ac convenit sententia
[2. Thess. 2, 4] cum eo, quod Daniel de Antiocho: Paulus autem de
Antichristo dixit, quod scilicet elevabitur super omne, quod Deus est,
et omnem cultum. Antichristus, hoc est Papa et Turca, non extolluntur
super Deum in substantia [Jes. 45, 15] sua, qui est incognitus et
‘absconditus Deus’ ut Esaias appellat: Sed super Deum in
praedicamento relationis, qui est Deus praedicatus verbo, et
manifestatus cultu.

Uterque enim verbum et cultum Dei non negligit solum, sed odit et
persequitur. Itaque extulit se Papa supra Deum, et constituit se in
locum Dei, ita ut adoretur loco Dei, oppresso verbo, et serviatur ei,
oppresso cultu divino.

Inspice enim Canones, et videbis, quod longe severius puniuntur
transgressiones traditionum Papae, quam transgressiones legis divinae.
Imo Christum Deum solum adorandum et colendum, hunc conculcat pedibus,
et blasphemat, vult autem coli sua dogmata, se vult timeri, vult confidi
iis, quae ipse docet. Hoc vere est constituere se supra Deum dictum et
cultum: Ideo recte vocatur Antichristus.

Quam multos fuisse putas ante Euangelii lucem etiam ex doctoribus, qui
nossent numerare praecepta decalogi, aut precationes orationis
dominicae? Premebantur enim cervices omnium traditionibus humanis,
quibus cum satisfecissemus, putabamus cultum perfecte absolutum.

Hoc vere fuit extolli supra Deum, et sedere in templo Dei, non in coelo
Dei substancialis, ubi Deus non revelatus, sed absconditus habitat: Sed
in loco Dei praedicati, qui verbo docetur, et Dei culti, cui servitur.

Coniugium divinitus institutum non solum abstulit, sed omnino
contaminavit, ac si esset genus vitae profanum et Deo displicens.

Ex sacramento Eucharistiae non solum calicem sustulit, et contra phas 

[Seite 635]

ademit Ecclesiae. Sed testamentum Christi commutavit in sacrificium et
quaestuosum opus, et, ut semel omnia dicam, Christum prorsus sepelivit,
et tribuit iustitiam suis traditionibus et cultibus praeter et contra
verbum constitutis. Hoc vere est se elevare super omne, quod Deus
dicitur.

Deum autem intelligo relative Deum adoratum, ad quem vertimus faciem,
cui gratias agimus, quem invocamus tanquam authorem omnium bonorum,
corporalium et spiritualium. Cui denique servimus in charitate, offitiis
erga proximum, dum paremus magistratui et parentibus, dum servimus
liberis alimonia conquirenda et fideli institutione etc. Haec enim omnia
debent fieri propter Deum, qui se manifestavit in verbo suo.

Hoc Papa, Turca, Iudaei non faciunt, sed super Deum se elevant
contemnendo iussa eius, et cum sibi maxime videntur sancti, Deum
praesumunt colere et intelligere in sua substantia. Sed a tali Deo non
potest sperari vita, quia talis Deus nobiscum non loquitur. Deus autem,
qui se patefecit visibilibus notis, qui dedit verbum promissionis, et
instituit Sacramenta, ille est verus Deus et salvator, quem
appraehendere et intelligere possumus.

Cavendum autem hoc est, ne quid vel addas, vel adimas iis, quibus se
Deus manifestavit. Quod si a Deo hoc, quem ponimus in praedicamento
relationis, discesseris, et scrutatus fueris Deum in praedicamento
substantiae vel quantitatis, opprimeris a maiestate: Si quaesiveris in
praedicamento [Hebr. 12, 29; 1. Tim. 6, 16] qualitatis, consumeris.
‘Est enim Deus ignis consumens’ et ‘habitans lucem
inaccessibilem’.

Maneto igitur apud Deum in praedicamento relationis, super quem
extollitur Antichristus, hoc est Papa Romanus, et Turca quoque: quanquam
Turca verius bestia est, quia est extra Ecclesiam, et manifeste
persequitur Christum.

Antichristus autem sedet in templo Dei: Ideo proprie loquendo, et
definitione dialectica est Antichristus, qui in Ecclesia sedet, ubi
visibiles Dei formae apparent, quas ipse conculcat, et fingit novas
formas etc.

Videmus igitur, qualis et quantus vir fuerit Abraham tantis
promissionibus ornatus, ex quibus statuit certo se in aeternum victurum.
Nam quod dicit Dominus: ‘Ego ero Deus tuus, et seminis tui post te’:
Hic non solum Ecclesiae certum locum in familia Abrahae designat, sed
promittit simul immortalitatem, et addit signum in corpore Abrahae
circumcisionem.

Magna haec essent, si a Principe aliquo mundi promitterentur, quod
vellet nobis esse clementissimus Caesar vel Rex, et adderet
testimoniales literas promissioni, et tamen fieri posset, ut homo
mutaretur, sicut proverbio Germanico principum benevolentia comparatur
tempestati Aprilis1�, quae et non expurgatur, et inconstantissima est.
Et multorum exempla ad omnem posteritatem memorabilia sunt, qui a
Regibus et principibus unice adamati 

[Seite 636]

in crucem tandem acti sunt, aut aliis suppliciis adfecti. Ita etiam in
fallacibus et mutabilibus hominibus admodum grata est etiam benevolentia
simulata et fallax.

Sed Abraham habuit Deum promissorem, quem sciebat mutari et fallere non
posse. Is promittit: Mi Abraham, modo serva pactum meum, et ambula corum
me in integritatibus et perfectus, et certo scito, me velle tuum esse
Deum, et seminis tui post te, imo propter te etiam omnium gentium, qui
ad tuum exemplum in me credent.

Haec scilicet sunt verba non tantum huius vitae, sed immortalis. Ac
cogitamus nos, si eadem ad nos diceret Deus, nos facile superaturos spe,
quicquid malorum in hac vita potest obiici, et tamen hanc ipsam
promissionem habemus longe opulentius, quam ipse Abraham.

Abraham cum suis brevem tantum angulum occupavit, in quo sonaret Dei
vox, et signa visibilia Dei conspicerentur. Hodie totus orbis terrarum
[Jes. 6, 3] his Dei signis repletus est, sicut Seraphin apud Esaiam
canunt: ‘Plena omnis terra gloria eius’.

Abraham habuit circumcisionem, signum promissionis huius, nos Baptismum
habemus, longe augustiore forma institutum. Baptizamur enim in nomine
patris, filii et spiritus sancti.

Hoc signo gratiae non contentus filius Dei testamento reliquit Ecclesiae
suum corpus et sanguinem suum, ac corpore in hac vita ad aeternam vitam
pasci, sanguine autem potari nos voluit, ne ulla relinqueretur
dubitatio, salutem passione et morte filii Dei partam ad nos pertinere,
et non tantum (sicut doctrina pontificis corrupti in Papatu cogitabamus)
ad Petrum, Paulum, Marcum et alios virtutibus excellentes Dei servos.

Reliquit enim Pontificis doctrina nos incertos de salute, imo religiosum
fuit, dubitare sisne in gratia vel non. Hanc dubitationem Christus non
solum verbo suo, sed etiam his visibilibus signis gratiae nobis voluit
eximere: Ideo signis his tam claras addidit promissiones, quae singulis
applicantur, cum signis hisce utuntur.

Sicut igitur Abraham circumcisionem habuit, et additum circumcisioni hoc
magnificum verbum: ‘Ego ero Deus tuus, et seminis tui post te’: Ita
nos habemus notas visibiles plures, primum ipsum Baptismum, ornatum
gravissima et suavissima promissione, si credamus salvos nos fore. Quia
autem in hac imbecillitate nostra facillime labimur, additae sunt
baptismo claves seu ministerium verbi (non enim separanda haec sunt),
quod ipsum quoque nota visibilis gratiae est, alligata voci Euangelii
secundum Christi [Matth. 18, 18] institutionem: ‘Quaecunque solveritis
super terram, soluta erunt et in coelis’, hoc verbum fide cum
appraehendis, iterum restitueris in gratiam, et per peccatum amissa vita
redditur.

[Matth. 26, 26. 27] Idem fit in usu sacrae Eucharistiae. Nam verba haec:
‘corpus meum pro vobis traditum, sanguis meus effusus in remissionem
peccatorum 

[Seite 637]

vestrorum’ neutiquam inania sunt, sed confirmant praeclare spem
remissionis peccatorum.

Ad hunc modum vides multo nos opulentius habere promissionem aeternae
gratiae, quam ipsum Abrahamum. Debebamus igitur nos quoque hoc dono
superbire contra Satanam et mundum, et hac consolatione in omnibus
adversis nos erigere, sicut sanctus Patriarcha fecit.

Sed impedimur misera et peccatrice carne, et incidimus in novissima
tempora omni genere malorum depravata: itaque aut non videmus, aut non
admiramur has divitias aeternas.

Divus Stephanus, divus Laurentius, Sebastianus, Fabianus et similes hac
una ratione vicerunt mortem et cruciatus omnes. Hi quia retinuerunt
fidem Abrahae, et his signis visibilibus gratiae se consolati sunt,
cruces omnes, sicut vincentii dictum quoddam celebratur, eis ludus et
iocus, ac quasi puerilia exercitia fuerunt.

Adeo magna res est fides, cum se Deus per promissionem patefacit, et
animi eam amplectuntur serio. Haec ipsa: ‘ero Deus tuus’, assidue
sonat in Ecclesia: Itaque Apostoli et Prophetae eam diligenter sunt
meditati, ac concionibus suis egregie illustrarunt: Docuerunt vitam hanc
conferendam ad obsequia proximi, ut quam plurimi pertrahantur ad
cognitionem Dei, Ac si quid durum obiicitur, retinendam spem
liberationis, ac invocandum nomen Domini. Quia enim is se Deum
credentium in se fore promisit, consecuturam miserias huius vitae
corporalis aeternam laeticiam et vitam.

[17, 9] Et dixit Deus ad Abraham: Et tu pactum meum custodies, et tu, et
semen tuum post te in generationibus suis.

Prolixe satis tractamus hunc locum, sed valde necessarium, non tantum
propter Iudaeos, quos facile contemnere possumus, sed etiam propter
conscientias. Ideo Paulus quoque de ipsa circumcisione, et deinde de
tota lege tam accurate disputat.

Ac sane sapientia sapientiarum est, posse recte distinguere inter legem
et Euangelium, ac bonum in hac parte dialecticum esse. Distinctae quidem
sua natura res sunt, sed in certamine conscientiae non ita facile est
videre, quatenus lex liget, quatenus non liget.

Iudaeus dicit esse divinitus mandatam circumcisionem, ac fatemur nos
Abrahae tanquam vexillifero, hoc signum seu pactum commendatum, ut per
circumcisionem omnes gentes haberent certum locum et certam personam, in
qua Deus visibiliter appareret, et cum qua se coniungentes verum Deum
invenirent, nusquam alibi in toto orbe terrarum inveniendum.

Hoc ingens beneficium Dei fuit: Sed consideranda etiam reliqua sunt,
vides personas diserte notari: ‘Tu pactum meum custodies, tu et semen
tuum post te’. Item: ‘in generationibus suis’. Haec toties
inculcata et 

[Seite 638]

ingeminata indicant circumcisionem circumscriptam, et quasi limitibus
certis conclusam, nec pertinere ad gentes, quas semen Abrahae non esse
constat.

Item quod de semine dicitur custodiendum pactum hoc in ipsius
generationibus, certo probat, non imponi hoc onus ceu aeternum. Exemplum
enim ante oculos est, quod generationes nunc annis amplius mille et
quingentis desierint, sunt enim sine templo, sine Sacerdotio, sine
regno, hoc profecto est desinere generationes. Quae igitur stultitia
est, urgere adhuc circumcisionem?

Sic igitur praecepta est circumcisio, ut habeat suum certum tempus,
quomodo debeat durare, nec est urgenda, ut lex immutabilis et aeterna.

Tempus affert secum dispensationem: Quia enim generationes desierunt,
desinit circumcisio necessaria esse. Quin dum ipsa lex ferretur,
dispensatio legis necessaria fuit. Mandantur enim masculi circumcidendi
octavo die, et tamen Ismael anno aetatis suae decimoquinto, Abraham
autem anno nonagesimo nono circumciditur.

Haec in legibus videre, ubi stricte servandae, ubi dispensatio adhibenda
sit, magna sapientia est. Recte igitur dicitur, Principum literas ter
legendas, ac multo magis divinas literas. Aliae principum. aliae
privatorum cogitationes et opiniones sunt. Principum omnia grandia,
privatorum autem exigua et tenuia sunt. Itaque bene expendendum est, si
quid principes vel scribunt, vel loquuntur: Quanto autem hoc facimus
dignius in iis, quae sapientia divina mandat et iubet’.

Solvitur igitur hic ipsa Dei voce argumentum Iudaeorum, qui
circumcisionem perpetuam esse contendunt, et volunt, eam quoque gentibus
imponendam. Diserte enim dicit: ‘Tu et tui posteri custodient pactum
tuum’. Igitur pactum hoc nihil ad gentes. Deinde dicit: ‘in suis
generationibus’, hoc est, dum durabit regnum et sacerdotium.

Si vel generale hoc mandatum esset, vel aeternum, profecto non
adderentur limitationes hae, non sic diserte mandaret de servis
emptitiis in domo Abrahae, complecteretur in genere omnes gentium
masculos et servos.

Certum igitur est, quod gentes, qui sunt extra domum Abrahae, non sunt
circumcidendae. Circumcisio enim est particularis ad domum Abrahae, et
temporalis ad certam et ad definitam durationem generationum Abrahae.
Hoc sanus Iudaeus, si modo quisquam sanus est, nunquam negabit.

Atque haec ipsa res, quod sic particularis circumcisio fuit, sine dubio
Abrahamum bene exercuit et afflixit. Eligitur ipsius domus in Ecclesiam,
in quam Deus quasi immigrat per visibilem formam circumcisionis, ut in
ea habitet. Sine dubio autem Abraham ex hac Dei ordinatione sensit
tentationem, ut solicitus esset de reliquis gentibus extra suam domum.

Sic enim cogitavit: Si domus mea sola erit Ecclesia, in qua Deus
habitabit. Num igitur gentes reliquae omnes damnabuntur? Num Deus eas
deseret? Nam ea nostra natura est, ut non possimus de aliis non esse
soliciti.

[Seite 639]

[Joh. 21, 18ff.] Sic Petrus, cum de se audisset Domini sententiam,
interrogat statim, quid de Ioanne futurum sit. Ac magna haec quaestio
est, an hi tantum salvi fiant, qui habent circumcisionem et legem, an
etiam alii, qui legem non habent?

Videtur autem ista diserta personae denotatio: ‘Tu et semen tuum’
simpliciter excludere omnes gentes a divina misericordia et salute,
eamque concludere tantum in domum Abrahae. Haec vel disputatio, vel
tentatio [1. Mose 20, 11] Abrahae hic brevibus verbis ostenditur: Sicut
infra cum dicit: ‘Forte nullus hic est, qui Deum timeat’.

Quia enim dicit Deus: Tu servabis pactum meum, et tua posteritas, quid
igitur de reliquis gentibus fiet? cogitavit. Neque haec fuit levis
tentatio, intentum esse suae vocationi, et de aliis non esse curiosum.

Papa cum suis huic tentationi succubuit: Habuit propositam salutis viam,
fidem in Christum, eam deseruit, et delegit sibi alias vias, sacrificium
missae, vota et similia.

Sic singulorum certe vocationes sunt, quibus dum serviunt, Deo serviunt.
Rex diligenter suos curans et regens, materfamilias fovens infantem,
paterfamilias labore victum parans, discipulus sedulo discens Deo
serviunt.

Hanc certam pietatis vitam deseruerunt monachi et Nonnae, seu monachae:
iudicabant enim nimis exilia esse opera, et quaerebant alia in speciem
graviora, ita simul et a fide discesserunt, et Deo sunt facti
inobedientes.

Magna igitur sapientia est, cum homo facit, quod Deus praecipit, et non
habita ratione aliorum, quid faciant, ipse vocationi serio servit, sed
profecto pauci hoc faciunt. Maior pars illud agunt, quod Poëta
repraehendit: Optat ephippia bos piger, optat arare caballus.1�

Paucissimi sunt, qui sua sorte vivunt contenti: Qui laicus est, optat
clerici vitam, discipulus vult esse magister, civis vult esse consul, et
fastidimus singuli nostram vocationem. Cum tamen alia via serviendi Deo
nulla sit, quam incedere in simplici fide, et postea urgere diligenter
vocationem, ac retinere bonam conscientiam.

Sic Abraham videt se et suos posteros gravari circumcisionis lege, eam
accipit in humilitate et cum gratiarum actione. Curam autem de gentium
salute permittit Deo, nec curiose de eis inquirit.

Sic etiam potuit tentari de altero sexu, quid foemellae? nonne has
quoque Deus aliquo signo, sicut masculos nostros, notabit? Sed remittit
hanc quoque curam, et intentus in id est, ut faciat, quod sibi
praeceptum norat. Interim hanc spem animo fovens et retinens, quod, ut
Petrus, [Apg. 10, 34] Act⌊orum 10. dicit: Deus non sit
προσωπολήπτης, qui inter homines discernat, 

[Seite 640]

sed quod omnis in omni gente, qui ipsum metuit et iustitiam facit, sit
ei acceptus. Sic tentationem sanctus vir vincit.

Illi autem, qui laborant in vinea, et aequale praemium vident una hora
laborantibus distribui, vincere hanc tentationem non possunt, et ideo
incurrunt in indignationem patrisfamilias, volunt enim propter certi
temporis operas reliquis anteponi.

Potuit igitur cogitare Abraham, sicut tentationes variae obiiciuntur
piis: Ecce, ego deligor cum meis, ut circumcidar, et promittit Deus se
mihi Deum fore. Quid igitur de gentibus fiet? Num eas damnabit aut
abiiciet Deus? sicut Iudaei in Euangelio dicunt: Nos aestum solis et
operas diei sustinuimus: igitur soli sumus sancti. Sed spiritus Dei eum
gubernat, ne in hac tentatione peccet, et alias cogitationes ei
suggerit, ut cogitet: Quid ad me, quid Deus cum gentibus facturus sit.
Si circumcisionem eis negat, non ideo negat salutem. Mihi imponit, quod
ipsi libet, Igitur id feram et faciam, ac de aliis non ero curiosus.

[Joh. 21, 21. 22] Plane in hac tentatione Petrus est, cum de Ioanne
quaerit: ‘Hic autem quid’? Sed respondet ei Dominus: ‘Quid ad te,
si volo eum manere, dum venio’?

Sic Dominus voluit me esse concionatorem, hoc est, voluit, ut sustinerem
propter verbum invidiam et odium mundi. Aliis imponit laborem manuum,
eos cum intueor, videntur mihi beati. Labor enim eis iucundus est,
vivunt sine cura, sine vexatione graviore, et ingrata esset eis ociosa
vita. Labore autem confirmantur corpora, et servatur valetudo. Ego
autem, dum alius, quasi puer septem annorum, ludens facit suas operas,
graviter exerceor periculis et tentationibus, et tamen Moechanicus ille
aeque atque ego salvatur.

Quid igitur? Impaciensne fiam? aut detrectabo vocationem? Non. Sic
cogitabo potius, quod Deus habet multifarias vel gratias vel formas
agendi, easque pro sua voluntate distribuit. Nostrum autem est, ut
vocanti [Röm. 12, 6; 1. Petri 4, 10] Deo pareamus. Rom⌊anorum 12.
Petri 4.

Manus videntur in duriore esse conditione, quam oculi, quia laborare
coguntur. Pedes autem totum corpus sustinent et gestant, ac, si onus
spectes, miserrimum totius corporis membrum sunt. Melior linguae
condicio, quae sentit sua commoda, et laute pascitur. Sed dona sunt
varia, onera autem, prout cuique imposita sunt, ferenda sunt, Deo
suppetente ferendi facultatem, [2. Kor. 12, 9] et cogitandum illud
Pauli: ‘sufficit tibi gratia mea’, utcunque soli pedes sustineant
molem corporis, tamen ex corpore habent facultatem et sanitatem, et
gaudent omnibus beneficiis corporis, nec possunt oculi, utcunque
praetiosum membrum sint, hoc, ut in speciem apparet, exiguum et leve
ministerium subire: Aliter enim et ad alium usum sunt conditi.

Regula igitur haec servanda est, ut unusquisque maneat in sua vocatione,
et suo dono contentus vivat: De aliis autem non sit curiosus.

[Seite 641]

Monachorum illa fatuitas est, ut omnibus pedibus unius formae calceum
aptent, et ad unam regulam omnes gubernent. Sic cum ego ingrederer
monasterium, dicebant ad me: Sicut mihi factum est, ita fiat tibi
quoque. Quanto autem rectius Augustinus dicit: Non aequaliter omnibus,
quia non aequaliter habetis omnes?

Proportio Arithmetica est, quoniam oculi et pedes unius corporis membra
sunt, ut eadem et paria onera sentiant. Sed haec ἀναρχίαν
efficit, et evertit imperia. Igitur Geometrica proportione utendum est
in hisce politicis et Oeconomicis negotiis.

Arithmetica autem proportio in regno Dei locum habet. Ibi recte
aequaliter distribuuntur omnia inaequalibus, quia, ut supra ex actis
citavimus, Deus non est προσωπολήπτης. Omnes nos invenit
peccatores: etsi aliis alii cautiores, moderatiores, et, ut sic dicam,
cicuri magis sunt.

Haec dona, quia ratio magni facit, putat Deum iniquum esse, aequaliter
distribuentem gratiam suam. Itaque illi in Euangelio, qui plus laborant,
iactant onus diei et aestus, et aegre ferunt idem praemium distribui in
eos, qui una tantum hora laborarant.

Sed non sic facit pius patriarcha. Sine omni fastu et superbia est, et
consilium Dei admiratur ac laudat. Non dicit: Cur mihi imponitur
circumcisio, et non imponitur gentibus: Imo, cur non imponitur fratris
filio Lotho, et eius familiae habitanti in vicinia? Gaudet eos esse
socios fidei, et onus sibi singulariter impositum cum summa voluntate
gestat, tanquam singulare benevolentiae divinae signum, quo etsi gentes
careant, tamen scit eos esse in gratia, si credant.

Sicut id infra patebit. Nam Gomorra et Sodomitae circumcisionem non
habebant, et tamen sperat Abraham inter eos esse quinquaginta iustos. Si
autem circumcisio eo tempore, quo maxime floruit, per Patriarcham
Abraham non gentibus, non Lotho agnato imposita est: imo, si ipse
Abraham in praeputio adhuc existens iustificatus est, quid miseri Iudaei
contendunt de onerandis gentibus?

Conclusio igitur haec est, ut unusquisque videat suam vocationem, et eam
sequatur. Fieri potest, quod Antonius et alii Heremitae fuerint sancti
homines, Sed graviter peccas, si tu deserta tua vocatione etiam te abdis
illorum exemplo in latebras. Aliud enim est, quod Dominus te iussit
facere, ut scilicet pareas parentibus, magistratui, praeceptoribus tuis.

Sic vocatio fuit Iudaeorum ante natum Christum, ut circumciderentur,
hanc oportuit eos sequi, non oportuit eam imponere aliis.

Nunc generalis vocatio est, non circumcidi, sed credere in Christum, et
baptizari in nomine eius. Hoc qui facit, postea, si mater, si pater, si
princeps est, studiose faciat partes suas, et sic salvabitur. Nunc
sequitur ipsa lex circumcisionis.

[Seite 642]

[17, 10. 11] Hoc est pactum meum, quod observabitis inter me et inter
vos, atque inter semen tuum post te: Circumcidetur in vobis omnis
masculus, et circumcidetis carnem praeputii vestri, et erit in signum
faederis inter me et inter vos.

Totus hic locus habet quinque partes, Primum iubet circumcidi masculos,
ergo foemellae a lege hac excluduntur, excluduntur gentes quoque, quae
non sunt semen Abrahae, aut in domo Abrahae.

[Ps. 118, 10 –12] Verbum (Mol) ambiguum est, Psal⌊mo 118. Significat
gladio succidere, sicut solent succidi arbores, Ut diserte igitur res
ostendatur, addit incidendam seu praecidendam carnem praeputii, ita ut
reliqua membra corporis totius maneant illaesa, ea secunda pars huius
loci est, quod Deus hanc corporis partem solam deligit.

Tertio, exclusis sic mulieribus, gentibus et omnibus corporis partibus,
destinatur circumcisioni octava dies a nativitate.

Quarto, semini Abrahae adduntur empticii servi, et nati in domo Abrahae,
hos etiam iubet circumcidi.

Quinto additur legi promissio et comminatio. Promissio: Ego ero Deus
tuus. Comminatio: anima eius eradicabitur e populo, qui habuerit [Matth.
19, 17] praeputium. Sunt enim relativa haec civiliter et Theologice.
‘Si vis vitam ingredi, dicit Christus, serva mandata’. Hic inclusa
comminatio est, quod, qui mandata non servat, ingredietur infernum. In
Politia dicitur, si vis habere pacem, honora gladium. Haec promissio
habet inclusam comminationem, quod, qui gladium honore non afficiunt,
gladio peribunt.

Hinc dixerunt veteres doctores. Concionatori in omnibus contionibus
respiciendum ad haec quatuor, ut constituat vicia et virtutes, poenas et
praemia. Ac non male haec monuerunt, si modo tenuissent Christum. Lex
enim versatur circa haec quatuor, circa vitia contra legem, circa
virtutes secundum legem, circa poenas secundum legem, et praemia
secundum legem. Sed haec doctrina non facit Christianos. Est legis
doctrina, quae non ad perfectum ducit, coniungendum autem cum hac legis
doctrina est Euangelion gratiae, ibi demum absolvitur Christianus.

Quod igitur masculos solos lex praecipit circumcidendos, afferunt Iudaei
hanc rationem, quod nulla alia humani corporis pars sit superflua, qua
carere corpus possit. Sed dixi hoc argumentum extremae coecitatis in
Iudaeis esse.

Historica autem et vera ratio haec est, quod Deus voluit masculum
damnare, non foeminam, ideo scilicet, quia masculus peccavit. Si enim
Eua sola fuisset, et Adam non consensisset, aut obiurgasset uxorem,
declinasset poenam. Quia autem in peccatum uxoris consentit, ideo causa
mali est, et recte per circumcisionem ducitur ad poenam, dimissa
foemina, quae tamen ipsa quoque suam portionem poenarum sustinet.

[Seite 643]

Ita significat Deus per circumcisionem masculis impositam, quod peccatum
originale ex primo parente in universum genus humanum manaverit, [Röm.
5, 12ff.] sicut Paulus quoque Rom⌊anorum 5. Ubique Adamum peccati
auctorem nominat, Euam tacet.

Quaestionem de mulieribus, quae sunt altera generis humani pars, item de
infantibus ante octavum diem extinctis, dixi supra, et agitat eam etiam
Magister sententiarum, quomodo sine circumcisione sint salvatae
foeminae.

Sed simplex responsio est, lex ipsa excludit mulieres, et tantum
praecipit de masculis, ergo mulieris cum non circumciduntur, non peccant
contra hanc legem, sicut nec parvuli, qui octavum diem non attingunt.
Nam lex ad circumcisionem tantum illos cogit, qui octavum diem
attigerunt.

Igitur et mulieres et infantes ante octavum diem extincti excluduntur
quidem a circumcisione, sed a salute et fide Abrahae non excluduntur:
Ideo incircumcisae mulieres cohabitant cum circumcisis maritis, et ambo
fide salvantur. [Ruth 1, 16] Sic Ruth secuta socrum Nahemi dicit:
‘Populus tuus, populus meus, et Deus tuus, Deus meus’. Haec etsi de
populo sancto non esset, erat enim Moabitis, tamen, quia fide adhaesit
Deo Israël, salva facta est.

Habent mulieres suam circumcisionem satis duram et gravem, de qua Moses:
‘Tu in dolore paries filios tuos’, Ibi circumciduntur usque ad
mortem. Ira est in ‘dolore’, misericordia autem in verbo
‘paries’.

Etsi enim propter peccatum originale etiam foemininus sexus damnatur,
tamen non ideo tollitur aut perit penitus. Hoc onus non uni Euae
impositum est, sed omnibus parentibus: Itaque fideles matronae hac
cogitatione se consolatae sunt in doloribus, quod, etsi dolores hi sint
certum argumentum peccati et irae Dei, tamen haec benedictionis divinae
certa nota est, quod per partum genus humanum et ipsa Dei Ecclesia
restauratur.

Si enim Deus tantum voluisset irasci et punire, non etiam ignoscere et
misereri, dixisset: maneas sterilis, aut ego creabo novam Euam, quae non
sit peccatrix, sed sancta. Sed misericors Deus hoc non facit, dat hanc
misericordiae vocem: paries filios, et tamen, ne impune sit peccasse,
addit: ‘paries in dolore et aerumnis’.

Confirmata igitur hac voce Eua spem salutis concepit certam, siquidem et
semen sanctum erat promissum, et benedictio pariendi ac multiplicandi
relicta, quam Deus non sustulit, etsi inflexit nonnihil, cum addidit
dolores, qui in integra natura non erant futuri.

Inde factum est, quod sanctae mulieres partum pro magno signo gratiae
omnibus saeculis habuerunt. Rahel importuna et nimium molesta est
marito, [1. Mose 30, 1] cum dicit: ‘Da mihi liberos, aut moriar’.
Ostendit enim se dolore extinctam iri, quia videt signum irae esse
sterilitatem.

[Ps. 127, 3] Et in Psalm⌊o 137, magnifica sobolis commendatio est:
‘Ecce haereditas Domini filii, Merces (hoc est, Dei donum est) ventris
fructus’. Profecto augustum nomen, quod liberi sint Dei donum.

[Seite 644]

[1. Sam. 1, 10] Ideo Anna 1. Reg⌊um 1. Sic miserabiliter plorat: et
Elizabet, mater [Luk. 1, 25] Ioannis vetula, gaudio exaltans gloriatur:
‘Tulit Dominus opprobrium meum’.

Sterilitas igitur irae signum, partus autem gratiae habitum est illis
temporibus, cum adhuc mundus esset melior.

Sed paulatim abusibus libidinis etiam apud Iudaeos obscurari hoc
reliquum benedictionis divinae coepit. Sicut hodie multos invenias
avaros, qui numerosam sobolem pro poena habent.

Sed sanctae matres semper pro magna gloria hoc donum habuerunt, quando
fuerunt foecundae. Sicut e contra pro signo irae habuerunt sterilitatem,
et opprobrium iudicaverunt.

Itaque misera Sara hac tentatione pene absumpta est, quod videt se
sterilem, ac sine dubio pius Abraham saepe consolationibus suis eam
erigere coactus est. Per poenam igitur doloris damnatus est sexus, sed
non ideo benedictio prorsus sublata.

Ad poenam damnata sunt membra muliebria, sed non damnata ad fructum.
Idem in circumcisione cum masculis factum est. Postulantur ad eam
masculi, et per praeputii circumcisionem ostenditur maledicta nativitas
ac peccatis plena, et tamen additur consolatio: ‘Ego Dominus Deus
tuus’.

Sic Ecclesiam cruce premit et occidit Deus secundum carnem, et tamen per
fidem iustificat et vivificat secundum spiritum: Ita poenae promissio,
terroribus autem consolatio addita est, qua se in periculis et malis pii
erigerent.

Gentes et poenae et benedictionis oblitae horribilia libidinum portenta
secutae sunt. Sed sancti patres viderunt calamitates per peccatum
inundantes in genus humanum: Itaque humiliarunt se, et carnis
cupiditates constrinxerunt. Deinde se consolati sunt illa Dei
moderatione, quod reliquit post se benedictionem aliquam. Haec de eo,
quod masculis tantum imposita est circumcisio.

Quod autem praeputii carnem Deus iubet circumcidi, ac lege membrum, ut
vocamus, turpitudinis, quod pertinet ad generationem totius generis
humani, appraehendit, ac non vel particulam auris, vel labii, vel
capillum, vel barbam, quae honesta membra sunt, et conspectum hominum
non fugiunt, de eo disputat magister Sentenciarum, quod Deus voluerit
significare maiorem huius membri abusum et inobedientiam, quam
reliquorum, id quantum valeat, alii iudicent.

Fons mali omnis inde est, quod corda plena sunt impietate et
incredulitate. Inde non solum in abusum corporis hoc membrum, sed omnia
alia membra veniunt, et si quis collationem accuratam faciat, nonne
gravius peccat lingua? nonne oculi, nonne aures cupiditates excitant?

Ergo haec verior ratio est: Hoc membrum est membrum propagationis
universae carnis, et tantum generationis causa conditum est: Ideo id
appraehendit Deus, ut significetur peccatum originale, et non actuale,
quod ingenitum est nobis, et nobiscum accrescit.

[Seite 645]

Haec causa est, cur masculus damnetur in eo membro, unde dicitur
masculus, et tamen non est vere haec damnatio, magis est comminatio et
ostensio irae, videtur enim damnare Deus totum membrum, et tamen
conservat eius usum.

Haec est historica ratio, quae convenit cum aliis Dei operibus. Sicut
enim partum damnat et salvat, sicut mortificat et vivificat, sicut
comminatur et promittit: Ita masculinum membrum simul damnat per
circumcisionem, et servat: Est enim mirabilis in suis consiliis et
factis.

Significatur autem hic mysterium incarnationis filii Dei, propter unam
enim virginem Mariam, ex qua nascendus erat Christus, parcit toti sexui
faemineo, et tantum masculi ad circumcisionem flagitantur. Futura enim
erat foemina, quae sine viro pareret. Propter hanc parcit Deus toti
sexui, et lege hac in speciem stulta tantum onerat masculos.

Circumcisio igitur tale signum fuit, in quo Deus totam Theologiam
adumbravit, hoc est, peccatum et gratiam in utroque sexu, circumcisio
enim in membro tam turpi non solum admonet peccati, quod simus natura
filii irae, et habeamus peccatum nobiscum natum, sed etiam in eo gratiae
signum est, quod non membrum totum, sed particula membri praeciditur, et
generatio salvatur necessaria Ecclesiae et politiae.

In altero sexu, cui circumcisio non imponitur, est gratiae significatio.
Ostenditur enim nasciturus ex muliere, qui circumcisionem tollat, et a
peccato et morte salvet. Haec mysteria Iudaei non intelligunt, a nobis
autem diligenter sunt inquirenda et notanda.

De tertia particula quaestio est: quare Deus voluerit octavo die
circumcidi masculos, ac tractarunt eam magister Sententiarum et
scholastici doctores magno, ut ipsis videtur, studio.

Ego autem praecidendam eam existimo: Quid enim hoc ad me, cur Deus ita
voluerit, cum satis sit, quod constat eum ita voluisse? Non voluntatis
divinae ratio quaerenda est: sicut neque sapientiae eius, nec
omnipotentiae et bonitatis. Sunt enim inscrutabilia haec, et conditio
nostra postulat, non ut quaeramus, quare? sed ut praecipienti pareamus.

Haec simplex et vera solutio est, qua nobis uti licet contra spiritus
sediciosos, et praesumentes de sapientia sua: Et tamen sine periculo
fidei licet imaginari, et quaerere aliquam rem similem, et vel ad
docendum, vel ad consolandum utilem rationem.

Hoc autem ante omnia nobis certo statuendum est, masculos ante octavum
diem extinctos non esse damnatos ratione huius legis. Nam in hanc legem
nihil peccarunt, sicut nec foeminae, quae non circumcisae, tamen fuerunt
pars populi Dei.

Magister sententiarum et alii doctores disputant perire tales infantes,
sed nos clarum textum hic habemus, cui tuto inniti possumus, quod Deus
non damnat incircumcisos infantes, nec post octavum diem. Quod si de 

[Seite 646]

Originali peccato infantium disputes, ea alia quaestio est, hic de
circumcisione quaerimus, de qua sententiam fert Dominus, quod infans,
cuius caro praeputii octavo die non circumciditur, eradicanda sit anima
eius ex populo Dei.

Haec comminatio non est extendenda aut dilatanda ultra, quam dilatavit
eam Deus. Sequitur autem bona consequentia per hanc legem, quae de
infantibus post octavum diem non circumcisis loquitur, non damnari eos,
qui octavum diem non attingunt.

Et nota regula est: Favores ampliandos, rigores autem restringendos. Id
in hac causa facimus cum Dei gloria. Est enim eius natura ignoscere et
misereri, non igitur statuimus eum duriorem esse in sui populi infantes,
[1. Tim. 2, 4] quos mors praevenit, quo minus pactum hoc possint
consequi. ‘Vult enim, omnes homines salvos fieri’.

Haec sententia opponenda est doctoribus istis, et promissiones
largissime dilatandae. Ira autem et rigor restringendus. Hoc praeceptum
ex ipso usu [Matth. 7, 11; Luk. 11, 13] vitae civilis depromptum quanto
rectius hic valebit? ‘Si enim vos, inquit Christus, qui mali estis,
bona potestis dare filiis vestris, quanto magis pater vester caelestis
dabit spiritum sanctum petentibus se’?

Non igitur disputemus de parvulis incircumcisis ante octavum diem, sed
relinquamus eos bonitati divinae. Disputemus autem de rebus non incertis
et incompertis, sed de iis, quae divina voce nobis mandata sunt. Quid
cum aliis agat Deus, ne simus soliciti. Nos Christum audiamus, sicut vox
patris de coelo iubet. Secreta autem divinae Maiestatis, quae non
revelavit nobis in verbo suo Deus, transeamus, et relinquamus intacta:
Sic non praecipitabimur.

[Sir. 3, 22] Recte igitur monet Syrach: ‘Altiora te ne quaesieris’:
non est nobis [Spr. 25, 27] commissum scrutari maiestatem, nec etiam
expedit. ‘Qui enim scrutatur maiestatem, opprimitur ab ea’.

[vgl. 1. Tim. 6, 16] Deus enim, ut saepe dixi, in praedicamento
substantiae est incompraehensibilis, et habitat lucem, ad quam ne
cogitationibus quidem accedere possumus, et velle scrutari iuditia eius
vere est ad impossibilia tendere.

Resistendum igitur est in verbo, Ibi audiendum, quid promittat nobis,
quid comminetur nobis. Haec cum fructu fiunt, sicut primus Psalmus et
119. docent. Caetera, quae verbo non sunt patefacta, simpliciter
relinquenda sunt, sine periculo enim tentari non possunt.

Haec libenter et saepe inculco: Est enim doctrina maxime necessaria
propter peccatum Originale, Satanam et fanaticos spiritus. Quod si Adam
hanc esset secutus regulam, non esset lapsus in peccatum. Quia autem
discedit a praecepto, quod ei Dominus proposuerat, et attendit Satanae
disputanti de causis, cur hanc arborem prohibuerit Deus attingi,
praecipitatur in peccatum et in mortem. Non enim quaerendae erant
rationes praecepti divini. Hoc enim est iudicare divinam voluntatem, et
pervestigare vias eius, 

[Seite 647]

quae sunt impervestigabiles, et compraehendere iudicia eius, quae sunt
incompraehensibilia.

Nec dubito, quin aliquid tale fuerit peccatum Luciferi, quod voluit plus
scrutari et scire, quam pro sua conditione, de Deo incognito, hoc est,
non revelato et patefacto per verbum, scire aliquid, quid sit, quid
faciat, quid velit: ad me non pertinet. Hoc autem ad me pertinet, ut
sciam, quid praeceperit, quid promiserit, quid comminatus sit. Haec cum
meditaris studiose, invenis Deum, imo ipse te colligit in suum gremium:
ex quo si excidis, hoc est, si aliquid ultra illa, quae verbo revelata
sunt, praesumis scire, ruis in abyssos inferni.

Recte igitur ille Heremita monuit: Si videris, inquit, iuvenem Monachum
ascendere ad coelum, et iam quasi ponere alterum pedem in coelum,
retrahe eum statim, si enim ambos ibi posuerit pedes, non in coelo, sed
in inferno se esse videbit.

Haec vox aliud nihil monet, quam ut moderemur curiositatem, et maneamus
intra certos limites praefixos a Deo. Non enim in nubibus, sed in terra
voluit nos ingredi, voluit verbum revelatum studiose disci, non voluit
cogitari de iis, quae altiora sunt nobis: Voluit verbum et mandatum suum
nos sequi, non voluit scrupulosius mandatorum suorum causas inquiri. Hoc
dum Adam et Eua faciunt, pereunt, constituunt enim se in locum creatoris
Dei, et obliviscuntur se esse creaturas.

Sicut Satan dicit: ‘Eritis tum sicut Dii’. Non eritis amplius
creaturae, cum soliciti eritis de mandatis Dei exequendis, ipsi eritis
Dii, iudicabitis Deum, et facietis alia, quae solum Deum decent.

O miseram divinitatem, quam nobis per peccatum Satan circumdedit, hoc
unicum agens, ut praecepta et promissiones Dei negligamus. Fieri igitur
Deum est peccatum originale. Contra hunc morbum pugnandum nobis est [1.
Kor. 2, 2] per omnem vitam, et cum Paulo dicendum: ‘Nihil scio, nisi
Iesum Christum, eumque crucifixum’.

Fortasse quidam ex vobis legent illas disputationes sententiariorum:
Discite igitur, ne eis indulgeatis, et manete cum vestris Ecclesiis in
promissionibus et praeceptis Dei, ne secundum Satanae venenatam
promissionem Diis similes evadatis. Sinite Deum cognoscere bonum et
malum, vos autem manete eius humiles creaturae.

Quod igitur ad quaestionem propositam attinet de infantibus ante octavum
diem extinctis, hoc scio, quod per hanc de circumcisione legem non
damnantur. Quid autem Deus cum eis faciat, respondeo, quod scio, me id
nescire, si octavum diem attingerent, et non circumciderentur, non
pertinerent ad populum Dei: Sed cum ante octavum diem extinguntur,
pertinet id ad Dei iuditium, quod ego ignoro, et supra me est, nisi quod
scio Deum esse misericordem: Hoc bonum voluit me Deus scire, ita enim in
verbo suo docet, alia non voluit scire.

[Seite 648]

Sic manemus in via, quam monstravit nobis ipse Deus per praeceptum et
promissiones. In ea impossibile est errare, cum e contra, qui hac via
omissa ad Deum contendunt, praecipitantur et opprimuntur: Non enim [Spr.
25, 27] bonum est, ut inquit Syrach, comedere multum mellis.

Prima igitur responsio ad hanc quaestionem sit, cur octavo die
circumcidi Deus voluerit infantes, quia sic placuit Deo. Deinde possunt
rationes assignari verisimiles, et non periculosae. Quod Deus rationem
habuerit debilitatis infantis, ne moreretur, qui iam laboribus partus
attritus est.

Commendatur igitur in hoc φιλανθρωπεία Dei, et ingens
misericordia, quae sic solicita est pro infantulis, ut circumcisionem
eis non imponat prius, quam convaluerint aliquantulum, et eam tolerare
possint.

[Ps. 30, 6] Discis igitur hic quoque, quod Psalmus dicit: ‘vita in
voluntate eius’. [Hes. 18, 23] Item: ‘non vult Deus mortem
peccatoris’.

Etsi igitur historica haec ratio sit, tamen valet ad commendationem
misericordiae divinae, et ad alendam et augendam fidem in piis: Sicut e
contra, quod in diluvio et in sodomitarum eversione etiam infantes
pereunt, valet id ad terrendos impios et praefractos.

Mystica ratio, quam Magister sententiarum et alii Doctores afferunt,
tolerabilis est. Ideo enim circumcisionem dicunt in octavum diem
reiectam, quia in resurrectione (quae octavo die significatur) perfecte
circumcidemur, ut simus ab omni peccato mundi.

Hanc cogitationem non solum non reprobamus, sed confirmamus, ut piam et
eruditam. Octavus enim dies significat Allegorice vitam futuram.
Christus enim in sabbato, hoc est, septimo die integro quievit in
sepulchro, resurrexit autem die sequente sabbatum, quae octava est et
initium novae hebdomadae, nec numeratur ultra eam alia dies. Christus
enim conclusit hebdomadas temporum sua morte, et octavo die ingressus
est aliud genus vitae, in quo non numerantur amplius dies, sed est una
et aeterna dies sine vicibus noctis.

Haec sapienter, erudite et pie cogitata sunt, quod octava dies sit
aeterna dies. Christus enim resurgens non est amplius sub diebus,
mensibus, hebdomadis, aut ullo dierum numero, sed in nova et aeterna
vita, cuius initium cernitur et numeratur, finis autem nullus est: In
illa vita implebitur circumcisio vera. Non enim tum praeputium cordis
tantum, quod hic per fidem fit, circumcidetur, sed universa caro, et
omnis eius substantia ab omni corruptione, ignorantia, cupiditate,
peccato, foetore purgabitur, ut posthac sit immortalis caro.

Haec allegoria est prophetia, quod resurgente Christo futura sit
circumcisio spiritualis et vera, ac perfecta extra tempus in aeterna
vita: septenarius enim numerus in scriptura sancta significat temporis
revelationem: Nam cum ad septimum diem ventum est, denuo repetitur
numerus.

[Seite 649]

Ideo chronici fere diviserunt mundum in septem aetates, ceu in septem
dies, quibus hebdomas huius finitae vitae absolvitur. Prima numeratur ab
Adam ad Noah. Secunda a Noah ad Abraham. Tertia ab Abraha ad Mosen.
Quarta a Mose ad Davidem. Quinta a Davide ad Christum. Sexta a Christo
usque ad finem mundi. Septimam autem dixerunt dormientium, credo ad
Christi exemplum, qui Sabbato quievit in sepulchro.

Hae divisiones arbitrariae sunt, itaque non sunt accipiendae tanquam
articuli fidei. Octava aetas continet resurrectionem in vitam aeternam.

[17, 12. 13] Et filius octo dierum circumcidetur in vobis: Omnis
scilicet masculus in generationibus vestris. Filius familias, et qui
pecunia emptus est a quocunque extraneo filio, qui non est de semine
tuo, circumcidendo circumcidetur filius domus tuae, et qui acquisitus
est pecunia tua, eritque foedus meum in carne vestra foedere perpetuo.

Haec fere pertinent ad quartam partem praecepti de circumcisione,
distinximus enim totum hunc locum in quinque partes. Definit autem
quinam sint circumcidendi, ac facit tria distincta masculorum genera.

Masculus de stirpe, hoc est, natus ex carne Abrahae cum ipsa stirpe
Abraha. Masculus natus in domo ex servis propriis. Masculus non natus in
domo, sed in domum emptus.

Haec distincta personarum notatio argumentum est, circumcisionem non
pertinere ad omnes masculos: Quae igitur Iudaeorum insania est
contendentium, quod etiam gentes sint circumcidendae?

Deinde probat hic locus diversas huius vitae conditiones: Si fortunam
spectes, melior est conditio patrisfamilias, quam servi, melior
manumissi, seu donati libertate, quam qui adhuc mancipii loco est: Sed
quia Deus sine differentia omnes iubet circumcidi, et per circumcisionem
confirmat se eis Deum fore, nonne, qui in mundo conditionibus
differentes sunt, eiusdem gloriae et gratiae apud Deum sunt sotii?

Non igitur efferamus nos super alios, quia conditione praestamus,
agnoscamus multiformes esse gratias huius vitae, et vocationum genera
diversa. Deum autem eundem esse omnium, sive sint servi, sive liberi,
sive sint divites, sive sint pauperes, modo amplectantur verbum et in
fide perdurent.

Haec utilis doctrina est, qua confirmantur diversa genera vitae, et
declaratur misericordia Dei, ex aequo omnium miserentis et neminem
reiicientis, sive ex Abraha sit natus, sive ex servo Abrahae, modo ad
exemplum fidelis Abrahae credat.

[Seite 650]

[17, 14] Et praeputium habens masculus, in cuius carne praeputium non
fuerit circumcisum, exterminabitur anima illa de populis suis, eo quod
pactum meum dissolvit.

Haec comminatio additur, ne hoc signum gratiae in spetiem non solum
exiguum et vile, set etiam stultum, contemneretur. Quantumvis enim
contemptibilis in speciem ritus, tamen in multorum salutem positus est,
non solum circumcisorum, sed etiam credentium ex gentibus.

Porro hic quaeri solet, an intelligendus locus sit de civili an
spirituali morte. Ac quidam indicant Mosen loqui de eradicatione civili,
quod parvulus non circumcisus debeat excludi ex politia, submoveri ab
aris et sacrificiis, nec frui communibus tum legibus, tum privilegiis
huius populi, sed falsa haec interpraetatio est, ac arguit, tales
doctores non intelligere, quid Deus per circumcisionem voluerit.

Intelligenda igitur sunt verba de eradicatione Ecclesiastica, quae tamen
nihil ad gentes pertinet, id quod saepius nunc monuimus, Gentes enim
etsi a circumcisione exclusae sunt, non tamen exclusae sunt a
benedictione, si cum fideli Abraha credant.

Iudaeis autem ultra fidem etiam circumcisio corporalis fuit necessaria,
aut, si circumcisionem neglexerunt, desierunt esse populus Dei, nec
tantum exclusi sunt a politia huius populi, sed a benedictione, quam
semen circumcisis promissum allaturum erat. Clausum est eis caelum,
retenta eis sunt peccata, merces eorum fuit infernus et gehenna: Hoc
vere est excludi ex populo Dei.

Haec sententia non involvit, sicut etiam supra docuimus infantes ante
octavum diem extinctos: Etsi enim habent peccatum originale, tamen
misericors Deus inveniet medium, sicut cum aliis peccatoribus, quo
liberentur. Quod autem ad hanc comminationem attinet, sunt ab ea liberi,
quia in legem circumcisionis nihil peccarunt. Manet in eis reatus
nativitatis, seu peccati originalis, et non reatus circumcisionis.

Idem sentiendum de parvulis, qui parentum vel negligentia, vel malitia
non sunt circumcisi, ac si qui hodie non baptizentur, sicut de Clemente
VII. Pontifice constans rumor fuit, non baptizatum fuisse. Tales parvuli
commendandi sunt bonitati Dei, quae de eis dispensabit. Quae enim
parvulorum in hanc legem culpa est, qui aut moriuntur, aut ab impiis
parentibus negliguntur. Relinquantur igitur bonitati Dei, non damnentur,
sicut eos damnarunt scholastici. Haec de quinta parte huius loci satis
sint: nunc videamus, quae de Sara addantur.

[Seite 651]

[17, 15. 16] Et dixit Deus ad Abraham: Sarai, uxorem tuam, non vocabis
Sarai: sed Sara erit nomen eius: Et benedicam ei, Dedi quoque ex ea tibi
filium, benedicam eam, eritque in gentes, et Reges populorum ex ea
nascentur.

Praeceptum de circumcisione absolvimus, quam Deus ita circumscripsit
suis limitibus, ut excluderet non solum gentes, sed totum sexum
foemininum, item masculos ante octavum diem extinctos. Frustra igitur
clamant Iudaei, qui circumcisionem volunt esse universalem. Definita
quoque pars corporis est, quae circumcidatur. Frustra igitur sacerdotes
Baal corpus circumciderunt et lacerarunt.

Haec lex Christo veniente est abrogata, non enim data est circumcisio in
perpetuam legem, sed in conservationem seminis Abrahae, dum nasceretur
ex eo Christus. Hoc nato cessavit non solum circumcisio, sed tota lex
cum suis ceremoniis et cultibus.

Quae iam sequuntur, promissionem de Christo explicant: Haec enim
paulatim coepit clarior et illustrior fieri. Dubitavit primum Abraham de
haerede, ac venit in suspicionem, si sine haerede decedat, Damascenum
servum usurpaturum benedictionem. Sed postea divina voce certificatur
nascendum ei haeredem ex suo corpore. Hanc promissionem cum sic
explicatam habet et certam, sequitur alia dubitatio de Sara crescente
annis et sterili Itaque eius consilio acquiescens coniungit se cum Hagar
ancilla, et ex ea suscipit Ismaëlem, quem omnino existimat
benedictionis haeredem fieri: Sed nunc tandem etiam eo errore liberantur
sancti coniuges, promittitur enim Abrahae soboles ex ipsa annosa et
sterili Sara.

Progressu temporis promissio derivatur in Iacob, non in Esau, et cum
Iacobo essent haeredes duodecim, soli Iuda promissio cedit. Tandem
definitur haeres promissionis David, de cuius domo fuit beata virgo
Maria, mater Christi, qui fuit finis legis et circumcisionis.

Nihil igitur agunt Iudaei pugnantes et pro aeternitate circumcisionis,
quasi perpetuo debeat durare, et pro eius infinitate, ut sic dicam,
quasi in omnes gentes sit spargenda.

Opus ea fuit ad certum tempus tanquam aliquo visibili signo, ad quod
respicerent filii Dei, ad quod recurrerent, audituri et adoraturi Deum,
sicut antea, signi loco ad quod gentes colligerentur, fuerant sacrificia
patrum.

Hae notae, quibus Deus se manifestavit orbi, pluris faciendae sunt, quam
ulla miracula. Ibi enim Deum etiam gentes audiverunt loquentem per sua
organa, et salvatae sunt credentes verbo. Igitur magna misericordiae Dei
haec commendatio est, quod non est passus genus humanum ire, et errare
in suis cogitationibus: Sed posuit metuentibus se publica signa, ad quae
colligerentur.

In hunc finem circumcisus est Abraham et tota eius posteritas, ut 

[Seite 652]

allicerentur gentes, et consequerentur ipsae quoque salutem. Merito
igitur Deo tam misericordi agimus gratias, qui omnibus saeculis sic se
patefecit, et Ecclesiam sibi collegit.

Valent autem haec quoque contra horribiles tenebras traditionum
humanarum. Ratio enim quaerit Deum, et vagatur per infinitos errores
suorum studiorum, ut eum inveniat. Hinc nati sunt tot Monachorum
ordines, quorum singuli se Deo proximos esse statuerunt. Hinc tam
multiplex cultuum et operum forma. Sed frustra haec omnia suscipiuntur.
Non vult enim nos Deus errare in nostris cogitationibus: sed ostendit se
non solum in invisibili cogitatione cordis, sed etiam signis visibilibus
et palpabilibus.

Sicut in novo testamento sunt Baptismus, claves, Eucharistia: Is qui
utitur fide, non frustra credit, non aberrat a Deo, sed Deum certo audit
et invenit.

Haec igitur signa discenda, sequenda et summo studio retinenda sunt. [2.
Mose 20, 24] ‘In quocunque loco ego memoriam mei faciam, ibi
veniam’, dicit Dominus. Igitur alia loca, alii cultus, adinventiones
et studia alia frustra quaeruntur, Deus ibi non invenitur: ubi autem
ipse memoriam sui nominis facit, hoc est, ubi sonat verbum Dei, ibi
venit, non maledicens, sed benedicens.

Hoc diligenter inculcandum est contra horribiles furias Satanae, qui non
cessat seducere orbem, ornatus divina et Angelica specie, ut obscuret,
aut penitus ex oculis removeat illa dulcissima signa gratiae, quibus se
Deus patefecit generi humano.

Deberemus igitur ex animo Deo gratias agere, quod audire verbum eius, et
signa eius videre atque iis uti possumus. Sed, proh dolor! vilescunt
assiduitate, fastidiuntur, sicut quotidianus cibus: Pluris fiunt
cucullus niger aut candidus, et similia ab hominibus sine verbo
instituta, quam haec infallibilia gratiae aeternae signa. Dignus igitur
est mundus, qui subinde altius immergatur in errores et pericula ob hanc
extremam ingratitudinem. Sed de Sara videamus.

Sicut Dominus nomen Abrae mutat ratione promissionis de benedictione:
Ita etiam Sarae nomen mutat. Est autem factum a verbo (Sarah) quod
dominari, luctari, vincere, triumphare significat. Hinc nomen Israel,
quod Iacob luctatus sit cum Deo. Gen⌊esis 31. Et Sara significat
luctatricem, pugilem, Dominam, principissam. Vocalis i in fine addita
possessivum pronomen est. Itaque Sarai est latine domina mea. Sicut
Itali dicunt Madonna, misersi, hera mea. Radix igitur verbi huius
pugnare significat, et usurpatur per metalepsin pro dominari, vincere,
gubernare. Hinc Sarae nomen est, sicut apud germanos vocabulum Frau,
quod non tantum significat sexum, sed matremfamilias.

[Seite 653]

Quemadmodum autem Dominus novo nomine Abrahamum patrem vocat, ut solus
paternitatis nomen propter benedictionem possideat. Ita Sara vocatur
Domina et gubernatrix domus, ut sola sit mater infinitarum familiarum in
Ecclesia.

Pertinet igitur appellatio haec ad commendationem unitatis Ecclesiae,
non enim vult Deus multitudinem Ecclesiarum: Ideo omnes gentes sic
coniungit, ut unus earum pater sit, Abraham, et una earum mater, Sara.
Atque ita individuum fiat genus generaliss⌊imum et tamen maneat unitas
perfecta, ut, sicut unus Deus est, ita etiam una sit Ecclesia
congreganda ex multis regibus et populis, quorum pater sit Abraham,
mater Sara.

Sic eo tempore nulla fuit Ecclesia extra Abrahae domum, et tamen in domo
Abrahae non solus fuit Isaac, sed et Ismael, imo etiam ex gentibus empti
servi, Imo etiam foemellae, virgines, uxores, quae omnes ad illam
Ecclesiam pertinebant, et eiusdem Dei erant populus.

[Matth. 23, 8] Sic in novo testamento dicit Christus: ‘Nolite vocari
Rabbi, unus [Jak. 3, 1] enim magister vester in coelis’. Et Iacobus:
‘Nolite effici plures magistri’. Non enim vult Deus, ut plures sint
magistri, ut in pluribus domibus aut familiis sit Ecclesia, non quod
personae non possint esse multae, habuit enim Christus duodecim
Apostolos, et magna Prophetarum turba fuit in sancto populo: sed ne
unusquisque praesumat Ecclesiam facere. Contra haereticos igitur
sententiae hae sunt pronunciatae, quasi dicat: Nolite mihi [1. Kor. 1,
10] discerpere Ecclesiam meam, et sectas facere, ut 1. Cor⌊inthiorum
1.: Volo, ut, sicut unus Deus, unus Christus, unum Baptisma est: Ita
etiam sit unus tantum pater Abraham, et una mater Sara.

Porro promissio, quae hic Sarae facta est, inaestimabilis prorsus est.
Nobis quidem, qui securo animo legimus hasce veteris testamenti
historias, prima facie non apparet, quid maxime eximium sit. Sed D.
Paulus diligenter inspexit eas. Igitur rhetorice amplificat hunc locum.

[Röm. 4, 19ff.] ‘Abraham non est infirmatus fide, et neque corpus
suum iam mortuum respexit, centum pene annorum existens, neque mortuam
Sarae matricem: respexit autem in promissionem Dei, nec dubitavit per
incredulitatem: sed corroboratus est fide, dans gloriam Deo, et certus,
quod, qui promisit, potens est et facere: Ideo reputatum est ei ad
iustitiam. Non autem scripta haec sunt propter ipsum solum, quod
reputatum est ei: sed et propter nos, quibus etiam reputabitur
credentibus in eum, qui excitavit Dominum nostrum Iesum Christum, ex
mortuis’ etc.

Considerat Paulus circumstantiam, quod promissio adhuc in verbo tantum
est, res autem nondum adest: Non igitur leviter commoti sunt pii
coniuges? quid enim sperari potuit ex matrice mortua, et ad partum etiam
per aetatem inutili: Cadaveri enim similis Sara fuit, ex quo sperari
fructus non potest.

[Seite 654]

Ideo similitudinem resurrectionis mortuorum historia haec proponit,
siquidem ex mortua matrice non solum proles, sed masculus nascitur, qui
pater multarum gentium constituitur, multorum Regum et populorum.

Est igitur historia maxime insignis, in qua praecipue spectandum est
verbum Dei, quod Deus tam copiose et familiariter cum Abraha loquitur,
ut lector quasi cogatur oblivisci Maiestatis divinae, et cogitare de
conviva, aut familiari amico.

Observandum autem praecipue hoc est, quod hae promissiones includunt
ipsum Christum, imo aeternam vitam, etsi non de Christo, sed de Isaaco
[Röm. 4, 23f.] videantur loqui. Ideo Paulus in Romanis addit:
‘scripta haec non propter Abrahamum, sed propter nos credituros
Abrahae exemplo’: Nam promissio temporalis est, ceu nux, quae tegit
nucleum Christum et aeternam vitam: Itaque veniente Christo testa seu
cortex, in quam nucleus inclusus est, frangitur, hoc est, cessat
promissio temporalis, et succedit spiritualis.

Abraham promissiones has non vidit impleri, vidit Isaacum filium, et
suos ex eo nepotulos Esau et Iacob. Sara autem, antequam hi nascerentur,
ex hac vita evocata est. Haec, inquies, quid sunt ad tam magnificas
promissiones? Profuerunt hae non Abrahae et Sarae, sed posteris.

Sic cogitamus fere, ac Iudaeorum praecipue hoc scandalum est, qui tantum
vident testam, ipsum nucleum Christum, et aeternam vitam inclusam in
hanc quasi testam seu corticem corporalis promissionis de terra Chanaan
et posteritate Abrahae non vident.

Sed scriptura sancta non obscure significat, promissionibus corporalibus
includi aeternas et spirituales: Non enim sumus conditi, sicut boves et
asini, sed sumus conditi ad aeternitatem. Igitur cum Deus promissor
nobiscum loquitur, non tantum temporalium causa nobiscum loquitur, non
solam ventris curam suscipit: Animam vult conservare ab interitu, et
aeternam vitam donare.

Sunt igitur externae promissiones ceu putamen. Substantia autem nucis et
veritas est Christus et aeterna vita. Quia Deus promissor loquitur [1.
Kor. 9, 9] non cum asinis et bobus, sicut Paulus dicit: ‘Num Deo cura
de bobus’? 1. Cor⌊inthiorum 9 sed cum creatura intelligente, condita
ad similitudinem Dei, ut cum Deo in aeterna vita vivat.

Temporales autem promissiones sunt ceu nuces et poma, quibus allicimus
ad nos pueros Sic ducimur et allicimur ad amorem aeternarum rerum, et
quasi alitur spes immortalitatis promissionibus temporalibus.

Sic dat panem et aquam, non ut comedam et bibam, sicut equus aut mulus,
in quibus non est intellectus: Sed ut ex hoc corporali dono agnoscam
benignitatem Dei, et ea me etiam in aliis periculis erigam atque
consoler: Si enim tantum donaret te stipula, tamen vult agnosci abs te,
quod sit aeternus Deus, ac immensae bonitatis. Hoc cum credis, habes
vitam aeternam.

[Seite 655]

Etsi igitur Abraham istas promissiones se vivente non vidit, tamen
credidit Deo: Ideo habuit aeternam vitam, nec potuit mori, sed adhuc
vivit. Credidit enim Deo promittenti Reges, populo et filium haeredem
benedictionis. Clausis igitur oculis abdidit se in tenebras fidei, in
quibus invenit aeternam lucem.

Ad hunc modum promissiones amplificandae sunt, ut, etsi de corporalibus
rebus tantum loquantur, tamen eas applicemus ad aeternam vitam propter
personam loquentis. Is enim aeternus est, et etiam corporalium rerum
occasione excitat nos, ut sibi credamus. Qui autem Deo credit, is vivit
aeternam vitam. Non enim est bos aut mulus: Intelligit et videt Deum
esse bonum, haec autem notitia est aeterna vita.

Sed hic quoque cum Iudaeis disputemus aliquantisper. Negare non possum,
quin temporalis haec promissio iam finem habeat. Testa enim soluta et
confracta, ac palea seu gluma granis et frumento detracta est, sicut
Iohannes Baptista in concione sua vaticinatur futurum. Necesse enim fuit
frangi nucem, patefacto nucleo, ac elapsi iam sunt anni mille quingenti,
interea non regem, non locum certum habuerunt. Cultus autem everso
templo prorsus sublatus est.

Quaero igitur, quae retineant vestigia, aut quas notas promissionis
Sarae et Abrahae factae? Nam quod penitus Iudaeorum populus deletus est,
et per omnem terram dispersi sunt, hoc nihil pro eis facit. Regnum
promittitur Abrahae.

Intelligimus autem regnum non materialiter, sed formaliter nempe
Rempub⌊licam constitutam legibus in certo loco, cum omnibus iis, quae
ad populum seu gubernationem et administrationem populi pertinent.
Multitudo latronum certe non possunt dici regnum, etsi sibi deligant
caput, et certum locum occupent: In regno, ut in corpore humano sunt
diversae functiones et ministeria diversa, quae tamen omnia in eum finem
sunt comparata, ut corpus integrum constet, et recte valeat. Corpus
autem laniatum in partes, ubi non manus, non oculi, non pedes offitium
faciunt, rectius cadaver, quam corpus appellatur. Cadaveri igitur
similis est Iudaeorum posteritas, non regno, etiam ipsis testibus. Quae
enim similitudo est ad illum populum, qui ante et post captivitatem
usque ad Christi adventum extitit?

Quid igitur dicemus? Deus non mentitur, promissiones eius sunt verae et
firmae. Hae non promittunt aliquas feces populi ex Abraha venturas, sed
Reges et populos. Ubi igitur regnum hisce annis mille quingentis mansit?
ubi manserunt leges, instituta patriae, cultus? Quid aliud hodie sunt
Iudaei, quam corpus misere dilaniatum, et sparsum per totum orbem
terrarum? Non habent locum certum, non ministeria constituendae
Reip⌊ublicae necessaria: Servi sunt, et tantum peccatis victum
quaerunt: Aut igitur mentitur 

[Seite 656]

Deus in promissione sua, aut Iudaei non amplius sunt populus Dei, sed
abiecti a Deo, et extra Ecclesiam positi?

Facit igitur promissio haec ad confirmandam nostram fidem, ut certi
simus, postquam Iudaei sine regno sunt, et putamen nucis confractum est,
necessario exhibitum Christum, et in Iudaeorum locum plenitudinem
gentium successisse.

Nam promissio Sarae facta non potest mentiri: ‘Reges et gentes ex te
egredientur’. Da mihi autem unum vel Regem, vel principem, quem
habuerunt Iudaei annis iam mille et quingentis.

Hoc quidem ipsa res coget fateri, saepe tentatam restaurationem populi
et regni esse, sed infoelicissime. Deberent autem praecipue tenere
possessionem Canaan. Sed quia exciderunt ab ea, et in miserrima
servitute sunt dispersi per totum orbem terrarum, res loquitur eos non
amplius esse populum Dei, nec semen Abrahae, cui regna promisit Deus, et
dedit quoque usque ad Christi tempora.

Nam quod tam pertinaciter adhuc sperant regnum et restitutionem terrae
Canaan, prorsus absurdum est, nec quidquam eos sublevat. Primum nullam
habent promissionem, frustra igitur sperant. Deinde quomodo possibile
est, ut sperent reditum in terram Canaan, ex qua longiore tempore nunc
exulant, quam in ea habitarunt? Qualis autem haec promissio est, quae
diuturnior sine impletione est, quam cum impletione?

Quod autem extra terram Canaan sunt, et tamen circumcisionem retinent,
et lege utuntur, non recte faciunt, lege enim uti non debent, nisi in
terra Chanaan. Circumcisio enim sicut tota lex manere debet, dum manet
populus, dum manent generationes, dum manet possessio terrae Chanaan.

Pertinet igitur haec ipsa promissio ad confirmandam nostram fidem, et ad
Iudaeorum pertinaciam retundendam. Dicimus enim impletam iam olim stante
adhuc ipsorum politia promissionem tum testae, tum nuclei, hoc est,
corporalem et spiritualem, quae in corporalem, ut diximus, inclusa est.

Egressi sunt ex utero Sarae non Reges solum, David, Salomo etc., Sed
etiam populi Edomitae et alii, qui censentur in posteritate Esau. Haec
est corporalis promissio: spiritualis quoque impleta est, cum Christus
ex Maria virgine est natus.

Illud enim verum tempus benedictionis fuit, quo fuerunt Reges virtutum,
Apostoli et successores eorum. Deinde accesserunt gentes, quae ipsae
quoque propter fidem in semen benedictum sunt posteritas Abrahae, non
carnalis [Röm. 11, 17] aut naturalis, sed ‘insititia’, sicut Paulus
appellat, Rom⌊anorum undecimo.

Ac promissio quidem magis respicit semen spirituale, hoc est, credentes,
quam carnalem posteritatem. Ac ipse Isaac etsi natus est ex carne
Abrahae, tamen promissionis filius fuit, quia non est natus secundum
carnem, siquidem utriusque corpus, Sarae et Abrahae, quo ad
generationem, quasi emortuum fuit.

[Seite 657]

Sicut autem recte eum appellamus fidei filium, non carnis (si enim
carnem respicias, Abraham et Sara sunt quasi duo cadavera, et tamen
generant, non virtute cadaveris, sed fidei), Ita omnes, qui credunt ad
exemplum Abrahae, sunt semen Abrahae et participes benedictionis, sive
Gentes, sive Iudaei, sive circumcisi, sive in praeputio. Haec est
Apostolica disputatio, quae tum durante adhuc populo plena invidiae et
odii fuit, exaequabat [Eph. 2, 19] enim gentes Iudaeis: Sicut Paulus
Ephe⌊sios 2. vocat: ‘condomesticos Prophetarum et Apostolorum’.

Sed hodie, postquam Iudaei populus esse desierunt, et misere per orbem
terrarum dissipati sunt non videtur tanti esse haec disputatio. Scimus
igitur impletam promissionem. Ubicunque enim Christus, benedictum semen,
regnat, ibi est Ecclesia, ibi sunt Reges et populi nati ex fide
cadaverosi Abrahae, habentes promissionem et credentes. Carnalis autem
posteritas Abrahae, quia noluit Christum promissum suscipere, reiecta
est secundum [Hos. 2, 23] Mosis et aliorum Prophetarum oracula, ut Oseae
2.: ‘vocabo non populum [5. Mose 32, 21, Matth. 21, 43] populum’: et
Mosis: ‘Irritabo te in gente aliena’: et Christus: ‘Transferetur a
vobis regnum, et tradetur genti facienti fructus eius’.

Idem accidit nostro tempore Papistis. Repulerunt scientiam, noluerunt
docere, noluerunt Episcopi esse: voluerunt autem dominari, et esse
principes mundi. Igitur his reiectis, erexit nos Deus de stercore et
luto, et collocavit cum principibus populi sui, ut per nostrum
ministerium Germania assotiaretur regno Dei, et perveniret ad veram Dei
notitiam. Deus enim pompam et schema mundi non curat. Si uncti et vocati
nolunt docere, doceant, qui non sunt uncti. Retineant ipsi nomen, nos
rem: Indigne quidem hoc ferunt, et clamant perturbari harmoniam, quae in
Ecclesia esse debet.

Sic Iudaei quoque faciebant: sed dissipatis Iudaeis mansit Ecclesia
gentium. Ita abiectis Papa, Cardinalibus, Episcopis, Abbatibus,
Monachis, Doctoribus, manet Ecclesia apud pauperem, contemptam et
miseram turbulam [Hos. 4. 6] credentium, secundum Prophetae dictum:
‘Repulisti scientiam, repellam ego te quoque’. Non enim de opibus,
de dignitate, sed de scientia queritur [Hos. 6, 6] Dominus, sicut alio
in loco: ‘Scientiam Dei volo magis, quam holocaustum’, vult doceri
populum, ut discant agnoscere Deum, et sic perveniant ad vitam aeternam.
Igitur si nos quoque in Pontificiorum gratiam taceremus, excitaret Deus
ligna et lapides potius, quam ut nulla vera Dei notitia, et per
consequens nulla in mundo Ecclesia esset.

[17, 17] Et cecidit Abraham in faciem suam, et risit, et dixit in corde
suo: Num centum annos nato nascetur proles? et nunquid Sara, quae
nonaginta annos nata est, pariet?

Hic locus plenus affectibus, et insigne fidei exemplum est. Ideo pro
dignitate a me tractari non poterit. Mihi quidem videtur, quod ad hunc 

[Seite 658]

[Joh. 8, 56] ipsum locum respexerit Christus, cum diceret: ‘vidit
Abraham diem meum, et gavisus est’.

Hactenus enim Abraham, etsi de promissione non dubitavit, tamen in
persona erravit. Iudicabat enim Saram non parituram, et in Ismaelem
promissionem derivandam. Sed hic quasi perfectus circulus clauditur, et
Abraham videt ex Sara nascendum sibi verum haeredem. Igitur plenus
gaudio in pulcherrima et perfectissima fide exultans et triumphans in
terram procidit et ridet, ac admirabundus dicit: Mihine centenario adhuc
nascetur filius, idque ex Sara?

Haec neutiquam dubitantis, sed admirantis et gaudio gestientis verba
sunt, sicut etiam risus abundantis animi gaudio argumentum est. Superant
igitur haec omnem eloquentiam, et pertinent ad experientias spirituales.
Sicut enim tristitiam mentium afflictarum verbis nemo potest assequi:
ita quoque haec spiritus exultatio et laetitia prorsus ineffabilis est.

Iam removet ex oculis atque animo Ismaelem Abraham, hactenus tenerrime
adamatum tanquam spem benedictionis, et oblitus sui emortui corporis,
etiam cadaverosae Sarae, certo videt ex Sara sibi nascendum haeredem.
Ideo ridet et laetatur, ac postea ex hoc ipso risu et hoc spirituali et
ineffabili gaudio inditur nomen filio, et vocatur Isaac, ad perpetuam
memoriam et monumentum aeternum tam pulchrae firmae et certae fidei,
quod ad hanc vocem vixdum emissam a Domino tanto gaudio sanctus vir
impletur.

Quod enim in terram cadit et ridet, est, sicut Christus Ioannis octavo
exponit, gestus animi exultantis et exuberantis gaudio, quod nunc demum
certus est, se patrem, Saram autem matrem fore Iesu Christi, filii Dei,
per quem salus et benedictio toti orbi terrarum sit obventura.

Non igitur terrore concidit, nec etiam risit dubitans de promissione:
sed ingenti perfusus laetitia et gaudio.

[1. Mose 45, 26] Infra cum nunciatur Iacob de Ioseph, quod vivat in
Aegypto, dicit textus, eum quasi e gravi somno excitatum, non tamen
credidisse: Ideo nulla aedidit laetitiae signa. Sed postquam vidit
currus et munera, quae miserat Ioseph, ibi demum revixit spiritus eius,
Genes⌊is 45. Insignes et subiti affectus, seu sint gaudii, seu luctus,
quasi attonitos et stupidos reddunt, ac extant historiae quosdam subito
gaudio extinctos. Ita Abraham quoque gaudio plenus cadit in terram, et
ridet, gratias Deo agens pro beneficio suo tam insperato. Quid enim
aliud potest, quam id admirari, et de eo gaudere?

Porro cum legimus tales historias, merito nostri nos pudere deberet,
quod similis fervor spiritus in nobis non sentitur, qui tamen, sicut
supra quoque dixi, quod ad dona Dei attinet, vel pares Abrahae, vel
etiam superiores sumus. Habemus enim nos quoque Deum loquentem nobiscum
in verbo, in baptismo, in communione.

[Seite 659]

Quid autem est, quod nobiscum loquitur? num terret? num minatur? [Matth.
9, 2] num accusat? neutiquam: Quin perpetuo sonat illa vox in Ecclesia:
‘Confide, fili, remissa sunt tibi peccata tua’, sum tibi propitius
per filium meum, haeres eris aeternae vitae etc.

In tanta opulentia cum habeamus verbum Dei, tamen corda nostra sunt
duriora incude, et ceu petrosa terra radicem verbi retinent sine succo
et sine fructu. Cum sancti Patriarchae ad stuporem usque hanc Dei
benignitatem ineffabilem sint admirati.

Ego ipse sentio in me hanc animi duritiem, et odi eam, quotidie etiam
[Jes. 6, 10] contra eam oro. Sicut enim Esaias dicit: ‘Est populus
gravi corde, et dormitantibus oculis’: Ita in tanta opulentia verbi
sentimus nos quoque graves aures et corda, ac oculos gravatos somno.

Est autem haec culpa non Dei, qui familiariter nobiscum loquitur, et,
[Tit. 3, 4] ut ad Titum 3. Paulus dicit humanissime nobiscum
conversatur, dans ministerium verbi, dans Sacramenta sua, pignora
aeternae gratiae, sed nos stertentibus oculis, et surdastribus auribus
sumus, et ceu quotidianam ac vilem rem contemnimus. Ac quod longe
atrocius et indignius est, occupamur interim studio Decretalium et
traditionum humanarum.

Rogandus igitur Deus est, ut det laetum cor ad promissiones tam laetas,
ut nos quoque cum sancto Abraha exultemus ac gaudeamus, quia sumus Dei
populus: sed o miseram carnem et perditam, quae reprimit spiritum, et
non permittit, ut rideamus. Quod si caro nos non impediret, et essemus
veri Christiani, nihil possemus canere per omnem vitam, quam Magnificat,
Confitemini: Gloria in excelsis Deo: Sanctus Sanctus, etc.

Ego quidem sanctum Patriarcham primo in stuporem coniectum arbitror et
quasi in extasin prae magnitudine gaudii ac cohorruisse. Deinde
illachrymasse prae gaudio, donec tandem quasi colligens animum risit,
tum demum capiens gaudium hoc pacato corde, qui sensus vitae aeternae
portio est.

Sic HISKIA apud Esaiam, cum ex Propheta audit de spe vitae, et [2. Kön.
20, 8] morbo curando, miratur Dei opus, et ipse secum disputat: ‘Quale
hoc est signum? Iterum ascendam in domum Domini?’ Erat enim insperata
salus. Ad hunc modum Abraham quoque secum loquitur: Quid? ex Sara mihi
nascetur filius? etc. Hoc gaudium spiritus sine fide experiri nemo
potest.

Monui autem supra quoque circumstantiam hanc bene considerandam, quod de
promissionibus his nihil adhuc impletum est, verbum habent Abraham et
Sara, id audiunt, rem nondum habent, et tamen credunt. Imo Sara praeter
Isaacum nullam posteritatem vidit. Abraham duos nepotes vidit: Indicat
igitur haec ipsa corporalis promissio promissionem spiritualem aeternae
vitae. Mortuis enim non fit promissio, quia non credunt, imo non sunt.
Promissor autem est aeternus, et qui promissori aeterno credit, vivet
ipse quoque fide sua in aeternum.

[Seite 660]

Sic etiam corporales promissiones, cum non feruntur in opera nostra, seu
conditionem legalem non habent, includunt promissionem vitae aeternae.
Sed promissiones, quae, gratuitae non sunt, sed meritoriae, hoc est,
quae habent conditionem legis additam. Sicut illa ad populum de terrae
Canaan possessione, si servent legem Mosi, hae sunt merae temporales:
includunt enim nostra opera, et opus est ad eas obtinendas tolerantia
divina. Tales non sunt gratuitae promissiones, quae tantum Dei
misericordia nituntur, ubi Deus solus vult facere et operari, ac a nobis
nihil requirit, quam fidem. Hae etsi corporales sunt, tamen includunt
aeternam salutem, quam Deus vult nobis dare, non respectu nostrorum
meritorum, sed suae gratiae, quam [Hab. 2, 4] sola fides intuetur et
accipit. ‘Iustus autem ex fide sua vivet’, inquit Propheta.

[Röm. 4, 5] Hanc promissionum distinctionem facit Paulus, Romanorum
quarto. Cum dicit: Non operanti, sed credenti imputari fidem ad
iustitiam. Abrahae sunt factae gratuitae promissiones de rebus
corporalibus, sed non tantum in corporales res intuitus est, est enim
mortuus non adeptis, sed a longe quasi salutatis his promissionibus.
Sicut Epistola ad Haebraeos dicit, cap⌊ite 11.: [Hebr. 11, 10] ‘et
expectavit civitatem habentem fundamenta, cuius architectus Deus est’.

[17, 18] Et dixit Abraham ad Deum: Utinam Ismael vivat coram te.

Promisit Deus Abrahae filium ex vetula Sara, et addidit promissionem,
Saram sic benedicendam, ut ex ea reges et populi nascantur. Haec cum
audit Abraham, longe maiora accipiens, quam unquam ausus esset petere:
‘utinam, inquit, Ismael coram te vivat’: quasi dicat: O Domine,
quare tanta mihi promittis, quae cum summa gratitudine et laetitia
accipio. Ego enim fuissem contentus, et satis tum gratiae, tum
benedictionis habere me existimassem, si vixisset coram te Ismael.
Itaque quoniam ex Sara daturus es filium, verum haeredem, hunc quoque
aliquo in loco esse sinas, non abiicias eum. Apparet igitur hic Ismaelem
Abrahae fuisse charissimum, siquidem tam de ipso solicitus est, et ita
accurate pro eo intercedit.

[17, 19 –22] Et dixit Deus. Imo Sara uxor tua pariet tibi filium,
vocabisque nomen eius Isaac, et ego erigam pactum meum cum illo in
foedus perpetuum, et cum semine eius post ipsum. Et super Ismael quoque
audivi te: Nam benedixi ei, et faciam illum crescere, multiplicaboque
eum vehementer nimis: duodecim Duces generabit, et ponam illum in Gentem
magnam. Pactum vero meum erigam cum Isaac, quem pariet tibi Sara tempore
hoc, in anno altero. Et desiit loqui cum illo, et ascendit Deus ab
Abraham.

Saepe moneo historias has non tam aestimandas ex ipsis rebus, quam ex
sermone Dei, quod Deus sic copiose cum sancto Patriarcha loquitur. 

[Seite 661]

Videre autem hic licet, quod Deus semper plus largitur, quam nos vel
petere, vel intelligere possumus.

Discendum igitur, ut, qui vere orare volunt, adsuefaciant se, ut
confidenter petant, neque vel magnitudine rerum donandarum, vel
indignitate orationis suae absterreantur.

[Eph. 3, 20] Nota Pauli sententia est, Ephe⌊sios 3.: ‘Ei, qui potens
est facere supra quam petimus aut intelligimus’. Titulus igitur Dei:
et verum nomen est, quod sit exauditor precum. Nostrum autem nomen, qui
petitores sumus, est: nescimus, quomodo, aut quid petamus. Sunt enim
corda nostra infirmiora, quam ut possimus appraehendere magnitudinem
rei: angimur, quo tempore, quo loco, quibus mediis nos Deus audire
velit. Haec sic angusto modo nobis praeformamus, ut assidua nobis cum
infidelitate lucta sit.

Igitur haec duo incomparabilia, ut vocant, nobis coniungenda sunt,
proportio infiniti et proportio finiti, Nostrae angustae preces, et
desyderia ac vota nostra sunt finitum, et nimis pusilla ad illam
infinitam et immensam retributionem Dei, qua erga nos vult perpetuo uti.

Abraham, ut de nobis taceam, nunquam intellexit, nedum petere ausus
fuit, aut cogitare tantam et tam opulentam promissionem, suspirat quidem
pro prole, et contentus est, quod ex ancilla ei nascitur Ismael. Hoc
putat commodum et unicum medium benedicendae posteritatis. Sed Deus
utitur alio et magis grato, sed insperato medio, et dat ei filium, non
solum ex sua carne, sed etiam ex annosa, sterili et emortua Sara, quam
fuit impossibile concipere, cum adhuc annis minor esset, et aetatis
ratione ad partum aptior: neque hoc satis est. Additur ad hanc
promissionem promissio de remissione peccatorum et aeterna vita. Haec
quomodo potuit cogitare Abraham aut quomodo petere ausus fuit?

Sumus igitur infirmi, nec intelligit cor nostrum infinitam Dei
misericordiam. Itaque fit, ut sic gemamus, cum sentimus premi nos a
Turca. Cum videmus Pontificis odium, et insaciabilem nostri sanguinis
sitim, cum cogitamus de Satanae furore et malicia, qui hoc agit, ut
Ecclesias penitus subvertat, et nos redigat in nihilum. Utrinque
terremur, et magnitudine praesentium malorum, et amplitudine futuri boni
petendi.

Cogitamus igitur, quid faciemus miseri, qui in omnibus peccatis contra
primam et secundam tabulam viximus? Scilicet peccatores nos brevi
temporis, [Ps. 103, 15] Psal⌊mo 103. accedemus ad Deum infinitum et
aeternum, et petemus, ut haec mala mitiget? etc.

Tales revera sunt omnium hominum animi, et tamen discendum est, quod
etiam in desperatissimis malis debemus petere, et sperare insperabilia
et impossibilia. Atque ob hanc causam proponuntur haec sanctorum
Patriarcharum exempla, quae ostendunt ipsos quoque conflictatos cum
variis curis et tentationibus, et tamen plus accepisse boni, quam vel
intelligerent, vel petere essent ausi.

[Seite 662]

Habemus enim Deum, qui potens est dare supra quam intelligimus vel
petimus. Etsi igitur nos nescimus, quid et quomodo petamus, tamen
spiritus Dei inhabitans corda piorum suspirat et gemit intra nos pro
nobis gemitibus inenarrabilibus: et impetrat etiam res inenarrabiles et
incompraehensibiles.

Haec utiliter docentur. Quia corda nostra, etsi incipimus credere et
orare, tamen magnitudine rerum, quae petuntur, deinde etiam persona
auditoris deterrentur. Excitent igitur historiae hae animos nostros, ut
aperiamus os nostrum ad Deum, et confidenter oremus, non deterriti, quod
nos, qui nihil sumus, ad eum accedimus, qui est omnia.

Iacobus et Iohannes etiam petebant, ut unus a sinistris, alter a dextris
[Matth. 20, 22] sederet, Christus autem dicit eis: ‘Nescitis, quid
petitis’, et tamen exauditur ipsorum quantumvis stulta petitio, sed
longe alio modo, quam ipsi iudicaverant. Non enim sunt in sinistra aut
dextra alicuius mundani regni, sed sunt principes et iudices in extremo
die totius orbis terrarum.

Si igitur definire volumus nostras orationes, revera aliud nihil sunt,
quam balbae voces infantium postulantium panem aut offam ante mensam.
Nescimus enim, quid petamus. Res enim, quas petimus, sunt supra nostrum
captum, et maior est, qui largitur, res quoque sunt maiores, quam ut
angusta nostra pectora possint capere.

Sic extat pulcherrimum exemplum de Monica, Augustini matre, quae orans
pro filio aliud nihil petebat, quam ut liberatus a Manicheorum insania
baptisaretur. Ac tanquam solicita mater curabat ei puellam despondendam
in coniugem, si hac ratione posset reduci in viam, sed quo orabat magis,
hoc pertinatior et obstinatior fiebat filius, ac, ut apparebat, oratio
fiebat ei in peccatum. Cum autem tempus exaudiendae solicitae petitionis
advenisset, (Deus enim solet differre auxilium) non solum convertitur
Augustinus et baptisatur, sed totum se ad studium Theologiae confert, et
fit talis Doctor, qui usque in hunc diem in Ecclesia lucet, eamque docet
et instituit.

Hoc Monica petiverat nunquam, satis ei fuerat, liberari filium ab
errore, et dare nomen Christo: Sed Deus vult maiora dare, quam possumus
petere, modo non defatigemur orando.

Non enim, ut iudicant imperiti, exiguus labor est orare. Spiritualium
rerum periti dixerunt. Nullum laborem conferendum cum labore orandi.
Orare enim non est recitare numerum Psalmorum, aut boare in templis,
sicut Monachi solent, sed est seria cogitatio, quam animus proportionem
facit inter personam orantis et exaudientis, et certo constituit, etsi
sumus miseri peccatores, tamen Deum propitium futurum, et mitigaturum
poenas, ac exauditurum preces.

Etsi autem animi spiritu et verbo Dei confirmati hoc statuunt, tamen
omnino verum est, neminem tam esse audaci animo, ut petere hoc audeat,
quod Deus constituit dare. Sic haeremus utrinque. Magnitudo largientis
et indignitas orantis impedit orationem, ut vere non intelligamus, quod
petimus.

[Seite 663]

Oratio de pane quotidiano inter reliquas est infirma, et tamen, si
sciremus quanta esset petitio, nemo nostrum auderet os suum aperire, sed
[Luk. 12, 32] Christus eam intellexit, cum dixit, Lucae 12.: ‘Noli
timere, pusille grex, quoniam placuit patri vestro dare vobis regnum’,
quasi dicat: Ne timeatis, neque ut gentes sitis soliciti pro rebus huius
vitae. Placuit enim patri dare vobis non temporale regnum, sed aeternum.
De coelesti igitur regno cogitate, de victoria contra mortem et
peccatum, haec sunt de pondere et digna, quae a Deo, patre vestro,
expectetis.

Significat igitur hic quoque neminem intelligere, quid petat, nec Deum
exigua ista daturum, quae ab eo petimus, Maiora et augustiora cupere et
velle dare. In eo adiuvat nos spiritus sanctus gemens pro nobis
gemitibus, quos non compraehendere, ac minus multo enarrare possumus.

Non ergo desperandum nobis est in his furoribus Satanae et mundi, contra
quos orant nostrae Ecclesiae, contentae ipsae quoque levi et exiguo
dono. Spero autem, quod non solum Deus exiguas et angustas nostras
preces exaudiens defendet doctrinam nostram, sed etiam propagabit, et
faciet per eam adhuc mirabilia, ut Papistae utcunque nunc gloriosi in
nihilum redigantur. Sic Turcam Ecclesiae preces conterent, ex experiemur
Deum maiora dare, quam petere, imo quam intelligere potuimus.

Dicuntur autem haec a me ad excitandos nos, ne desperemus, vel ob
indignitatem nostram, vel ob maiestatem Dei, quem orantes appellamus,
vel ob magnitudinem rerum, quas petimus, vel, ut rectius dicam, quas
petentes non intelligimus, sicut Abraham profecto plus accepit, quam
petiit, nobis in exemplum, ne desistamus ab oratione, aut statuamus eam
sine fructu esse, videt enim Deus intima cordis, et intelligit istos
gemitus inenarrabiles, qui in nobis sunt, et tamen a nobis non
intelliguntur, qui similes sumus infantibus ad mensam balbutientibus.

Promissio, quae hic fit Ismaeli, sine dubio a Saracenis valde
amplificata est, qui eam urserunt per suos Doctores contra Mosen et
Prophetas. Nam statim impleri haec promissio coepit, nec ita dilata est
diu, sicut ea, quae est Isaaco facta, etsi autem Sarae promittitur
egressuros ex ea reges, tamen hic definiuntur reges duodecim.

Sed Isaac in eo vincit, quod pactum Domini cum eo manet. Ab eo quia
excluduntur Ismaelitae, non ideo, ut supra quoque aliquoties dixi,
excluduntur a gratia et promissione salutis. Hoc solum agitur, ut una
certa linea sanguinis constituatur, in qua inveniatur Ecclesia, et ex
qua nascatur suo tempore Christus. Haec negatur Ismaeli, et relinquitur
in domo Abrahae et Isaac.

Temporalis igitur est exclusio, quod Ecclesia non sit quaerenda vel in
domo Ismaelis, vel liberorum Keturae. Sed in linea Isaac: Sicut nos 

[Seite 664]

gentes non habemus eloquia Dei, non promissiones nobis factas, Christus
non est natus ex nostro sanguine, et tamen credentes in Christum non
excludimur ab Ecclesia et promissione salutis.

Tantum non gloriemur in nostra sapientia, sed accedamus, in qua voluit
Deus ad certum tempus Ecclesiam esse. Ibi inveniemus angularem lapidem,
qui coniungat utrosque, Iudaeos et gentes. Ideo haud dubie mansit
religio et notitia Dei apud plures posteros Ismaelis, sicut apud
sacerdotem Midian, item Potipharem Aegyptium, qui magni homines fuerunt,
sic tamen, si se fide cum Ecclesia Isaac coniunxerunt.

Hodie posteritas Ismaelis cum Turcis permixta est, et sicut Iudaei
inciderunt ipsi quoque iu horribiles tenebras, et extremam
prophanationem Mahometis. Itaque nihil hodie invenies simile, quod cum
hac promissione possit conferri.

Sed hic digna quaestio obiicitur. Quare Deus hoc in loco manifeste
distinguat Pactum a pacto. Meminit enim duorum pactorum. Primum est
circumcisionis, ad id etiam admittitur Ismael, imo servi quoque vel in
domo Abrahae nati, vel empti. Ideo etiam Ismaelis posteritas retinuit
circumcisionem, quae totum pene orientem et tres Arabiae partes
implevit, felicem, petream et desertam, quae omnes nomine patris Abrahae
gavisae sunt.

Alterum pactum hic cum Isaac constituitur, ex quo diserte excluditur
Ismael. Evidens igitur hic textus est, quod ultra circumcisionis pactum
aliud restet, quod ad solum Isaac, et non, ut circumcisionis pactum, ad
Ismaelem quoque pertineat.

Quale igitur hoc pactum esse dicemus? Promissionem scilicet de Christo.
Hanc bene intellexit Abraham. Atque hoc est, quod dixi, Deum semper
promissionibus corporalibus admiscere et includere spirituales et
aeternas: corporale pactum habet nomen, ut scilicet tota Abrahae
posteritas circumcidatur, hoc secundum pactum non habet nomen, nec est
certo aliquo opere insignitum, et tamen est pactum spirituale de futuro
salvatore.

Convincit igitur textus hic clare Iudaeos de duplici pacto.
Circumcisionis pactum, quod tanti faciunt, tantum est pactum legis, et
temporale. De eo non Isaac solum, sed Ismael quoque et Ismaelis
posteritas gaudet, sed alterum pactum, quod cum solo Isaac, excluso
Ismaele, feritur, est spirituale et aeternum. Circumcisionis pactum
datur nostro operi ante legem Mosi, et confirmatur certo populo et in
terra certa et ad tempus certum, dum scilicet sint generationes Abrahae.
Sed Isaaci pactum non datur nostro operi, sed mere est gratuitum sine
nomine, sine tempore, et tamen ex Isaaci semine, ne aliunde expectes
benedictionem.

Ex hoc igitur loco exuxerunt sancti Prophetae conciones suas de regno
Christi, quod videbant ab Ismaelis domo abalienatum, qui tamen
circumcisionis 

[Seite 665]

erat socius. Prae huius magnitudine et maiestate circumcisionem et legem
libere abiecerunt, tanquam ad salutem insufficientes, tribuerunt autem
omnia filio Dei, nascituro ex Isaaci domo.

Pertinet igitur locus hic ad promissionem de Christo, quae superat vota
et petitionem Abrahae. Male autem faciunt Iudaei, quod tantum in pacto
circumcisionis haerent, et alterum pactum non potius amplectuntur,
similes, aut potius deteriores Ismaelitis, qui per circumcisionem non
quaesierunt salutem, sicut Iudaei, sed per promissionem de Christo, quam
fide acceperunt. Certum enim est, quod, qui acceperunt circumcisionem,
cum fide in Christum sunt salvati.

Hoc loco observandum est vocabulum (Moed), quod fere reddidimus
Germanico nomine Stifft, latina translatio habet tabernaculum
testimonii: [1. Mose 1, 14] hoc in loco significat certum et statum
tempus, sicut etiam in Genesi: ‘sint (Lemoadim)’ in certa tempora.
Quia enim luna certum tempus habet, quo nascitur, quo augetur, quo
minuitur eius lumen, est aptissima temporis nota.

Hinc (Moed) etiam locum certum significat, in quo tabernaculum foederis
erat constitutum, ubi Deus fecerat memoriam sui, hoc est, ubi mandaverat
doceri verbum suum, et coli se. Memoria enim Dei nihil est, quam
praedicatio de Deo, in eam vult homines esse intentos, sicut Christus
dicit: [Luk. 22, 19] ‘hoc facite in mei memoriam’. Ubi enim ipse
habet suos Doctores, qui praedicent nomen suum, ibi vult inveniri,
audire et benedicere.

Mandat autem hoc Dominus ideo, ne vagarentur Iudaei variis idolatriis et
cultibus. Non vult sub quacunque arbore conventum, ibi vult conveniri,
ubi ipse fecerit habitare nomen suum. Hoc est (Moed), certus, definitus
[Ps. 74, 8] locus, sicut Germanice vocamus, Ein Stifft. Sic Psal⌊mo
LXXIIII: ‘Deleamus omnes dies festos de terra’. In Hebraeo est:
exuremus omnes Moed terrae: non tantum significat festa et plenilunia,
sed etiam Synagogas et scholas. Ita enim in lege mandatum erat, ut in
singulis civitatibus levitae certis diebus legerent et docerent. Ea loca
dedicata huic studio vocant Moadim. Sed ad sacrificia locus deputatus
erat Ierosolymis, ibi non tantum [Ps. 74, 4] docebatur, sed etiam
sacrificabatur. In eodem Psalmo: ‘Gloriati sunt, qui te oderunt, in
medio solennitatis tuae’, rectius verteretur: In medio Ecclesiarum
tuarum, hoc est, domorum tuarum, ubi docetur verbum tuum. Sed hoc in
loco tempus significat, idque certum et definitum.

[17, 22] Et cum consumasset loqui cum eo, ascendit Deus ab Abraham

Hanc clausulam addidit Moses, ut nobis commendaret hanc historiam, in
qua tam longum cum Abraha Dei colloquium est. Hoc enim principale est,
quando Deus loquitur, Ab hoc proximum, sed longo intervallo dissitum
est, ubi a nobis omnia fiunt secundum verbum Dei.

[Seite 666]

Arguit autem clausula haec Deum apparuisse in aliqua visibili specie,
quando hoc colloquium cum Abraha habuit. Hoc quidem usitatissimum est,
ut per Patriarchas et eos, qui in ministerio publico verbi sunt,
loquatur Deus. Deinde solet apparere in somnis, sicut in BethEl et Ai.
Nonnunquam per visionem in extasi, cum videtur homo extra se raptus.
Sicut cum supra eduxit Abrahamum ad numerandas stellas. Hic autem
apparuit in aliqua spetie visibili, et in propria persona est locutus
cum Abraha, non per hominem aut Angelum.

Atque haec causa est, quod scriptura sancta tribuit Abrahae hanc [Jes.
41, 8] gloriam, et vocat amicum et familiarem Dei apud Esaiam. Sicut
Christus [Matth. 12, 49] Apostolos suos non servos, sed amicos appellat.
Maximum autem est habere colloquentem et conversantem nobiscum Deum.

Neque nos hoc dono destituimur. Etsi enim Deus nobis non apparet
singulari specie, ut Abrahamo, tamen communis apparitio, et maxime amica
et familiarissima est, quod se nobis offert in verbo, in usu clavium, in
Baptismo, in coena. Sed accidit nobis, quod proverbio dicitur: Nimia
familiaritas contemptum parit. Item minuit praesentia famam. Item
vilescunt quotidiana: et Salomo Proverb⌊iis 20.: ‘Malum, malum,
dicit omnis emptor, et cum recesserit, gloriabitur’.

Nemo nostrum est, qui non ex animo cupiat videre Mosen, Davidem, aut
etiam Augustinum, Ambrosium et similes heroas: Sed si adessent ac
nobiscum viverent unum aut alterum annum, profecto contemnerentur: Imo
si Angeli nobiscum conversarentur, idem eis accideret, non quidem culpa
deficientis gloriae, sed fastidientis et contemnentis naturae nostrae.

Possemus igitur nos quoque gloriari ut Patriarcha Abraham. Imo ipse
Abraham, si vidisset illam Philanthropiam Dei, sic nobiscum loquentis et
conversantis quotidie per ministerium in baptismo et in coena, usque ad
mortem eam admiraretur, et de ea gauderet.

Monachi celebrant Patrum suorum: Benedicti, Bernhardi legendas. Sed
profecto Deus in genere cum quovis Christiano multo copiosius loquitur,
et familiarius conversatur, quam illi iactant de suis patribus. Imo si
in manu mea res esset, non vellem Deum mihi loqui de coelo, aut apparere
mihi. Hoc autem vellem, et tendunt huc quotidianae meae preces, ut in
digno honore habeam et vere aestimem donum baptismi, quod sum
baptisatus, quod video et audio fratres, qui habent gratiam et donum
spiritus sancti, qui consolari, erigere verbo possunt, exhortari,
monere, docere. Quam enim tu optas meliorem et utiliorem Dei
apparitionem?

Sed proh dolor, superbi spiritus contemnunt haec, et nos quoque communes
has apparitiones in verbo, Baptismo, coena, etc. non ponimus eo loco,
quo debebamus. Id autem duceremus nobis gloriosum, si, ut Munzerus
gloriabatur, Deus nobis loqueretur visibiliter, sed eventus ostendit,
qualis Deus fuerit: Satan scilicet affectans Maiestatis gloriam.

[Seite 667]

Haec inculcanda sunt saepius, et non sine causa a me repetuntur Abraham
si conferatur nobiscum, qui vivimus in novo Testamento, magna ex parte,
modo rem aequa lance expendas, nobis minor est. Privata quidem dona in
eo maiora sunt. Sed Deus non se exhibuit illi propriorem aut
familiariorem, quam nobis. Sit sane magna gloria habere apparitiones
illas: quid inde habuit Abraham maius aut melius, quam quod Deus cum
ipso locutus est? Hoc autem nobis quoque, et quidem quotidie accidit,
quoties et quocunque in loco volumus. Hominem quidem audis, cum
baptisaris, cum coena sacra uteris: sed verbum, quod audis, non hominis:
sed viventis Dei verbum est. Is te baptisat, is te absolvit a peccatis,
is iubet, ut speres in sua misericordia.

Magna autem ingratitudo est, has Dei facies, ut scriptura vocat,
negligere, et quaerere interim apparitiones et revelationes alias.
Itaque tales in Papatu dederunt sane dignas poenas, dum Satan stultis,
ineptis et absurdis apparitionibus eos ludificatus est, quas tamen
Monachi magnifice efferunt et ornant. Pontifices autem suo testimonio
comprobarunt et confirmarunt.

Sed cum iuditio talia legenda sunt, nec statim credendum, quid quisque
dicat: Ad normam fidei examinandae sunt omnes apparitiones, et
quaerendum, sintne analogae fidei, an vero, ut plerunque accidit, cum
verbo revelato pugnent. Ad hunc enim modum Moses etiam Prophetas vult
iudicari, ut, si quid contra revelatum verbum afferunt, non audiantur,
etsi signa et miracula faciant, Deut⌊eronomio decimo tertio.

Pono autem aliquas apparitiones esse veras, quales feruntur de Dionysio
et aliis, tamen eas non curo. Non quidem, quod poenitus contemnam, sed
quia scio, quod nihil sunt ad baptismum, ad coenam Domini. Imo ad
colloquium pium, quod habere possum cum quolibet pio fratre. Hae enim
apparitiones sunt generales et certissimae, quae fallere non possunt.

Disce igitur hoc, quod in omni vita, opere et re maxime spectandum sit
verbum Dei. Patriarchis et Prophetis Deus singulariter apparuit, sive in
somnis, sive in visione, seu per Patriarcharum, nonnunquam etiam
Angelorum vocem. Tales revelationes seu apparitiones nos non
desideramus, sed sumus contenti, ac Deo gratias, quam possumus maximas,
agimus pro nostris apparitionibus et faciebus Dei, quas videmus in
Baptismo et toto verbi ministerio. Ibi enim frater frati fit Angelus:
absolvit eum a peccatis, consolatur, instruit, munit, monet, exhortatur
etc.

Hae sunt nostrae apparitiones, quas merito facimus maximi. Agnoscimus
enim per eas Deum, et consequimur vitam aeternam. Distinguendae igitur
sunt legendae seu vitae hominum. Si enim Deus nunquam mihi apparet
visibiliter, sicut Abrahae, ne quidem id cupio, et quod plus est,
credere nollem Deum esse, nisi manifesto cogerer. Quia ad salutem
aeternam mihi satis est, quod sum baptisatus, quod audio Euangelium,
quod virtute clavium absolvor.

[Seite 668]

Quod si Deus vult me alloqui in somnio, et monere de rebus temporalibus,
sicut monebat Magos redituros ad Herodem. Bene. Sed ad vitam aeternam
nulla alia revelatione mihi opus est, nullam igitur cupio: Et si
offerretur, suspecta mihi esset ob Satanae insidias, qui se in Angelum
lucis transformare solet. Abunde enim se mihi Deus ostendit in Baptismo
et ministerio.

[Tit. 3, 4ff.] ‘Apparuit, inquit Paulus Tit⌊um 3. Philanthropia
servatoris nostri Dei, salvantis nos non ex operibus, quae sunt in
iustitia, quae fecimus nos: sed secundum misericordiam suam per balneum
regenerationis et renovationis spiritus sancti, quem effudit in nos
opulenter per Christum Iesum, servatorem nostrum, ut iustificati ipsius
gratia haeredes fiamus secundum spem vitae aeternae’.

Hic certus sermo est. Si igitur legeris historias sanctorum, et
inveneris in eis mirabilia opera et mirabiles apparitiones, cum iuditio
eas lege, ac certo hoc statue, nullam apparitionem gloriosiorem esse et
augustiorem, nobis quoque conducibiliorem illa generalissima omnium
Christianorum, per quam consistit, alitur et conservatur tota Ecclesia.
Haec substantialis est et universalis. Illa Abrahae et Prophetarum
accidentalis et particularis.

Taceo de nugis Monachorum, indignis luce et memoria. Sunt enim maxima ex
parte praestigiae Satanae ad fallendum et nocendum instructae. Ideo
examinandae sunt ad analogiam fidei, et scripturae Canonem. Apparitiones
Gregorii admodum sunt celebres, quas ipse credidit veras, et implevit
suo exemplo Ecclesiam infinitis erroribus. Credidit enim sanctorum
animas se videre, et audire postulantes suffragia, non Christi, sed
superstitum in terra: item operum praesidia, eleemosinas, Missas,
ieiunia.

Sed examinentur haec ad scripturae Canonem, quid haec omnia ad mortuos
et futuram vitam? Sed Gregorius neglecto hoc Canone credidit ista vera
esse, et dedit exemplum omnibus Monachis sequendi ista, et docendi in
Ecclesia. Obscurata igitur gloria ministerii verbi et verarum ac
salutarium apparitionum est, et amplificatae nugae istae: imo Satanae
pernitiosae imposturae.

Magnum autem donum est, quod divina misericordia hanc lucem verbi nobis
iterum accendit, ut sciamus, ubi quaerendus et vere inveniendus Deus,
non Romae, non in Hispaniis ultimis, sed in baptismo, in Euangelii voce,
in usu clavium, imo quoque apud quemlibet fratrem, qui mecum confitetur
et credit in filium Dei. Hae sunt Epiphaniae, seu apparitiones omnibus
Christianis communes. Ac in ista particulari apparitione, quam Moses hoc
in loco describit, nihil est augustius et maius, quam quod Deus cum
Abraha loquitur, tanquam cum familiarissimo amico.

Atqui idem si volumus, habemus nos quoque et quidem copiosius, quam
Abraham. Si igitur viveret, sine dubio indignaretur, quod tantas glorias
et tantas divinae misericordiae opes tam indigne contemneremus.

[Seite 669]

Ideo Moses quoque hoc beneficium magnifice praedicat, Deut⌊eronomio
4.: [5. Mose 4, 7] ‘Non est alia Gens, quae habeat Deos
appropinquantes sibi, sicut Deus adest cunctis obsecrationibus
nostris’. Sic Esaias gloriatur, quod Deus habeat [Jes. 31, 9] sedem et
ignem suum in Hierusalem, Esaiae 32.

Sed profecto maior nostra gloria est in novo Testamento: non solum
habemus Deum appropinquantem nobis, sed etiam corporaliter inhabitantem
in nobis. Quod si persona eius non apparet, ut eum de ore ad os
videamus, tamen apparent verbum et opera eius. Sequitur iam commendatio
obedientiae Abrahae, quod proponitur nobis ad imitationem.

[17, 23 –27] Et Abraham tulit Ismael filium suum, et omnes vernaculos
suos omnemque pecunia emptum, omnes masculos, qui erant in viris domus
Abrahae, et circumcidit carnem praeputii illorum in illa die:
quemadmodum locutus erat Deus cum eo. Et ipse Abraham erat natus annos
nonaginta novem, quando circumcidebatur caro praeputii eius. Ismael
vero, filius eius, erat natus annos tredecim, quando circumcisus est
ipse in carne praeputii sui. In illa ipsa die circumcisus est Abraham et
Ismael filius: Sed et omnes viri domus eius, vernaculi domus, et qui
empti erant pecunia ex filiis alienigenarum, circumcisi sunt cum eo.

Pertinent haec omnia ad commendationem obedientiae Abrahae, quae tamen
sic inspicienda est, ne statuamus Abrahamum per eam iustificatum. Non
enim opera faciunt iustam personam: sed iusta persona facit iusta opera,
et tamen opera hoc praestant, ut fides in eis exerceatur, et per ea
quasi augescat et pinguescat. Dum enim praestat obedientiam hanc
Abraham, et cum suis domesticis circumciditur, recordatur fides Dei
promittentis et recipientis nos.

[2 Petri 1, 10] Sic Petrus iubet, ut certificemus electionem nostram per
bona opera. Sunt enim Testimonium, quod gratia in nobis sit efficax, et
quod vocati et electi simus. Contra fides ociosa, quae non exercetur,
moritur et extinguitur cito, extincta autem fide, dubium est, an simus
vocati et electi. Qui autem in assiduo fidei exercitio progreditur, is
concludit: non sum in exercitu contra Christum, sed pro Christo: non
nego verbum, non persequor Ecclesiam: Igitur sum vocatus ad regnum Dei,
et electus.

Quod si per infirmitatem cado, resurgo, doleo de peccato, et veniam
precor. Sic per ipsa opera poenitentiae et charitatis intelligo me esse
unum de raptis ex incendio Babel, seu ex colluvie mundi. Ad hunc modum,
etsi obedientia haec non iustificat, tamen fidem certificat, et quasi
illustrat, ut [Off. 22, 11] possit conspici. Hinc dicit Apocalypsis:
‘Qui iustificatur, iustificetur adhuc’. Sicut enim, qui exercentur
operibus incredulitatis, subinde magis ac magis increduli fiunt, et
peccatum quasi robur illo exercitio assiduo accipit: Sic e 

[Seite 670]

contra, qui pietatem exercent, in his sumit incrementa fides, ut certo
statuant se ad Ecclesiam pertinere.

Porro non vulgare obedientiae exemplum hic proponitur. Quid enim potest
dici ineptius, stultius, absurdius, addo etiam turpius et obscoenum
magis, quam quod centenarius pene Abraham statim hoc ipso die
circumciditur cum tota domo sua. Non disputans secum, non scrupulose
quaerens: ut solemus omnes. Sed cum primum discedit ab eo Deus, convocat
suos, et exequitur mandatum Domini. Hanc obedientiam merito nobis
proponimus in exemplum.

Monachi varia disputarunt de obedientia, quod quaedam obedientia habeat
aliquid de suo, quaedam parum habeat de suo. Saepe enim mandantur, quae
cum voluptate facimus, et sine aliqua animi molestia, ut cum Monachus
iubebatur prodire in publicum, haec obedientia non magnifiebat, et
dicebatur habere aliquid suum. Contra, cum imperabantur vel iniusta, vel
difficilia ac molesta, et tamen suscipiebantur prompto ac hilari animo:
haec obedientia dicebatur nihil sui habere, et praeclare ornabatur,
quantumvis in stulta et puerilia opera poneretur.

Sed si perfectum obedientiae exemplum videre postulas, intuere
Patriarcham Abraham, exercentem fidem suam in circumcisione. Quod si
voluisset ratione agere et disputare, dixisset: Quae utilitas est, in
hac parte corporis circumcidi? Cur non aliam partem elegit Deus
honestiorem? Haec sine turpitudine attingi non potest, praesertim in
adultis.

Adamum certe haec una cogitatio decepit, quod non contentus divino
mandato etiam causam quaesivit, cur iuberet Deus abstinere ab una tantum
arbore. In hanc cogitationem cum ventum est, aut omittitur opus
mandatum, aut contraitur, et diversum fit. Pernitiosa igitur et
pestilens cogitatio est de Quare, ac certum affert interitum, praesertim
cum ascendimus altius, et de praedestinatione volumus Philosophari.

Sed meminerimus exempli Abrahae, quo docemur, quod coram Deo sit
repuerascendum, et non disputandum, quomodo aut quare Deus aliquid
praecipiat. Sed simpliciter in eo haerendum, quod Deus ita iusserit, et
parendum. An non enim disputandi causam habuit Abraham quoque, si
voluisset sequi suum sensum? Quam enim commendationem boni operis habet
circumcisio? Non solum utilitas nulla in ea est, non splendor, non
dignitas aliqua, sed etiam ignominiosa, turpis, inutilis et absurda est.

Itaque iudicat ratio longe utilius, commodius, splendidius, melius
aliquid Deum potuisse praecipere, qua rectius tum fidem, tum obedientiam
exerceret Abraham, quam in tam stulto opere, quod centenario iam Abrahae
sine turpitudine manifesta perficere non fuit possibile. Sed sanctus vir
nihil disputat. Satis ei est, quod scit Deo placere, ut hoc faciat. Sine
mora igitur obedit, non suum, non aliorum iuditia veritus. Haec est
obedientia 

[Seite 671]

digna laude, et quae proponatur nobis in exemplum, ut quae nihil de suo
habet. Sed simpliciter inhaeret mandato Dei.

Ergo postquam divina misericordia sumus iustificati, et vocati in
concortium sanctorum, ut militemus sub Deo, faciamus sine disputatione,
quae [Sir. 3, 22] nobis sunt praecepta, et secundum Syrach: ‘Altiora
nobis ne quaesiverimus’: Qui autem scrutare se altiora non desinit, et
solicite disputat: Quare hoc praecipit? is per illud Quare eiicietur ex
Paradyso, sicut Adam. Est enim divinae maiestati prorsus intolerabile et
nobis impossibile.

In ultima coena, cum Dominus lavare discipulorum pedes inciperet, [Joh.
13, 6] et ad Petrum ventum esset, recusat id Petrus pati: ‘Num tu,
inquit, lavabis mihi pedes?’ Haec inobedientia nascebatur ex sapientia
carnali, quod non videbat finem operis, quod Christus instituerat.
Christus autem non vult longius cum eo disputare, cur hoc faciat,
praecidit quaestionem, et hortatur ad obedientiam: ‘Nisi te lavero,
non habebis partem in regno meo’. Ibi desiit disputare Petrus, et
etiam totum corpus potius lavari postulabat.

Idem nos quoque cogitemus, ut sine disputatione Deo mandanti pareamus.
Ita faciemus certam vocationem nostram, quae vel ocio, vel
disputationibus et speculationibus non fit certa, sed penitus amittitur.

Sed Satanae molitionibus et insidiis impeditur obedientia. Quia enim a
Deo aversus est, vellet nos quoque a Deo averti. Ideo obedientiam
impedit, et hoc agit, ut inutilibus et periculosissimis quaestionibus
nos excruciet. Hinc infinitum disputationum mare in Papatu extitit, ita
ut, si doctrinam Papistarum omnem uno verbo complecti velis, recte dicas
eam nihil esse, nisi unum Quare?

Tenendum igitur contra hanc tentationem exemplum hoc est, quod Abraham
iam centenarius de turpi, obscoeno, stulto opere, in obscoeno membro,
nihil disputat, sed quia audivit ita Deum velle, sine quaestione seu
disputatione obedit, et tum filium, tum familiam omnem ad eandem
obedientiam cogit.

Saul iubetur occidere Amalechitas omnes, et omnem praedam eorum. De hoc
praecepto, quia Saul disputare incipit, bonumne sit parere, offenditur
ratio absurditate, et putat dispensari posse: gratiorem enim Deo
clementiam, quam Tyrannidem. Servat igitur Regem, servat potiorem
praedae partem, et quidem hoc consilio, ut Dei cultus possit splendidior
esse. Sed haec inobedientia sic speciosa efficitur, ut Saul reprobetur
et tota eius posteritas. [1. Sam. 15, 22] ‘Gratior enim Deo
obedientia, quam victima’.

Nemo igitur adscribat praeceptis Dei odiosam et exitialem hanc voculam
Quare? Sed cum de praecepto constat, sine disputatione statim obediamus,
ac statuamus Deum prudentiorem esse nobis. Qui enim disputat, quare Deus
aliquid praecipiat, vere dubitat, sitne Deus sapiens, iustus et bonus. 

[Seite 672]

Quod autem potest esse atrotius peccatum, et Deo intolerabilius? Credere
igitur debemus, id est offitii nostri, non disputare: Altiora enim haec
sunt, quam ut a nobis possint disputari.

Sic Deus nostra consilia sequeretur, hac hora Turcam et Papam occideret,
nec sineret Satanam sic furere, et grassari licenter. Hoc omnes
iudicarent salutare et bonum opus. Sed sapientia Dei arguit, hanc
stultam esse cogitationem, alioqui eveniret ita. Quaeris igitur, quare
tam diu toleret impios Deus, satis est dixisse, sic ei placet, sic
utile, sic salutare est, alioqui diversum faceret. Qui hac ratione
contentus non est, et scrutatur de rationibus consilii divini, is ei
periculo se exponit, quo Adam in Paradyso oppressus est.

Crucifigamus igitur hanc pestem Quare: et dicamus soli sapienti Deo
gloria: nobis autem confusio. Aperuit nobis in paradyso oculos Satan,
nunc omnis labor in eo nobis est, ut eos iterum claudamus et obturemus.
Nam quod Adam apertos oculos habuit, ea toti posteritati eius occasio et
causa mortis et damnationis est.

Moses ergo magnifice commendat fidem et obedientiam Abrahae, quod omnia
impedimenta et scandala praecidit, et sine disputatione iubenti Deo
paret. Non cogitat, quod nos: Cur Deus hoc mandat? quae utilitas in
turpi et obscoena re? An salvari non possum, nisi centenarius
circumcidar? Pestilens hoc Quare simpliciter iugulat, et radicitus ex
corde evellit. Captivat rationem, et in eo uno acquiescit, quod is, qui
praecepit, iustus, bonus, sapiens est: igitur non potest praecipere,
nisi quae iusta, bona et sapientia sunt, utcunque iudicet ratio,
utcunque ratio non intelligat. Iuditia enim Dei incompraehensibilia
sunt. Ratio ea assequi non potest. Si igitur de iis disputat, non solum
fallitur, sed etiam in blasphemiam labitur. Satis igitur nobis sit, quod
audimus verbum, et intelligimus, quid praecipiat, etsi causam non
intelligamus, cur praecipiat.

Pulcherrimum igitur hoc exemplum est et admirabile, non tantum propter
Abrahae personam, sed quod tantum in eo fuit autoritatis, ut totam
familiam permoveret, ne offenderetur isto turpi et obscoeno facto.
Apparet igitur fuisse domum Abrahae nihil aliud, quam Ecclesiam
sanctissime institutam, et assuefactam ad Dei cultum et obedientiam
verbi. Non igitur mirum, quod maximas res cum sua Ecclesia gessit, et
quatuor potentissimos Reges fudit.

Quod si nos unum talem haberemus ducem, an dubitas, quin profligaturi
simus Turcam? Magna enim res est, ita credulum esse et in fide
simplicem, quod sine disputatione praecipienti Deo tota familia paret et
obsequitur, nec offenditur turpitudine: Sed pii patrisfamilias et
Parochi sui exemplum sequitur.

Discamus igitur nos quoque omnibus positis quaestionibus, simpliciter
ire in nomine Domini, et facere, quicquid Deus praecepit, sive sit
stultum, 

[Seite 673]

sive scandalosum, sive periculosum. Si enim accessit mandatum Dei, etiam
turpe et obscoenum coram ratione opus pulcherrimum et sanctissimum est,
Non enim est maior aut melior ornatus, quam verbum Dei. Hunc ornatum
quia habuit circumcisio, sanctum et Deo gratissimum opus fuit.

Dixi autem supra circumcisionem fuisse uon infiniti, sed certi temporis.
Igitur in novo Testamento cessavit. Mansit autem allegoria eius, nempe
mortificatio carnis et peccati. Caro enim variis tentationibus et
offendiculis obiicitur, ut eximatur securitas, et occasio non desit
exercendi verbi et invocationis.

Scandalosum autem est, quod, qui soli Dei populus sunt, et veritatis
possessione recte gaudent, subiiciuntur cruci, occiduntur a pontificiis,
et exercentur varie. Contra hostes Dei et Satanae mancipia triumphant,
et sunt in gloria.

Accedunt autem ad haec scandala privata incommoda, quae sancti et in
animo et corpore circumferunt. Sed patere tu haec, ora, et fac opus
tuum, et cogita. Ecce, Abrahamus sine disputatione circumcidi se passus
est, et infantes octo dierum eidem cruci subiecti fuerunt: feramus
igitur nos quoque nostram portiunculam. Sic Abraham non tantum
iustificationis, sed etiam obedientiae in speciem absurdae exemplum
nobis praebet.

Riserunt sine dubio gentes tam senem Patriarcham, qui sine dolore
sustinere circumcisionem non potuit. Sed Abraham non erubescit, facit,
quod Deus praeceperat, nec offenditur, quod tam diu sine circumcisione
vixerit, et ea nunc centenario sit subeunda. Sic Ismael natus annos 13.
non erubescit nudari, non recusat dolorem, sic vernaculi et servi empti
omnes in puerili et simplici sensu illam turpitudinem sine quaestione
sustinent. Deo igitur placent, et salvantur fide in semen benedictum.
Huic exemplo qui non parent, ut simplici et puerili obedientia verbum
amplectantur, et ei obediant, hi exemplo Adae per exitiale et pestilens
Quare praecipitabuntur in inobedientiam et mortem.

[Seite 674]

Abschließendes Material

Schriften, 42. Band, Genesisvorlesung (cap. 1 –17) 1535/38

Karl Drescher

Nachträge und Berichtigungen.

1911

[Seite 674] Zu S. 4 Z. 37. — scapham scapham dicere ist nicht ein
Schulwitz der Humanisten, sondern eine alte Wendung, die anscheinend von
den attischen Komödiendichtern geprägt worden ist; Otto Stählin macht
mich auf das älteste Zeugnis bei Th. Kock, Comicorum Atticorum
fragmenta vol. III p. 165f., 451 aufmerksam. Sinn: das Ding beim rechten
Namen nennen. 

[O. B.]

Zu S. 4 Anm. — Das angeführte Zitat Unsre Ausg. Bd. 25, 181, 1 muß
lauten: Bd. 25, 187, 1 Lesart. 

[G. Ko.]

Zu S. 51 Z. 7. — zuzen s. v. a. Zitzen, Brustwarzen.

Zu S. 202 Z. 20 Anm. 1 ‘Mendacem oportet esse memorem’. — Die
Anmerkungen sind insofern in Verwirrung geraten, als auch Anm. 2 noch zu
Anm. 1 gehört und auf die Stelle Unsre Ausg. Bd. 30 3, 334, 28: Wer
liegen wil, der sol ein gut gedechtnis haben (sprechen die Griechen)
hinweist; dort ist auch auf eine Stelle aus Quintilian IV, 2, 91
verwiesen. Statt der in Anm. 1 genannten Erl. Ausg. Bd. 32 ist jetzt auf
die weitere Anmerkung in Unsrer Ausg. Bd. 23, 304 zu verweisen. — Dann
hat

Zu S. 202 Z. 25 die Anmerkung zu lauten: Sprichw.; vgl. Unsre Ausg. z.
B. Bd. 18, 209 Anm. 3; Bd. 41, 535, 7; Bd. 45, 376, 11. 

[O. B.]

Zu S. 204 Z. 6 Anm. 1. — Ein Beleg für dieses Sprichwort ist aber
auch bei Luther bis jetzt noch nicht gefunden. 

[O. B.]

Zu S. 375 Z. 17. Das dich die raben fressen. — Vgl. hierzu noch Unsre
Ausg. Bd. 37, 353, 25. 

[O. B.]

Zu S. 413 Z. 8. Similes similibus facile congregari. — Vgl. hierzu:
Gleich und gleich gesellet sich gern Unsre Ausg. Bd. 302, 470, 28 und
Wander I S. 1714 Nr. 47 –88. 

[O. B.]

Zu S. 457 Z. 13 Anm. 1 ist noch hinzuzufügen: Unsre Ausg. Bd. 7, 637,
11; Bd. 102, 279, 5 und Bd. 30 1, 69, 25. 

[O. B.]

Zu S. 533 Z. 38 Anm. 1. Da der krank genas, er nie ärger was. — Als
weiteren Beleg bei Luther vgl. noch Unsre Ausg. Bd. 16, 133, 9f. 

[O. B.]

Bitte schicken Sie Ihre Vorschläge, Anmerkungen oder Fragen an unseren
Webmaster.

Copyright © 2000-2005 ProQuest Information and Learning Company. 

Alle Rechte vorbehalten. Grundsätze zum Datenschutz.

Erklärung zu Zugänglichkeitshilfen


Zum Hauptinhalt springen

	

	

	

	

	

	

	

	

Volltext

Schriften, 5. Band, 2. Psalmenvorlesung 1519/21 (Ps. 1 –22)

Neue Suche | Erweiterte Suche | Kontext im Band | Permanente URL für
diese Text

Kritischen Apparat anzeigen 

Schriften, 5. Band, 2. Psalmenvorlesung 1519/21 (Ps. 1 –22) 

Bibliographische Angaben

Bibliographische Angaben der elektronischen Ausgabe

Schriften, 5. Band, 2. Psalmenvorlesung 1519/21 (Ps. 1 –22)

Cambridge 2000 –2001 

Chadwyck-Healey 

Luthers Werke Full-Text Database 

Copyright © 2000 –2001 ProQuest Information and Learning Company. Do
not export or print from this database without checking the Copyright
Conditions to see what is permitted. 

Bibliographische Angaben der Originalausgabe

Luther, Martin 1483 –1546 

Pietsch, Paul 

D. Martin Luthers Werke. Kritische Gesammtausgabe. 5. Band

Weimar 

Hermann Böhlaus Nachfolger 1892 

viii, 676 p.

Die Originalausgabe der Werke von D. Martin Luther (Weimarer Ausgabe)
wird seit 1883 veröffentlicht und unterliegt dem Copyright © des
Verlages Hermann Böhlaus Nachfolger Weimar GmbH & Co. / The first
edition of the works of Dr. Martin Luther (Weimar Edition) has been in
publication since 1883 and is the copyright © of Verlag Hermann
Böhlaus Nachfolger Weimar GmbH & Co. 

[Seite i]

Einleitendes Material

[Titelseite]

D. Martin Luthers 

Werke. 

Kritische Gesammtausgabe. 

5. Band.

Weimar 

Hermann Böhlau 1892.

[Seite iii]

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

Vorwort.

1892

[Seite iii] 

Die Erfahrung lehrt und unbefangene Erwägung der Verhältnisse läßt
es als einen ohne andere Nachtheile kaum vermeidbaren Übelstand
erscheinen, daß die einzelnen Bände eines umfangreichen Werkes, an dem
Mehrere mitwirken, nicht immer in der natürlichen Reihenfolge ans Licht
treten können. Diesem allgemeinen Schicksal großer Werke ist auch
unsere Lutherausgabe nicht entgangen und einen deshalb gegen sie
erhobenen Vorwurf darf sie als unberechtigt zurückweisen. Es wird aber
mit Fug darnach zu streben sein, daß der Mißstand, der in der
Unterbrechung der Bandfolge liegt, wenn er eingetreten ist, möglichst
bald wieder beseitigt werde. Ich habe daher gleich nach dem Erscheinen
des 12. Bandes im vorigen Jahre als nächstes Ziel die Ausfüllung der
Lücken ins Auge gefaßt, die in der bisher erschienenen Bändereihe
offen gelassen werden mußten. Wir legen hier von den in ihr noch
ausstehenden Bänden zunächst nur den fünften vor, da technische
Schwierigkeiten verschiedener Art das beabsichtigte gleichzeitige
Erscheinen des 9. Bandes unmöglich gemacht haben. Doch ist dieser
letztere (Ergänzungsband zu 1 –8) zu etwa zwei Fünfteln im Druck
bereits vollendet und sein Erscheinen darf für 1893 mit Sicherheit in
Aussicht gestellt werden. Ihm soll sich der ebenfalls unter der Presse
befindliche Band 7 (Schriften und Predigten von November 1520 bis zum
Wormser Reichstag) gesellen. 1894 sollen Band 10 (Kirchenpostille von
1522) und Band 11 (Schriften von März 1522 bis April 1523; Predigten
von 1522) nachfolgen, mit denen die Reihe der Bände von 1 bis 13
vollständig werden wird. Für die weiteren Bände ist dann auch bereits
Vorsorge getroffen.

Der vorliegende fünfte Band bringt die Operationes in psalmos (1519
–21) bearbeitet von Herrn P. Ernst Thiele in Magdeburg. Die kritischen
Grundsätze, nach denen zu verfahren war, konnten nicht zweifelhaft
sein: an den zahlreichen Stellen, an denen A eine Verderbniß aufweist 

[Seite iv]

oder aufzuweisen scheint, immer die beste Möglichkeit getroffen zu
haben, beanspruchen wir nicht, doch wird eine billige Beurtheilung
zugestehen dürfen, daß das jedesmalige Verhalten auf bestimmten
Erwägungen beruht. Wo es irgend möglich schien, wurde die von A
gebotene Überlieferung bewahrt, auch gegenüber den in BCD
vorgenommenen Änderungen, da diese nur die Geltung zeitgenössischer
Konjekturen in Anspruch nehmen dürfen.

Die äußere, orthographische Gestalt des Textes A ist trotz des Mangels
an Einheitlichkeit im Wesentlichen festgehalten worden, weil dieser
Mangel nur durch ein schließlich doch mehr oder minder willkürlich
bleibendes Verfahren oder durch völlige Modernisirung der Orthographie
hätte beseitigt werden können.1� Der Herausgeber hat sich daher
begnügt, erstens die Ligatur ȩ zu entfernen, indem er sie je nach der
heutigen Schreibung entweder stillschweigend durch ae, oe oder mit
Angabe unter dem Text durch e ersetzte. Ebenso wurde auch æ an Stelle
von heutigem e durch dieses ersetzt und æ unten angemerkt. Außerdem
hat er in Sachen der Konsonantenverdopplung den heutigen Brauch
durchgeführt. Es geschah dies besonders im Hinblick auf die sehr
häufige Konkurrenz consummare und consumere, deren Trennung freilich
auch Schwierigkeiten bot, die vielleicht nicht aller Orten ganz
überwunden sind. Sonst ist nur in einzelnen Fällen normalisirt worden,
wo dies durch das Verhalten von A selbst nahe gelegt war. So wurden die
Schreibungen com-separare, -sep̱are, -seperare zu com-separare
ausgeglichen, weil diese Form weit überwiegt und auch sep̱are an sich
nicht nothwendig in seperare aufgelöst zu werden braucht. Vgl. p̱tis A
= partis 48, 13.

Die Auflösung der Abkürzungen gab im Übrigen zu Zweifeln meist keinen
Anlaß, da die Abkürzungen in den biblischen Citaten, wo ein solcher
Zweifel nicht selten möglich ist, entsprechend dem bisherigen Gebrauch
in unsrer Ausgabe unangetastet gelassen wurden. Von andern oft
begegnenden Abkürzungen seien hier erwähnt Heb., das je nachdem in
Hebraeus oder Hebraicus, ferner d., das in dicens (dicendo, dicit) und
q. d., das in quasi dicat (diceret) aufzulösen war. Wegen ihrer
Mehrdeutigkeit wurden diese Abkürzungen unter dem Texte angeführt.

Die Interpunktion hat der Herausgeber entschlossen modernisirt und
möglichst sparsam gehalten. Die ‘ ’ sind, wo es irgend nöthig
schien, angewendet. Stets bewahrt wurden nur die runden Klammern des
Originaldruckes, doch zuweilen gemäß unserm heutigen Gebrauch in ihrer
Stelle 

[Seite v]

geändert. Hinsichtlich der großen Anfangsbuchstaben ist es so
gehalten, wie das Vorwort zu Bd. 12, S. VI angibt.

In das Lesartenverzeichniß sind außer den bereits erwähnten
Abweichungen von A auch dessen Druckfehler aufgenommen worden. Doch
diejenigen, welche völlig sinnlose Buchstabenverbindungen ergaben, nur
im Anfange, um die Berechtigung der Klagen Luthers über den
Grunenbergschen Druck in volles Licht zu stellen. Später sind
Vertauschungen von u und n (virtntibus, snm, variaut, obenuda usw.)
sowie andrer Buchstaben (pei f. dei, multitudidem, crubescunt) und
Buchstabenauslassungen (populoum, pulche, ladare f. laudare)
stillschweigend berichtigt worden.

Die Abweichungen der Drucke BCDE sind vollständig verzeichnet, soweit
sie einerseits nicht in den Text aufgenommen oder andrerseits nicht
bloße Druckfehler oder orthographische Varianten sind. Die Anführungen
aus den Gesammtausgaben W. J. E. erheben aus eine durch nichts gebotene
Vollständigkeit keinen Anspruch.

Im Übrigen ist noch zu bemerken, daß die Einrichtung des
Lesartenverzeichnisses gegen früher etwas vereinfacht ist durch
Anwendung des fast allgemein in kritischen Ausgaben gebräuchlichen
Zeichens ] zum Ausdruck der Vertretung gewisser Textworte, die vor ] zu
stehen kommen, durch andere, die hinter ] ihren Platz finden. Wo
dieselben Textworte in den verschiedenen Ausgaben verschieden vertreten
sind, also hinter ] mehrere Lesarten Platz finden mußten, ist zwischen
sie Komma gesetzt. Es wird auf diese Weise das umständliche “ ”
für “ ” vermieden.

Endlich noch Einiges über die sonstigen Beigaben zum Texte. Die
Einleitung strebt mit Erfolg das zu erschöpfen, was über Entstehung
und Geschichte der Operationes in psalmos sich beibringen läßt. —
Die Nachweisung der Citate beschränkt sich gemäß dem wohl
berechtigten (vgl. auch das Vorwort zu Bd. 12, S. VII) Grundsatz unsrer
Ausgabe auf die Bibelcitate und die Selbstcitate Luthers und es lag bei
den Operationes in psalmos für den Bearbeiter um so weniger ein Grund
vor, über diesen Rahmen hinaus zu gehen, als die sonstigen Quellen im
Wesentlichen dieselben sind wie in der älteren Psalmenvorlesung Luthers
(Bd. 3 und 4 unsrer Ausgabe). — Andere erklärende Anmerkungen sind
vielleicht etwas zu sparsam gegeben, doch ist hier eine Allen zusagende
Grenze schwer zu ziehen und ein Zuwenig besser als ein Zuviel, bei dem
nothwendig manches Entbehrliche und leicht manches Unzutreffende
unterläuft. In keinem Falle wäre etwa eine stetige Bezugnahme auf die
ältere Psalmenvorlesung im Rahmen unsrer Ausgabe gelegen gewesen. Die
Anmerkungen rühren mit Ausnahme der durch ein zugesetztes P. P.
bezeichneten (s. auch Nachträge) von Herrn P. Thiele her.

[Seite vi]

[Einzelnachträge und Berichtigungen zu den Bänden I —VI. VIII. IX.] 

Dagegen bin ich für Umfang und Auswahl der Mittheilungen aus den
Übersetzungen der Operationes allein verantwortlich. Sie haben den
Zweck, von deren Verhalten zur Vorlage, und wo mehrere vorhanden sind,
zu einander, eine ungefähre Vorstellung zu geben. Es sind nur Proben,
die zeigen sollen, daß diese Übersetzungen einiger Aufmerksamkeit auch
von germanistischer Seite wohl werth sind. Vgl. S. 18, wo ich übrigens
die Rothschen Übertragungen vielleicht etwas zu sehr vor den andern ins
Licht gestellt habe, auch die in d e f g h enthaltene ist recht frei und
fließend. Gern hätte ich außerdem die Übersetzungen öfter als
geschehen an Stellen herangezogen, die inhaltlich bemerkenswerth oder in
Betreff ihres Sinnes nicht ganz zweifellos sind, doch mußte ich aus
äußeren Gründen darauf verzichten.

Berlin, am 10. November 1892. 

Dr. Paul Pietsch, 

Professor an der Universität Greifswald.

[Seite vii]

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

Inhalt.

1892

[Seite vii] 

Operationes in Psalmos. 1519 –1521.

Seite

	

Vorwort	III

	

Einleitung	1

	

III. Principi et Domino D. Friderico S. R. I. Archimarscalco, Electori,
Saxoniae Duci .... F. Martinus Luther Salutem D.	19

	

Theologiae Studiosis Philippus Melanchthon S.	24

	

F. Martinus Luther Theologiae Studiosis S.	26

	

Psalmus I	26

	

Psalmus II	47

	

Psalmus III	74

	

Psalmus IV	97

	

Psalmus V	125

	

Psalmus VI	199

	

Psalmus VII	219

	

Psalmus VIII	249

	

Psalmus IX	284

	

Psalmus X (9)	324

	

Psalmus XI (10)	352

	

Psalmus XII (11)	368

	

Psalmus XIII (12)	384

	

Psalmus XIV (13)	392

	

Psalmus XV (14)	429

	

Psalmus XVI (15)	443

	

[Seite viii]

Psalmus XVII (16)	466

	

Psalmus XVIII (17)	490

	

Psalmus XIX (18)	541

	

Psalmus XX (19)	568

	

Psalmus XXI (20)	583

	

Psalmus XXII (21)	598

	

Nachträge und Berichtigungen	674

	

[Seite 1]

Haupttext

Operationes in Psalmos. 1519 —1521.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

[Einleitung]

1892

[Seite 1] [Nachträge und Berichtigungen.] 

1. Allgemeines über Entstehung und Bedeutung des Werkes.

Auf inständiges Verlangen seiner lieben Zuhörer, als deren Schuldner
er sich ansehen müsse, hielt Luther nach seiner eigenen Äußerung in
der Widmung der Operationes an Kurfürst Friedrich zum zweiten Male in
Wittenberg eine Vorlesung über den Psalter. Es lag ihm hierbei, wie er
in der Vorrede zur deutschen Übersetzung der neun ersten Psalmen von
Stephan Roth 1527 bemerkt, daran, solch fein lieblich Buch, so dazumal
tief in Finsterniß verborgen lag, hervor an das Licht zu bringen, auch
sich selbst zugleich in der Schrift noch mehr zu üben und gewisser zu
machen. Da er bezüglich der ersten Psalmenvorlesung von 1513 –16 die
Erfüllung des Versprechens, sie drucken zu lassen, den Freunden
schuldig geblieben war (s. Kawerau, Einleitung zu “Dictata super
Psalterium” in Band 3 dieser Ausgabe, S. 1 f.), so mochte er sich
jetzt verpflichtet fühlen, alle etwaigen Bedenken gegen die
Veröffentlichung dieser Arbeit zurückzudrängen und mit ihrer
Drucklegung eine alte Schuld abzutragen. Bescheiden erklärt er, für
sie den Titel “Operationes” gewählt zu haben, da er sie
“Interpretationes” oder “Commentaria” im Bewußtsein seiner
Schwäche nicht zu nennen wage.

Nachdem in drei Jahren die Arbeit bis zum 21. Psalm1� fortgeschritten
war, kamen die alten Bedenken wieder und neue dazu und wurden so stark,
daß Luther wünschte, sie wäre für immer in der Verborgenheit
geblieben, denn er habe mit ihr eine Last auf sich genommen, die weit
über seine Kräfte gehe. Ja, in einem 

[Seite 2]

Briefe an Pellican braucht er den starken Ausdruck: “Mihi certe
Psalterium meum nausea est .... Iam diu cogito eum [librum] revocare”
(Enders, Dr. Martin Luther's Briefwechsel, Frankfurt am Main 1884 ff.
Bd. III. S. 92). Als Gründe führt er in diesem Briefe und im Nachwort
des 20. und 21. Psalmes an: Überlastung mit anderen Geschäften, die
ihm für den Psalter kaum den vierten Theil seiner Zeit übrig ließen;
nur “mera furta temporis” könne er darauf verwenden, während er
ihm doch gern seine ganze Kraft zuwenden möchte; ferner die ihm daraus
erwachsende Nothwendigkeit, das Buch “una eademque opera concipere,
formare, alere et parere.” Er erklärt, der ganze Commentar würde ihm
besser gefallen, wenn er ihn erst noch einmal hätte durchsehen können,
“cum et prolixitas et verbositas magnum in eo vicium sit.” Später
sagt er einmal, aus dem einfachen Texte könne man mehr lernen als aus
langen Commentaren. “Ideo non amo meum psalterium; es ist ein lang
Geschwetz” (Preger, Tischreden Luthers aus den Jahren 1531 und 1532
nach den Aufzeichnungen von Johann Schlaginhaufen. Leipzig 1888. Nr.
85). Dazu kommt noch für ihn das Gefühl der Unsicherheit im
Hebräischen. Doch beziehen sich seine Bedenken, wie er ausdrücklich
hervorhebt, nicht auf den Sinn der Operationes; den hält er für ächt
und hofft, daß nicht wenig darin sein soll, das unsern Glauben in
Christo stärken und bessern kann; das möge man mit Dank und Lob gegen
unsern Vater im Himmel annehmen, der es ihm barmherziglich gegeben habe
durch seinen lieben Sohn Jesum Christum. (Vorrede Luthers zu der
Rothschen Übersetzung der neun ersten Psalmen.) Lob und Tadel über
sein Werk hat der gereifte Luther einmal sehr nüchtern in folgendem
Urtheil zusammengefaßt: “Es ist noch ein unreife Theologia drinnen,
wiewol der locus de justificatione und wider den Papst treulich
getrieben wird. Aber die hebraische Grammatica ist nicht ganz drinne”
(G. Lösche, Analecta Lutherana et Melanthoniana. Gotha 1892. Nr. 52).
Ein Bewußtsein davon, daß er Neues und Wichtiges biete, scheint Luther
schon bald nach dem Beginn der Vorlesung gehabt zu haben, wenn er z. B.
im Hinblick auf diejenige von 1513 –1516 in der Zuschrift an den
Kurfürsten sagt, daß diese zweite von der ersten sehr weit verschieden
sei. Die Verschiedenheit liegt eben hauptsächlich darin, daß hier
“der locus de justificatione und wider den Papst treulich getrieben
wird”. Auf eine der in dieser Hinsicht bezeichnendsten Stellen sei
hier ausdrücklich hingewiesen. Sie findet sich in der Auslegung von Ps.
15, 4: “Non congregabo conventicula eorum de sanguine.”

Doch was auch immer Luther an seiner Arbeit auszusetzen haben mochte,
von den Zeitgenossen ist sie mit Begeisterung aufgenommen worden. Luther
selbst ist Zeuge, daß man ihm die Bogen unter den Händen wegreißt, um
sie zum Druck zu bringen und das ungestüme Verlangen der Leser zu
befriedigen; daß man sie zur Grundlage für Predigten benutzt und
deutsche Übersetzungen davon begehrt. Es genüge von den Urtheilen
Anderer nur einige anzuführen. Nicht nur Melanchthon nennt das Werk
“dignum lectione doctorum” (Corpus Reformatorum I Sp. 76), auch der
vorsichtige Erasmus schreibt darüber in einem Briefe an Luther, den er
später selbst veröffentlicht: “Degustavi commentarios tuos in
psalterium, vehementer arrident et spero magnam utilitatem allaturos”
(Enders, a. a. O. II S. 68). Fast überschwänglich klingt hiergegen das
Lob, mit welchem Ulrich Hugwald aus dem Thurgau dem deutschen Vaterlande
den Baseler Nachdruck der 

[Seite 3]

[Einzelnachträge und Berichtigungen zu den Bänden I —VI. VIII. IX.] 

Operationes in einem Vorworte übergiebt und zwar, wenn man seinen
Versicherungen glauben darf, mit Gefahr seines Lebens. Wir führen
daraus nur ein paar Worte an: “Tibi igitur, charissima patria, nomine
Lutheri psalterii enarrationem dedico, hortulum, in quo te oblectes et
curis animum leves, fontem saluberrimae aquae inexhaustum, ex quo bibas,
gymnasium, in quo te exerceas.” Ein schlichteres, aber nicht minder
beredtes Zeugniß für die Aufnahme der Operationes bei den Zeitgenossen
bietet Adam Petris Nachwort zu der eben erwähnten bei ihm erschienenen
Ausgabe der 13 ersten Psalmen: “Placet hic unam in psalmos operationum
partem finire, quia bene Christiani et docti omnes pene conviciis
flagitant. Quibus veritatem sitientibus negare impium puto. Accipe
igitur a me illa iam iam cetera daturo.” Die vollständigere Ausgabe
bietet er ein halbes Jahr später dem Leser dar mit den Worten: “eme
in uno illo omnes omnium in Psalterium commentarios.” Schlicht und
schön ist auch das Wort des Justus Jonas, welches er Luther auf sein
oben angeführtes tadelndes Wort, er liebe den Psalter nicht, entgegnet:
“Est ex spiritu sancto, mihi placet” (Preger, a. a. O.). Die
spätere Zeit eignete sich gern Seckendorffs Urtheil an: “Quanta in
hoc opere vis et copia eluceat piae et spiritualis eruditionis,
deprehendunt, qui cum attentione et Spiritus divini auxilio legerint”
(Commentarius de Lutheranismo I p. 316).

Was unsere Zeit angeht, so hat, abgesehen von dem reichen Inhalt, auch
die von Luther soviel getadelte und beklagte Form des Werkes ein
Interesse, denn wir haben in ihr sicherlich, da er die Operationes in
unmittelbarem Anschluß an die Vorlesungen in den Druck gab, ein
annähernd getreues Spiegelbild seiner Kathederthätigkeit aus jenen
bewegten Jahren, welche seine großen Reformationsschriften
hervorbrachten, und damit ein Seitenstück zu seiner damaligen
Kanzelthätigkeit, wie sie sich im Zusammenhange in der neuentdeckten
Predigtensammlung Polianders darstellt, die unsere Ausgabe in Band 9
bringen wird. Zur Bestätigung des ersteren machen wir auf eine auch in
den Operationes sich findende Eigenthümlichkeit aufmerksam, über die
Oldecopp seiner Zeit spottete (Köstlin, M. Luther 2I S. 141 f.),
nämlich, daß Luther es liebe, seinen lateinischen Disputationen und
Vorlesungen deutsche Ausdrücke beizumischen. Es sind an etwa 50 Stellen
deutsche Sätze, meist sprichwörtlicher Natur, zur Verdeutlichung des
lateinischen Textes in den Operationes zerstreut. Im Ganzen wird
freilich hier wie dort zu berücksichtigen sein, was Luther sagt:
“Voce ... viva multum auditoribus et lucis et gratiae accedit, quantum
cahos istud literarum neque habet neque capit” (Enders, a. a. O. III
S. 92).

2. Der Gang der Veröffentlichung. Die Wittenberger Drucke.

Über Beginn und Schluß seiner zweiten Psalmenvorlesung giebt Luther
selbst im Jahre 1545 eine Nachricht in der Vorrede zum ersten Theile
seiner lateinischen Werke gegen Ende: “Interim eo anno [1519] iam
redieram ad Psalterium denuo interpretandum, fretus eo, quod
exercitatior essem, postquam S. Pauli Epistolas ad Romanos, ad Galatas
eteam, quae est ad Ebraeos, tractassem in Scholis.” Und nachdem er
dann erzählt, wie er sich zum richtigen Verständniß der iustitia dei
hindurch gearbeitet habe, fährt er fort: “Istis cogitationibus
armatior factus, cepi 

[Seite 4]

[Einzelnachträge und Berichtigungen zu den Bänden I —VI. VIII. IX.] 

Psalterium secundo interpretari et processisset opus in magnum
Commentarium, nisi denuo per Comitia Caroli V. Imperatoris Vuormatiam
sequenti anno vocatus, opus ceptum disserere fuissem coactus.” Wenn
Luther an der ersten Stelle hervorheben will, daß er im Jahre 1519
bereits vor der Leipziger Disputation zur Psalmenauslegung, die er 1516
verlassen hatte, zurückgekehrt war, so ist nicht ausgeschlossen, daß
die Rückkehr schon viel früher stattgefunden hatte. Und für diese
Annahme spricht mancherlei. Zwar die Stelle des Album acad. Viteb. (ed.
Förstemann, S. 72) in der unter anderm, was im Sommersemester 1518
während des Rektorates von Johann Stöb geschehen ist, auch erwähnt
wird: “Ceptus est legi Dauid”, glauben wir nicht auf Luther beziehen
zu sollen, sondern auf die neu herbeigeholten Lehrer des Griechischen
und Hebräischen, Melanchthon oder Böschenstein. Jedenfalls aber
brauchte Luther die Zeit vom Sommer 1518, von der auch noch der ganze
Monat Oktober für die Reise nach Augsburg abzurechnen ist, um so viel
von seinen Operationes zu vollenden als bei ihrer Widmung an den
Kurfürsten Friedrich von Sachsen und bei der Abfassung von Melanchthons
Vorrede als fertig vorausgesetzt werden muß.

Die Widmung trägt das Datum des 27. März 1519. Worauf Seckendorffs
Annahme (Comm. de Luth. I. p. 316) sich gründet, daß sie nebst
Melanchthons “mense Martio” datirter Vorrede erst nach der Leipziger
Disputation veröffentlicht sei, ist uns unbekannt. Das jedoch ist als
sicher anzunehmen, daß sie besonders gedruckt ist und zwar nachdem
bereits ein Theil der Operationes im Druck ausgegangen war. In dem
Exemplar der Erlanger Universitätsbibliothek findet sich nämlich auf
dem zweiten Titel, welcher auf jene Vorreden folgt, von gleichzeitiger
Hand der Vermerk: “Inchoatus 3a feria post Reminiscere [22. März]
1519.” Wir werden nicht fehlgehen, wenn wir hierin eine Angabe des
Datums erblicken, an welchem der erste Besitzer das Buch in seine Hand
bekam und mit dem Durchlesen begann. Dieses Datum ist aber um 5 Tage
früher als das von Luthers Widmung, zwischen deren Niederschrift und
Drucklegung doch auch noch einige Zeit vergehen mußte.

Auf keinen Fall aber kann der Anfang von Luthers Vorlesung in den März
1519 verlegt werden,1� denn schon am 3. April 1519 sendet Melanchthon
dem Lang einen Theil des Druckes: “En et Martini nostri
ψαλτήριον... Reliquum quom parabitur mittam” (C. R. I. Sp.
76). Daß diese Briefstelle sich auf die Operationes bezieht, macht
Luthers Brief an denselben vom 13. April gewiß: “Credo ad te
pervenisse initia mea super Psalterium, iam addo aliud exemplar, quo
tuum corrigas” (Enders, a. a. O. II. S. 12). Was Luther hier initia
nennt, hat Erasmus am 30. Mai in Löwen in Händen gehabt; doch bedient
er sich nach der oben (S. 2) angeführten Briefstelle hierfür des
Ausdrucks: “Commentarii tui in psalmos”. Eine ausdrückliche
Nachricht über den Umfang dieses zuerst erschienenen Theiles kennen wir
nicht. Jedoch mit Rücksicht auf den Ausdruck des 

[Seite 5]

Erasmus und die Stelle in Melanchthons Vorrede: “Martinus Lutherus
sacra carmina Commentario illustravit” muß man an die Auslegung
mehrerer Psalmen denken. Im Jahre 1519 sind die ersten fünf erschienen,
wie das Impressum am Schluß beweist. Sie tragen den Charakter eines in
sich abgeschlossenen Ganzen; sie haben einen besonderen Titel, Vorrede
und Epilog. Bevor Luther zu dem Epilog übergeht, schreibt er: “Sitque
cum hoc quinto psalmo finito hic primi stadii modus, ut recreati parvula
quiete ad sextum alacriores veniamus.” Nimmt man dazu, daß sie selbst
in den defektesten uns bekannten Exemplaren immer vollständig sind, so
wird mindestens sehr wahrscheinlich, daß sie es waren, die am 22. März
1519 einem Leser fertig vorlagen, und daß Luther seine Vorlesungen etwa
dreiviertel Jahr früher begonnen hat.

In der Folge scheint nun im Anschluß an die Vorlesungen, die Luther
1519 mit glühendem Eifer fortsetzte (Enders, a. a. O. II. S. 63), von
Johannes Grunenberg, der sich in dem Impressum am Schluß der 1520
vollendeten ersten Decade der Psalmen nennt, langsam mit dem Drucke
fortgefahren zu sein. Viel zu langsam jedenfalls für Luther, welcher am
3. Oktober 1519 dem Staupitz klagt: “Psalterium proficit, nisi quod
typographo tardo moror” (Enders, a. a. O. II. S. 183), viel zu langsam
auch für die auf die Fortsetzung begierigen Freunde (Enders, a. a. O.
II. S. 357). Daher fühlt auch Melanchthon sich verpflichtet, diesen
gegenüber den durch die Leipziger Disputation in viele Händel
verwickelten Luther wegen des langsamen Fortschreitens zu entschuldigen.
So im August 1519 gegen Lang: “Tamen ne nihil habeas, ecce hic
reliquum τοῦ ψαλτηρίου, quousque scilicet interim per tot
occupationes Martino procedere licuit” (C. R. I. Sp. 106). Ferner Otho
Germanus in der Vorrede zum Galaterbrief im September: “In Psalterium
quod scripsit, quantum per adversarios licet, strenue prodit” (C. R.
I. Sp. 124).

Um dem stürmischen Verlangen nach Fortsetzung entgegenzukommen, wurden
durch den Drucker die Bogen einzeln ausgegeben, wie aus dem schon
angeführten Briefe Melanchthons an Lang vom August und noch deutlicher
aus einem Schreiben Luthers an denselben vom 3. Septbr. 1519 hervorgeht:
“Mitterem salivas meas super Psalterium, sed quod nihil scribis, an
velis et quantum habeas, cogito non esse tibi eas curae” (Enders, a.
a. O. II. S. 139). Übrigens bekam Lang schließlich doch die
Fortsetzung doppelt, nämlich von Luther und Melanchthon (Enders, a. a.
O. II. S. 281). Ein Brief Luthers an Spalatin vom. 1. November 1519
bezeugt ebenfalls die bogenweise Versendung des Psalters: “Si
Langemantel Psalterium ab integro non habet, hoc exemplar mitte; sin
aliquot sexterniones habet, remitte et signa numerum, ne damno
afficiamus typographum” (Enders, a. a. O. II. S. 219).

Auf diese Art sind nach dem zweiten Impressum, das hinter Ps. 10 steht,
weitere fünf Psalmen bis zum Jahre 1520 vollendet worden. Dieser
Abschluß dürfte ungefähr in den Jahresanfang gefallen sein. Denn am
26. Januar 1520 schreibt Luther an Lang, um den Buchdrucker vor weiterem
Schaden zu bewahren, der ihm aus vielen zurückbleibenden einzelnen
Bogen entstehe, werde der Psalter “nova ratione” gedruckt werden
(Enders, a. a. O. II. S. 305), womit vielleicht eine Fortsetzung der
Ausgabe in größeren zusammenhängenden Stücken gemeint ist, die ja
zweckmäßigerweise immer nach einem größeren Abschluß erfolgen
mußte. 

[Seite 6]

Wenn diese Absicht bestand, so ist sie nicht durchgeführt worden, denn
Agricola schreibt an Thomas Münzer am 2. November 1520: “Curassem
terniones et paginas psalterii, nisi tum abfuisset Calcographus; dum
vero redierit, curabo sedulo.” Und demzufolge sendet Joh. Kapellanus
nach dem 10. Dezember dem Münzer eine eben erschienene Schrift Luthers
“cum sexterniis dauidinis” (Seidemann: Thomas Münzer. S. 117 und
121).

Schwerer und schwerer drückte inzwischen die Last der mannigfachsten
Aufgaben auf Luther und raubte ihm die Muße zur Arbeit an seinen
Operationes. Das empfand er schmerzlich. Schon am 18. December 1519
nannte er sich “oneratissimus”, während doch der Psalter
“integrum virum” erfordere (Enders a. a. O. II. S. 278). Dieselbe
Klage wiederholt er am 8. Februar 1520 gegen Spalatin, der ihn zum Druck
der Postille drängt: “Vires satis sunt Dei gratia, sed vix Psalterio
sufficio. Non credis, quantum aliquando mihi vel unus versus praebeat
negotii” (Enders, a. a. O. II. S. 319). Das eindrucksvollste Bild
seiner damaligen höchst aufreibenden Thätigkeit aber gewinnen wir aus
Luthers Brief an Pellicanus in Basel, der oben angeführt wurde, um zu
zeigen, wie unter derselben nach Luthers Meinung die äußere Form habe
leiden müssen. Aber Luther liebte den Psalter zu sehr und dachte zu
groß von ihm, um nicht immer aufs Neue die Kraft für seine Auslegung
zu sammeln. Ein schönes Zeugniß dafür ist sein Brief an Kurfürst
Friedrich vom 3. März 1521, in dem es heißt: “Quid enim non possim
in eo, qui me confortat? Si vires meas metiri velim, ne uni quidem
Psalterio me traderem, etiam septies Lutherus: tantum exigit is liber
ingenii, eruditionis, diligentiae, spiritus et gratiae” (Enders, a. a.
O. III. S. 96). Und der Brief an Lang vom 6. März: “Gemina concio
virum exigit, Psalterium tres” (Enders, a. a. O. III. S. 100).

� Lutero Vormaciam profecturo.” Sobald Luther auf der Wartburg an
die Aufnahme seiner theologischen Arbeiten denken kann, läßt er sich
neben anderem auch die Vollendung des 21. Psalms angelegen sein. Am 12.
Mai 1521 benachrichtigt er Amsdorf, daß er um Bücher und Quaternionen
an Schurf und Helt geschrieben habe (Enders, 

[Seite 7]

[Einzelnachträge und Berichtigungen zu den Bänden I —VI. VIII. IX.] 

a. a. O. III. S. 150), und verspricht mit Bezug hierauf am 14. dem
Spalatin: “Psalterium prosequar, ubi e Wittemberga accepero, quibus
opus habeo” (Enders, a. a. O. III. 154). Die gewünschten Bücher
fehlen ihm noch am 26. Mai und “prae otio, carens libris” hat er
inzwischen den 67. Psalm deutsch ausgelegt (Enders, a. a. O. III. S.
162) und an Melanchthon gesandt. Von anderen Arbeiten erwähnt er
nichts. Demnach dürfte kaum anzunehmen sein, daß er an diesem Tage
auch den 21. Psalm mitgesandt habe (gegen Enders, a. a. O. III. S. 172
Anm. 3). Aber am 10. Juni schreibt er bereits an Spalatin: “Psalmum 21
antea misi completum ad typos suos” (Enders a. a. O. III. S. 171),
woraus nur soviel sich ergiebt, daß die Vollendung und Absendung in der
Zwischenzeit stattfand. Auffallend wäre, die Richtigkeit des Datums
vorausgesetzt, daß Melanchthon durch Spalatin erst am 6. Juli Bücher
sendete, die Luther gewiß auch bei der Vollendung des 21. Psalms gern
gehabt hätte, nämlich: 

“1. Psalterium, quantum Basileae excusum est, nam id postulabas,

2. Tertium et quartum alphabetum Psalterii, posteriora” (Corp. Ref. I.
Sp. 417).

Der Psalter war damals in Basel bis zum 13. Psalm herausgegeben; das
dritte Alphabet (gemeint ist die Signatur des Wittenberger Druckes)
enthielt den späteren Theil, nämlich Psalm 11 –17; das vierte
Alphabet ist nicht vollständig; auf Bogen A –H steht Psalm 18 –20;
daran schließt sich bis S der 21. Psalm. Diesen hat Grunenberg im Jahre
1523 auch in einer Oktavausgabe erscheinen lassen.

3. Luthers Absicht einer Fortsetzung und zweiten Ausgabe.

“Wenn Christus Frieden gäbe, so daß ich mich ganz darauf legen
könnte, würde ich hoffen den Psalter zu vollenden”, hatte Luther
einige Wochen vor der Reise zum Reichstag in Worms an Pellican
geschrieben (Enders, a. a. O. III. S. 93). Und am Schlusse des 21.
Psalms bemerkt Luther, daß er gewisse Versehen in der Auslegung
hebräischer Wörter an anderer Stelle korrigiren wolle, wo er über
derartige Wörter ausgiebig handeln werde; das läßt vielleicht darauf
schließen, daß er noch auf der Wartburg sich mit dem Gedanken einer
Fortsetzung seines Werkes trug. Aber die Verhältnisse trieben ihn zu
anderen Arbeiten.

In der Vorrede zur Psalmenauslegung Bugenhagens, welche 1524 erschien,
spricht Luther davon, daß auch er einstmals dem Psalter seine Arbeit
zugewendet habe, aber die Tyrannei der Papisten habe ihn genöthigt,
seine Harfe an die Weiden jenes Babels zu hängen. Bugenhagens Arbeit
habe inzwischen die seinige mehr als ersetzt. Er fährt fort: “Quare
non est optime Lector, ut meum expectes Psalterium amplius” (Erl. Op.
Var. Arg. 7, 502f.). In demselben Sinne äußert er sich auch in der
Vorrede zur 1527 erschienen Übersetzung der neun ersten Psalmen von
Stephan Roth. Über die Gründe die ihn an der Fortsetzung der
Operationes hinderten, können wir auch folgende Äußerung Luthers in
den Tischreden anführen: “Et iterum palmos operationum [?] legi, a
quibus lectionibus impeditus sum; muste mich mit dem Bapst vnnd
sophisten bleuent” (Bindseil, Coll. lat. III, 175).

In der kurzen Auslegung der 25 ersten Psalmen, welche Veit Dietrich 1530
nach Luthers Vorträgen auf der Feste Koburg aufzeichnete, kann man
allenfalls 

[Seite 8]

eine Wiederaufnahme und Fortsetzung der Operationes erblicken. Aber auch
hier blieb es bei einem Anfang.

Auffallend lange ist die Meinung verbreitet gewesen, daß eine zweite
Ausgabe der Operationes in Wittenberg erschienen sei. So behauptet V. E.
Löscher (Vollständige Reformations-Akta und Documenta, Leipzig 1729,
III. S. 947) mit Bezug auf dieses Werk: “Lutherus hat es zwey mal
revidirt und gebessert.” Ferner behaupten Börner (Vorbericht zum 5.
Theil der Leipziger Ausgabe 1729 S. 4) und Walch (Sämmtliche Schriften
Luthers, 4. Theil, Halle 1740 Vorrede S. 8), Luther habe erst die
Operationes stückweis erscheinen lassen, hierauf seien sie in
Wittenberg und Basel besonders gedruckt worden. J. B. Riederer
(Nachrichten zur Kirchen-Gelehrten- und Bücher-Geschichte, Altdorf 1764
Bd. II. S. 468) hat die Wittenberger Originalausgabe in Händen gehabt,
in der jedoch die Widmung Luthers und die Vorrede Melanchthons fehlten.
Er hält sie auch für die erste und Originalausgabe und meint, daß
jene beiden Stücke “demnach wohl erst bei der wiederholten Auflage
darzu gekommen sind.” Vorher (Bd. I. 185) hatte er gesagt, daß noch
1521 zu Wittenberg alles und mit dem 22. (21.) Psalmen vermehrt wieder
gedruckt wurde.

�

[Seite 9]

[Einzelnachträge und Berichtigungen zu den Bänden I —VI. VIII. IX.] 

Die mancherlei bereits angeführten Gründe, welche Luther von einer
Fortsetzung der Operationes zurückhielten, haben ihn vermuthlich am
Ende auch bestimmt, von einer neuen verbesserten Ausgabe des Vorhandenen
abzusehen. Und dazu mag noch ein geschäftliches Bedenken gekommen sein.
Eine neue schöne Ausgabe war inzwischen in Basel erschienen und hatte
allgemeine Aufnahme gefunden, so daß eine neue Wittenberger kaum recht
gelohnt hätte.

4. Baseler Nachdrucke.

In Basel waren von verschiedenen Druckern luthersche Schriften
nachgedruckt und dadurch das Verlangen nach weiteren geweckt. So bittet
denn Pellican am 15. März 1520 unter anderem Luther, er möge im
Psalter fortfahren und ihm “libros, Commentaria, volumina” senden.
Er erbietet sich auch, falls Luther etwas senden werde, es sehr schön
mit Frobenschen oder andern Typen auszustatten (Enders, a. a. O. II. S.
357 f.). Aus einer Briefnotiz Luthers an Spalatin vom 17. Februar 1521:
“Psalterium meum Basileae excudit Adam Petrus, quod nollem” (Enders,
a. a. O. III. S. 87), ist zu ersehen, daß Luther von einem Baseler
Psalmendrucke weiß, ihn aber nicht gern sieht. Die Gründe für seine
Unzufriedenheit mit dem Druck scheinen im Wesentlichen dieselben zu
sein, die ihn später von der Fortsetzung oder Revision des Werkes
abgehalten haben. Er macht sie in dem öfter angeführten wahrscheinlich
ungefähr gleichzeitigen Briefe an Pellican geltend, giebt aber doch,
falls der Druck noch nicht soweit fortgeschritten sei, zwei Correcturen
für Psalm 11 und 13 an und macht auf die vielen Druckfehler des
Grunenbergischen Druckes aufmerksam. Der Brief kam für die erste
Baseler Ausgabe, die im März 1521 erschien und nur die 13 ersten
Psalmen enthielt (B), zu spät. Am Abend des 28. März hat der
päpstliche Nuntius Aleander in Worms sie aus Frankfurt erhalten. Er
nahm an, daß der Druck von Luther veranlaßt sei, und empfiehlt durch
Vermittelung der Schweizer Tagsatzung die Drucklegung solcher Werke zu
verhindern (Kalkoff, Die Depeschen des Nuntius Aleander, Halle 1886. S.
110). Um dieselbe Zeit wird auch Luther in Wittenberg diesen Nachdruck
erhalten haben und bittet auf der Wartburg um Nachsendung desselben (C.
R. I. Sp. 417). Schon oben wurde erwähnt, daß er eingangs eine
begeisterte und schwungvolle Vorrede des Ulrich Hugwald1� aus dem
Thurgau an Deutschland, die edelste und christlichste Nation, bringt,
über die sich Aleander besonders ärgerte, und daß er mit dem
Versprechen des Druckers schließt, die Fortsetzung schleunigst zu
besorgen. Sein Versprechen hat Adam Petri auch bald genug eingelöst. Im
August desselben Jahres erschien bei ihm eine Neuauflage und Fortsetzung
bis zum 20. Psalm (C), am Schluß mit der Klage, daß die Römlinge
Luthern seinen heiligen Aufgaben entrissen hätten und mit dem Trost,
daß ja nun der Leser genügend in das Verständniß des Psalters
eingeführt sei, um weiterer Leitung nicht mehr zu bedürfen. Wenn
Luther jetzt von anderen wichtigeren Dingen in Anspruch genommen sei, so
dürfe man ihn nicht allzu sehr mit dem Wunsche bedrängen, 

[Seite 10]

[Nachträge und Berichtigungen.] 

[Einzelnachträge und Berichtigungen zu den Bänden I —VI. VIII. IX.] 

daß er wieder zu dieser Arbeit zurückkehre. Auch Luthers Brief an
Pellican ist angehängt.

Der 21. Psalm, den Luther auf der Wartburg vollendete, scheint bei
Vollendung dieser Ausgabe in Basel noch nicht bekannt gewesen zu sein.
Er folgte in Quart ein Jahr darauf ebenfalls bei Adam Petri (D).

Abgesehen von den Gesammtausgaben der Schriften Luthers sind die
Operationes in lateinischer Sprache sonst nicht gedruckt worden.

5. Deutsche Übersetzungen.

Die Operationes sind in erster Linie für die Studenten der Theologie
und die gelehrten Liebhaber der heiligen Schrift bestimmt und darum auch
in lateinischer Sprache veröffentlicht. Doch ihr praktischer, die
wichtigsten Zeitfragen behandelnder Inhalt erweckte in manchem Leser den
Wunsch sie auch dem Volke in seiner Sprache zugänglich zu machen.
Zuerst scheint ein Bruchstück des 5. Psalms (5,12) in (ober-)deutscher
Übersetzung erschienen zu sein (a b c). Bei Melcher Sachs in Erfurt kam
ohne Jahresangabe eine Übersetzung heraus in 2 mit besonderen Titeln,
aber fortlaufenden Signaturen ausgestatteten Theilen, deren erster eine
Übertragung von Ps. 13, 1 (d), deren zweiter eine von a b c
unabhängige, auch im Umfang anders begrenzte Verdeutschung von Ps. 5,
12 (e) enthält. Diese beiden Theile hat auch Gabr. Kantz 1525 in der
nämlichen Einrichtung gedruckt (f g; h). Auch vom 21. Psalm ist ein
Stück (21, 7. 8. 19) durch den Nürnberger Nic. Mair übersetzt worden
und 1524 erschienen (i).

In demselben Jahre hatte über den gleichen Psalm zu Freiberg in Sachsen
der Franziskanermönch Lorenz Sörer nach Luthers Auslegung gepredigt,
aber das Verlangen einiger Hörer nach Herausgabe einer deutschen
Übersetzung hatte er als für ihn zu schwierig und zeitraubend ablehnen
müssen. Da wandte sich Valentin Elner, ein Freiberger Maler und Freund
des Evangeliums, der die Predigt gehört hatte, am 6. Oktober an Stephan
Roth nach Wittenberg mit der Bitte, er möge ihnen diesen Psalm
übersetzen. Roth scheint sofort an die Übersetzung gegangen zu sein
und zwar, wie er in der Widmung an Elner ausdrücklich hervorhebt,
“mit Luthers gunst und verwilligung.” Die Widmung ist vom
Martinstage 1524 datirt und nimmt auf jene Bitte Elners Bezug. Auch
weist Roth darauf hin, daß der Teufel die Freunde des Evangeliums,
nachdem er sie vergeblich mit leiblichen Verfolgungen zu erschüttern
versucht habe, jetzt durch Irrlehren in Verwirrung zu bringen drohe. Am
30. November bedankt sich Elner für die Zuschrift, am 11. December für
den Psalm, den er noch geheim zu halten verspricht. Der Druck von Josef
Klug in Wittenberg ist in manchen Abzügen vom Neuen Jahrstage 1525 (k
l), in anderen nur von 1525 (m) datirt. Ein Nachdruck erschien im März
1525 (n).

Am 8. Januar 1525 kann Elner mittheilen, daß auch die Herzogin die
Übersetzung des 21. Ps. angenommen habe. Die Herzogin ist die Gemahlin
Heinrichs, des Bruders und späteren Nachfolgers von Herzog Georg, in
Leipzig. Betreffs ihrer hatte Elner bereits im Anfang des Jahres 1524
mit Roth korrespondirt. Dieser hatte damals die Absicht ihr die
Übersetzung des 5. Psalms zuzuschreiben. Elner theilt ihm aber am 6.
Februar mit, sie müsse die Annahme ablehnen, so leid 

[Seite 11]

es ihr thue; sie habe sonst die Ungnade ihres Gemahls und vor Allem
ihres Schwagers Herzog Georg zu fürchten. Der 5. Psalm erschien
gleichfalls “mit Luthers befelh und verwilligung” und ist unter dem
1. April 1525 dem Bürgermeister Hermann Mühlpfordt zu Zwickau gewidmet
(o). Auch er enthält in seiner Widmung den Hinweis auf die falschen
Propheten und Irrlehrer, in denen der Teufel nicht ruhe, ja tobe und
wüthe, sonderlich in Zwickau, und deren Treiben gerade in diesem Psalm
so meisterlich von David abgemalt sei. Am 6. Mai hat Elner gehört, daß
er übersetzt sei, und bittet Roth um Zusendung, wenn er ausgehen werde.
(Zu dem über Ps. 21 und 5 Gesagten vgl. Ermisch, die Briefe Valentin
Elners im “Neuen Archiv für sächsische Geschichts- und
Alterthumskunde” V. S. 321 ff.)

� von demselben Roth mit einem Vorwort von Luther und einem eignen.
Außerdem ist auch Luthers Vorrede zu seiner Psalterübersetzung von
1524, sowie das dem Psalter in “Das dritte teyl des allten
Testaments” 1525 beigegebene Schlußwort (letzteres als “Ein ander
Vorrede” bezeichnet) vorangeschickt. Luthers Vorwort zu Roths
Übersetzung werden wir, da diese als Ganzes nicht berücksichtigt
werden kann, unter den Schriften des J. 1527 bringen. Es sei daher hier
nur hervorgehoben, daß Luther die Unterbrechung seiner Psaltervorlesung
auf seine Abwesenheit von Wittenberg zurückführt. Dann hätten ihn
“viel noetiger gescheffte” abgehalten, aber Christus habe an seiner
Stelle andere erweckt, wie Johann Pomer, durch diese sei sein
“verhindernis” wohl hundertfältig eingebracht worden. Weil aber
dennoch seine Auslegung der 22 Psalmen begehrt werde, habe er es sich
gefallen lassen, daß M. Stephan Roth sie verdeutscht in den Druck gebe,
“als der bey uns lange gewest, alle unsere weisse zu leren und reden
erfaren und ynn unser Theologia geuebt ist, derhalben ers besser und
deutlicher kan an tag bringen denn sonst ander auslendissche, die nicht
so lang und teglich umb uns sein moegen.” Was, wie er hoffe etwa
drinnen sei, den Glauben zu stärken und zu bessern, möge man mit Dank
gegen Gott, ders ihm gegeben, annehmen. In seinem eignen Vorwort beginnt
Roth mit demselben Gedanken von des Teufels Tyrannei und List wie bei
Ps. 5 und 21, begründet aber diesmal seine Arbeit mit dem Hinweis auf
einen “newen grieff” des Teufels, der darin bestehe, daß er die
rechtschaffenen christlichen Bücher mit seiner Gift und falschem
erlogenem Verstande beschmitze. “Wie denn auch newlich dis iar
vergangen etlichen buechern Doctor Martin Luthers und Johan Buggenhagen
Pomers, wie man weys, geschehen ist.” Daher habe er bei Luther
angeregt, daß dieser ihm die Verdeutschung der Operationes gestatte,
“denn es kawm feylen wird, das das selbige buch muesse der mal eins
den buchfelschern auch herhalten.” Luther habe ihm die Übersetzung
willig nachgelassen und befohlen, was in demselbigen Buch zu viel und zu
lang wäre, außen zu lassen, sonderlich, was nicht zur Deutung der
Psalmen diene. Bei der Übersetzung habe er darum mehr auf die Meinung
des Psalms, denn auf die Wörter der lateinischen Auslegung acht
gegeben; daran möge sich niemand stoßen, weil er mehr den einfältigen
Laien, denn den Gelehrten habe dienen wollen. Sehe er, daß er mit
dieser Arbeit 

[Seite 12]

“nutz und wolgefallen schaffe”, so wolle er auch “das andere teyl
des Psalters und vielleicht andere des Luthers buecher mehr, wie er mirs
verguennet hat, auch ordenlich zusamme druecken lassen”, damit, wenn
einst Luther nicht mehr sein würde, man wenigstens seine bücher
“reyn und rechtschaffen haben und gebrauchen” könne. Darauf folgen
Summarien und Auszüge der Ps. 1 –9 und zwar von Wenceslaus Linck, wie
am Ende angegeben ist. Ein Sachregister bildet den Schluß des Bandes.
Das Buch hat im Titel: “Das Erste Teyl der Lateinischen auslegung des
Psalters”; “das andere theyl”, das Roth in Aussicht stellt, ist
nicht erschienen. Der schon früher veröffentlichte 5. Psalm ist
unverändert in das “Erste Teyl” aufgenommen.

Roths Übersetzung, soweit sie vorhanden, liegt späteren Ausgaben des
deutschen Textes zu Grunde. Die fehlenden 12 Psalmen finden sich zuerst
im 5. Theil der Leipziger Ausgabe von 1730 und zwar mit engerem
Anschluß an Luthers Text von M. Joh. Jac. Greiff ins Deutsche
übersetzt.

Vgl. außer dem angeführten noch: Joh. Melchior Krafft, Das andere
hundertjährige Jubel-Jahr der Evangelischen Kirchen von der 1517
angegangenen Reformation u. s. w.. Hamburg 1717. Kap. 1 S. 16 –40.
Joh. Bartholomäus Riederer, Nachrichten zur Kirchen-, Gelehrten- und
Bücher-Geschichte u. s. w. Altdorf 1764. Bd. I S. 184 ff. und Bd. II S.
442 ff. J. Köstlin, 2. Aufl. Bd. I S. 292 f., 433, 477.

Ausgaben des lateinischen Textes.

̧ in Saxonib. MEN. MARTIO. ANNO. M. D. XIX.” 

Auf der Titelrückseite beginnt Luthers Widmung der Operationes an
Kurfürst Friedrich von Sachsen; ihr folgt auf Seite aiijb die Vorrede
Melanchthons an die Studenten der Theologie. 

2. “Operationes. F. Martini L. || in Psalmos Vuittenbergē- || sib.
Theologiae Stu- || diosis-pronūcia- || tae. ||” Ohne Titeleinfassung.
Titelrückseite bedruckt. 92 Blätter in Quart (Sign.: A –Z), letzte
Seite leer. Am Ende: “VVITTENBERGAE ANNO DOMI. M. D. XIX. ||” 

Auf der Titelrückseite steht nur Luthers Vorrede an die Studenten der
Theologie. Enthält Psalm 1 –5. 

In anderen Exemplaren steht folgender Titel: “OPERATIONES. F. MARTINI
|| L. IN PSALMOS, VITTEN || BERGENSIB. THEOLO || GIAE STVDIOSIS ||
PRONVNCIA || TAE. ||” Sonst stimmen sie genau mit dem vorstehenden
überein. 

. Ohne besonderen Titel; beginnt auf Seite 1 mit der Überschrift von
Psalm 6: “Ad Victoriam in organis super octauā psalmus || Dauid.
||” 92 Blätter in Quart (Sign.: a –z), letzte Seite leer. Am Ende:
“VVITTENBERGAE PER IOHAN. GRVNEN. || ANNO DOMINI. M. D. XX. ||” 

Enthält Psalm 6 –10. 

[Seite 13]

[Nachträge und Berichtigungen.] 

4. Ohne besonderen Titel; beginnt auf Seite 1 mit: “¶ PSALMVS
VNDECIMVS, HEB. || DVODECIMVS. ||” 96 Blätter in Quart (Sign.: A
–Z; &), letzte Seite bedruckt. Am Ende: “Sequitur Psalmus decimus
octauus. ||” 

Enthält Psalm 11 –17. 

5. Ohne besonderen Titel; beginnt Seite 1 mit: “¶PSALMVS DECIMVS
OCTAVVS || Heb. XIX. Titulus ad victoriam, || Psalmus Dauid. ||” 32
Blätter in Quart (Sign.: A –H), letzte Seite bedruckt. Am Ende:
“VALE, Christiane frater & gratia CHRISTI sit tecū. || AMEN. ||” 

Enthält Psalm 18 –20. 

6. Ohne besonderen Titel, beginnt aus Seite 1 mit: “PSALMVS VICESIMVS
PRIMVS || HEB. XXII. || Ad Victoriam super cerua matutina || Psalmus
Dauid. ||” 40 Blätter in Quart (Sign.: I –S), letzte Seite
bedruckt. Am Ende: “Verū nōnihil in illis est spiritualis
eruditionis & reuelationis, || de qua qui pi9 est, gratias agat dn̄o
Ihesu Christo, qui est lux nostra, be- || nedictus. AMEN. ||” 

Enthält Psalm 21. 

Der Drucker von A 1 –6 ist der am Ende von A 3 genannte Johann
Grunenberg in Wittenberg. 

Infolge des allmählichen Erscheinens dieser Ausgabe sind vollständige
Exemplare unseres Wissens nicht erhalten. In dem Exemplar der Erlanger
Universitätsbibliothek, das relativ am vollständigsten ist, sind zwei
Lagen von je vier Blättern (S. 213 –220 und S. 265 –272)
handschriftlich ersetzt. Die Dresdener Königliche Bibliothek besitzt
zwei Exemplare, die sich in glücklicher Weise ergänzen. In dem einen
fehlen nur die vier ersten Blätter mit den Vorreden Luthers und
Melanchthons, in dem andern der 18. –21. Psalm. In dem Exemplar der
Berliner Königlichen Bibliothek fehlt der 21. Psalm. Ungefähr von der
Mitte an defekte Exemplare finden sich z. B. in der Herzogl. Bibliothek
zu Wolfenbüttel und anderwärts. 

̱̄ titulus || tibi promittat, libros enim non facile numera- || biles
sub unius nomine damus tibi, ut sunt. || Absoluta imago pietatis &
impietatis. Impiorū || nomina. De impiis doctoribus. De spe et passio
|| nibus. Consolationes multarum perturbationum. || De nomine dei. De
prædicatoribus. De fide & || operibus. De cerimonijs. Antichristus
quando re || gnet, eiusq; uera descriptio. Sed quid? malo ipse uide ||
as, q̱̄ mihi numerare pergenti credas. Non enim in illa || angustia
tantas diuitias cōditas esse crederes. Sed tu || memento maximis
animis, in pusillis corporibus locū || esse. Certe talis est, nō meo
solius iudicio, sed omnium || eruditorum, ut nondum absolutum publicem,
ueritus || ne si diutius domi retinerem, in publica Christianæ Ec ||
clesiæ commoda peccarem, cuius plurimum refert, ut || haec
Christianissima doctrina q̱̄ plurimis, idq; q̱̄ ocyssi || me
communicetur. Super est igitur, ne tibi ipsi de- || sis lector, ego tibi


[Seite 14]

eite leer. Am Ende: “PLACET hic unam in psalmos operationū partem
finire, quia bene || Christiani & docti omnes, pene conuicijs flagitant.
Quibus || ueritatem tantopere sitientibus negare impium puto. || Accipe
igitur a me illa, iam iam cætera daturo. || Ex ædibus meis Basileæ,
Anno domini, || M. D. XXI. mense Martio. ||” 

Auf Seite 3 beginnt die Vorrede des Vdalricus Hugualdus Durgeus, auf
Seite 9 ein Index; auf Seite 29 steht ein neuer Titel, darunter ein
Holzschnitt mit dem Zeichen des Hans Schäuffelein und dem Zeichen FF
links in der Ecke, darstellend: Christus am Kreuz, links Johannes und
die drei heiligen Frauen, rechts verschiedene männliche Personen. Auf
Seite 30 beginnt Luthers Widmung an den Kurfürsten Friedrich; auf Seite
34 Melanchthons und auf Seite 36 Luthers Vorrede an die Studenten der
Theologie. Seite 37 beginnt unter Wiederholung des Titels von Seite 29
der Text der 13 ersten Psalmen und die Seitenzählung von 1 –314; auf
der vorletzten, nicht numerirten Seite steht ein Nachwort des Druckers
mit Berichtigung einzelner Druckfehler. 

C. “MARTINI || LVTHERI || PIAE AC DOCTAE || OPERATIONES || IN DVAS
PSALMORVM || DECADES. || Iam secundo recognitæ. || INVENIES HOC TOMO.
|| De Impiorum nominibus. || De Vanitatum doctoribus. || De Spe &
passionibus. || De nomine Dei. || De Prædicatoribus. || De Fide &
Operibus. || De Cerimonijs. || Nomina uirtutem uel potentiam He- ||
bræis significantia. || Atq; alios id genus locos magno spi- || ritu &
eruditione tractatos. ||” Mit Titeleinfassung. Titelrückseite
bedruckt. 244 Blätter in Folio, letzte Seite leer. Am Ende:
“BASILEAE, APVD ADAM PETRI, || ANNO M. D. XXI. ||” Darüber das
Buchdruckerzeichen von Adam Petri. 

Auf der Titelrückseite steht Luthers Vorrede an die Studenten der
Theologie; Auf Seite 3 beginnt seine Zuschrift an Kurfürst Friedrich,
auf Seite 6 steht Melanchthons Vorrede und Seite 7 –36 ein Index. Auf
Seite 37 beginnt unter Wiederholung des Titels die Auslegung der Psalmen
1 –20; von hier ab sind die Seiten mit 1 –449 beziffert. Auf der
drittletzten (unnumerirten) Seite steht ein Nachwort des Druckers, auf
der vorletzten ein Brief Luthers an Conrad Pellicanus nebst dem
Impressum. 

❧ MARTI || NI LVTHERI LVCV || BRATIONES IN PSAL- || MVM. XXI. Deus
deus || meus &c. Qui est de passi || one Christi, Quēq; au- || tor uere
uocat psal- || morū omnium || principem. || In tomo operationum nuper
|| excuso obmissus. ||” Mit Titeleinfassung. Titelrückseite leer. 56
Blätter in Quart, letzte Seite leer. Am Ende: “BASILEAE apud Adamum
Peri. || ANNO M. D. xxij. ||” 

Auf Seite 3 beginnt der Psalm mit der Überschrift: “PSALMVS VICESIMVS
PRIMVS. || HEB. XXII. ||” 

[Seite 15]

E. “OPERA || TIO IN PSAL- || MVM XXI DE || VS DEVS ME || VS MAR. ||
LVTH. || Vvittembergȩ || 1523. || ❧ ||” Mit Titeleinfassung.
Titelrückseite leer. 84 Blätter in Oktav, letzte Seite leer. Am Ende:
“¶IMPRESSVM VVITTEN- || BERGAE PER IOHAN- || NEM GRVNEN- || BERG.
ANNO || M. D. XXIII. || MENSE. || OCT. || ❧ ||” 

Auf Seite 3 beginnt der Psalm mit der Überschrift: “PSALMVS VICESI-
|| MVS PRIMVS ||”

Ausgaben der deutschen Übersetzungen.

a. “Von der Christlichen hoffnung || ein troestlich leer für die
kleinmuetigen Martin || luthers über on ein dē letsten verß des ||
fünfften Psalmen, Verba mea || auribus. &c.. || ❧❧❧❧ ||” Ohne
Titeleinfassung. Titelrückseite leer. 24 Blätter in Quart, letzte
Seite leer. Am Ende: ❧❧❧❧ 

b. “VON DER CHRI || stlichen hoffnung ein trostlich || leer für die
kleinmütigen D. Martin Lu- || thers über on ein den letsten verß des
|| fünfften Psalmen, Verba mea || auribus percipe &c.. |” Darunter
eine Vignette. Ohne Titeleinfassung. Titelrückseite leer. 24 Blätter
in Quart, letztes Blatt leer. Am Ende eine Vignette. 

n ain dē letsten vers des || füufften [so] Psalmen, Verba mea ||
auribus &c. || ❧❧❧❧ ||” Ohne Titeleinfassung. Titelrückseite
bedruckt. 20 Blätter in Quart, letztes Blatt leer. 

d. “Vom Glaw- || ben, Was er sey &c.. || Vnd wie die Ce- || rimonien
ge- || halten oder || verlassen || sollen werden. || Doct. Mart: Luth.
|| zu Wittemberg. || In Psalmo. xiij. ||” Mit Titeleinfassung.
Titelrückseite bedruckt. 16 Blätter in Oktav (Sign. A –B), letzte
Seite leer. 

Druck von Melcher Sachs in Erfurt. 

̄ verzweiflung &c.. || Doct: Ma: Luth. || Wittemberg. || In Psalm. u.
||” Mit Titeleinfassung. Titelrückseite leer. 22 Blätter in Oktav
(Sign. C –E), letzte Seite leer. 

Gehört nach Ausstattung, Typen und Signaturen mit d zusammen. 

Druck von Melcher Sachs in Erfurt. 

f. “Uō Glaubē || Was er sey &c.. Und || wie die Cerimonien ge- ||
halten odder ver- || lassen sollē wer- || den. || Doct: Mart: Luther.
|| zů Wittemberg. || In Psalm. 13. || 1525. ||” Mit Titeleinfassung.
Titelrückseite leer. 32 Blätter in Oktav (Sign. A –D), die letzten
zwei Blätter leer. Am 

[Seite 16]

[Nachträge und Berichtigungen.] 

Ende: “¶ Gedruckt durch Gabriel Kantz || Anno dn̄i. Tausent Funff-
|| hundert unnd yhm || funff undzwentzi- || gisten Jare. ||” 

g. Titel wie in f, doch steht: ... || In Psalmo. 13. || und es fehlt die
Jahrzahl. Im übrigen völlig gleich f. 

h. “Was Hoff- || nunge sey, Vnd warauß || sie komme &c.. Welliche
gůte || werck sein. || ¶ Von anfechtung in || Goetlicher versehung
vn̄ || verzweiflung &c.. || Doct: Mart: Luther. || Wittemberg. || In
Psalm. 5. ||” Mit Titeleinfassung. Titelrückseite leer. 40 Blätter
in Oktav (Sign. E —J), letzte Seite leer. Am Ende: “¶Gedruckt durch
Gabriel Kantz || Anno dn̄i. 1525” 

Gehört nach Ausstattung, Typen und Signaturen mit f und g zusammen. 

i. “Vonn dem hailigen ley- || den Christi, wie wir das zů || der zeit
vnsers sterbens sol || len brauchen, Vnnd wie || das selb yetz ain lange
|| zeit sey vn̄ noch teg || lich werde in der || hayden kirchn̄ || vnd
dem Roe || mischē An- || ticrist gaist || lich erfül || ledt. &c.. ||
Martinus Luther über den ain || und zwaintzigisten Psalm. || Hebre. 6.
|| Sy werden widerum̄ Gotes sun || in selbs creützigen vnd für ||
spot haben. || 1 5 24. ||” Mit Titeleinfassung. Titelrückseite
bedruckt. 28 Blätter in Quart, letzte Seite leer. 

Seite 2 –8 enthält die Vorrede des Übersetzers Nicolaus Mair in
Nürnberg an den Leser. 

Druck von Melcher Ramminger in Augsburg. 

k. “Der zwey vnd || zwentzigste || Psalm Dauids || von dem leyden ||
Christi. || Deus meus, deus meus || Doct. Marti. || Luther. ||
Wittemberg. ||” Mit Titeleinfassung. Titelrückseite bedruckt. 128
Blätter in Oktav, letztes Blatt leer. Am Ende: “Gedruckt und
vollendet zu Wit- || temberg am Newen || Jars tag. || Ym 1525 .Jar.
||” 

Enthält auf Seite 2 –4 die Widmung des Übersetzers Stephan Roth aus
Zwickau an den Maler Valten Elner zu Freiberg in Meißen mit dem Datum:
“Geben zu Wittemberg &c.. am tag Martini ym vier vnd zwentzigsten
iare. Stephan Rodt von Zwickaw. E. W.” Von Aiiija ab sind die Blätter
numerirt I –CXXV. Es finden sich in der Zählung folgende Fehler: XIX
statt XXI, XIX statt XXIX, LXVXV statt LXXXV, XCIIII statt XCIII und CII
–CXXV statt CI –CXXIIII. 

l. Derselbe Druck wie k. Am Ende: “Gedruckt vnd vollendet durch Jos-||
eph Klug zu Wittemberg || am Newen Jars || tag. || Ym 1525. Jar. ||” 

m. Derselbe Druck wie k. Am Ende: “Gedruckt vnd volendet zu ||
Wittemberg. || Ym 1525. Jar. ||” 

̄ zwayn || tzigest psalm Da || uids von dem leyden || Christi. || Deus
meus, deus meus. || Doctor Martin. || Luther. || ❧ ||” Mit
Titeleinfassung. Titelrückseite bedruckt. 120 Blätter in Oktav,
letztes Blatt leer. Am Ende: “Volendet ym Mertzen. || Anno. XXV. ||”


o. “Der Funffte || Psalm Dauid, Wid- || der die heuchler vnd ||
falsche Propheten. || Von hoffnung || vnd verzweyffelung. || Mar.
Luther. || Wittemberg. 

[Seite 17]

[Nachträge und Berichtigungen.] 

|| 1525. ||” Mit Titeleinfassung. Titelrückseite bedruckt. 128
Blätter in Oktav, letztes Blatt leer. Am Ende: “Gedrueckt zu
Wittemberg durch || Hans Lufft. 1525. ||” 

Auf Seite 2 und 3 steht die Zuschrift des Übersetzers, Roth, an Hermann
Mühlpfort, Bürgermeister zu Zwickau, mit dem Schluß: “Geben zu
Wittemberg am ersten tage des Aprills, ym 1525. Jare. E. W. williger.
Stephan Rodt.” 

p. “Das Er- || ste Teyl der La || teinischē auslegung des ||
Psalters, Doctor Mar- || tin Luthers. || Verdeudschet durch || Stephanum
|| Rodt. || Wittemberg 1. 5. 27. ||” Mit Titeleinfassung.
Titelrückseite bedruckt. 372 Blätter in Oktav, letzte Seite leer. Am
Ende: “Gedruckt zu Wittemberg || durch Joseph Klugen. || Ym 1527. Jar.
|| Gott sey lob ynn ewickeit. || .·. ||” 

Enthält Psalm 1 –9. Vom 9. Blatt ab sind die Blätter mit 1 –348
beziffert, hierbei ist verdruckt 101 statt 201 und 103 statt 203; 16
unnumerirte Blätter am Schluß enthalten ein Register. 

schē auslegung des || Psalters, Doctor Mar- || tin Luthers. ||
Verdeudschet durch || Stephanum || Rodt. || Wittemberg ||” 

Die Druckfehler in der Seitenzählung, die sich in p finden, sind hier
verbessert, sonst genau mit ihm übereinstimmend.

Die Operationes sind in den Gesammtausgaben lateinisch zu finden: Opera
lat. Viteberg. Tom. III. (1549) fol. 131bff.; Jen. Tom. II. (1557) fol.
1 ff.; Erlangen. Exeg. opera lat. Tom. XIV –XVI. In der deutschen
Übersetzung nach Stephan Roth Psalm 1 –9 und 21.: Wittenberg, 3.
Theil (1553) Bl. 72 ff.; Altenburg, 2. Theil Bl. 690 ff.; mit Zufügung
der dort noch fehlenden 12 Psalmen in der Übersetzung von J. J. Greiff:
Leipzig 5. Theil (1730) und Walch, 4. Theil (1740).

Dieser Ausgabe, für welche die Vorarbeiten von Pastor D. Bertheau in
Hamburg (vgl. Vorwort zu Bd. 6) verwerthet wurden, legen wir A zu grunde
und geben unter dem Texte an, wo von A abgewichen werden mußte. Das ist
verhältnißmäßig oft geschehen, da Luther selbst schon über die
vielen Druckfehler des Grunenbergischen Druckes klagte, und wir zweimal
von Exemplaren hören, die er selbst berichtigt hat. Bis Psalm 13
vergleichen wir B und C, von da bis zum 20. Psalm C; für den 21. Psalm
D und E.

Die Wittenberger und Jenaer Gesammtausgaben kommen wenig in Betracht, da
erstere zumeist von C abhängig ist, die Jenaer Ausgabe aber den Text
überhaupt nur nach C giebt und die Wittenberger vergleicht. Die
Erlanger Ausgabe legt zwar den Text von A zu Grunde, gestaltet ihn aber
öfter nach den anderen Ausgaben und fügt eine Anzahl eigener Versehen
hinzu. In der Abtheilung der Abschnitte folgt sie der Wittenberger
Ausgabe. Wir haben die Lesarten dieser Ausgaben hin und wieder
angeführt (bez. W. J. E.).

Die Schwankungen der lateinischen Rechtschreibung in unserm Text sind
eine Eigenthümlichkeit von A und nicht zu verwundern bei einem Druck,
der sich mit Unterbrechungen über 2 ½ Jahre hinzieht. Wir sind A,
abgesehen von den in den Lesarten verzeichneten Fällen, auch da
gefolgt, wo der heutige Gebrauch abweicht. 

[Seite 18]

[Nachträge und Berichtigungen.] 

̧ stillschweigend durch ae oe ersetzt, wo die heutige Schreibung diese
fordert oder leidet; wo sie e verlangt, haben wir dieses im Texte
gesetzt, das ȩ des Urdruckes aber unten vermerkt. — Die hebräischen
Typen fehlten Grunenberg ganz, die griechischen häufig; sie wurden in
der Regel durch lateinische ersetzt, in einigen Fällen ist statt des
hebräischen Wortes eine Lücke geblieben. Ebenso deuten einige Lücken
darauf hin, daß eine große Holzschnittinitiale eingefügt werden
sollte. Bei den Zahlenangaben der Citate traten im späteren Theil die
arabischen Ziffern an die Stelle der römischen Zahlen. Die fehlenden
Worte und Initialen haben wir ergänzt, sonst aber in diesen
Äußerlichkeiten nichts geändert.

Bezüglich der Bibelcitate sind wir dem von Kawerau bei Ausgabe der
Dictata super psalterium (Bd. 3 S. 12 Anm. 1) eingeschlagenen Wege
gefolgt. Wir lassen im Texte die Stellenangaben stehen, wie sie sich in
A finden, da es nicht immer unzweifelhaft ist, welche Stelle Luther
gemeint hat. Am Rande geben wir, wie in dieser Ausgabe üblich, die
Citate nach der gebräuchlichen Lutherschen Übersetzung, dem kundigen
Leser überlassend, sich dieselben auf die Vulgata zu reduciren, der
natürlich Luther gefolgt ist.

Die Übersetzungen folgen A, doch scheint Roth hin und wieder die
Baseler Ausgabe C benützt zu haben. Seine Arbeit ist nicht nur die
umfassendste, sondern auch die gelungenste. Wie Roth selbst in den
Vorreden angedeutet hat, ist sie oft mehr Bearbeitung als Übersetzung.
Roth schaltet mit dem Lutherschen Texte sehr frei, er läßt aus,
kürzt, stellt um, fügt zuweilen auch hinzu. Die lateinischen
Satzfügungen und Redewendungen gibt er fast nirgends sklavisch wieder;
ein leicht fließendes Deutsch ist das Ergebniß. Die in der
Schriftsprache des 16. Jahrhunderts verbreitete auch bei Luther
hervortretende Neigung, den gemeinten Begriff durch Nebeneinanderstellen
zweier oder auch mehrer Synonymen zu vollerem Ausdruck zu bringen, ist
in Roths Übersetzung, namentlich in der der Psalmen 1 –9 zur Manier
ausgebildet. Es sind wie bei Luther nur zum Theil altüberlieferte
Formeln, die zu diesem Zwecke verwendet werden, zuweilen ist es ganz
deutlich, daß Roth das eine der Synonymen aus dem besonderen
Zusammenhange, in dem der Begriff steht, geschöpft hat.1� Um das
Verfahren Roths und die Art seiner Übertragung auch sonst einigermaßen
zu verdeutlichen, haben wir für Psalm 1 reichlichere Mittheilungen aus
ihr gegeben, später dagegen und aus den anderen Übersetzungen nur in
besonderen Fällen.

Magdeburg, im Mai 1892.       E. Thiele, 

Prediger.

[Seite 19]

OPERATIONES F. MARTINI L. IN PSALMOS, 

VITTENBERGENSIBVS THEOLOGIAE 

STVDIOSIS PRONVNCIATAE.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

[Widmung]

1519

[Seite 19] 

IHESUS. 

ILLUSTRISSIMO PRINCIPI ET DOMINO D. 

Friderico Sacri Romani Imperii Archimarscalco, Electori, Saxoniae 

Duci, Marchioni Misnae, Landgravio Turingiae, patrono 

�

Prudenter et recte facere videntur, qui sua studia et ingenii monumenta
magnatibus nuncupant et dicant, hac nimirum arte opusculis suis et
autoritatem et adversus sinistrum fatum (quod iis maxime invisum est)
praesidium parantes, quando ita res mortalium ferme habent, quod, ut
quaeque sunt optima, ita invidiae et malevolorum erynni maxime sint
obnoxia. Quo fit, ut et bonae literae et omnino ea, quae ingenio et
eruditione constant, cum sint sine controversia optima et optimo ac
peculiari officio hominis digna, non parum indigeant Mecenatibus et
Augustis suis, tum et Ulyssibus, qui Thersitas istos sceptro percutiant
eburno. Quibusdam et haec nuncupandi ratio est, ut nominis aeternitate
donent famaque celebrent eos, ad quos scribunt, hoc simul spectantes,
quo posteros eiusdem virtutis animent exacuantque exemplo, quod laudant.
Nonnullis scopus is est, ut gratificentur et utcunque vicem rependant
beneficii testatumque relinquant gratum animum iis, a quibus sunt bene
accepti. Mihi vero, Illustrissime Princeps, nulla harum rationum,
suppetit, Primum quod non ignorem, talia non esse, quae molior, ut
patronum mereantur, et in hac parte non infeliciter habeo, quod hanc
saltem inscitiam meam non ignoro. Quod si quam maxime praestare possem,
quod nuncupatione 

[Seite 20]

dignum esset, neque sic anxius esse vellem, quo patrono servaretur. Quin
postquam e sacris literis didici, quam sit res terrore et periculis
plena, in ecclesia dei sonare et in eorum medio loqui, quos scias in
novissimo iudicii die iudices tuos futuros (nam hos praesentes
calumniatores non ita metuo) atque id praesente inspectore omnium deo
spectantibus angelis, videntibus et audientibus cunctis creaturis et ad
verbum dei aures arrigentibus (sic enim fas est credere, omnia revereri
verbum dei, per quod facta sunt, praeter hominem et diabolum, qui per
ingratitudinem obsurduerunt), Nihil profecto magis optarim quam
silentium, tum omnibus, quae unquam effutivi, spongiam. [Matth. 12, 36.]
Durum est et horrendum, deo reddere rationem de omni ocioso verbo. Neque
enim me in officio verbi retinet, nisi alienae, immo divinae voluntatis
obedientia, mea voluntate, sicut semper abhorrui, ita nunquam in hanc
usque horam accessi. Deinde quae fama, quae laus, quae nominis
aeternitas ex me sperari possit Illustrissimae Dominationi tuae? cum tu
is princeps sis, qui cum caeteris vere principis dotibus, tum eximio
literarum literatorumque amore tantum tibi nominis et gloriae pararis,
ut non etiam Appion tibi, sed Appioni et omnibus, qui te celebrent,
nominis immortalitatem sis daturus. Quis ignorat principem Fridericum in
provehendis literis exemplum factum cunctis principibus? Graecatur et
hebraicatur sat feliciter Vuittenberga tua, artes liberales benigniore
quam hactenus Minerva docentur. Syncera Christi Theologia triumphat,
opinionibus et questionibus hominum prope nihil neque opinantibus neque
quaerentibus. Haec omnia florent tuis auspiciis, sumptibus, praesidiis.
Utinam Ecclesiastici Magnates, quos harum rerum exempla maxime praestare
oportet laicis principibus, saltem laicorum exempla imitarentur,
scilicet adeo infeliciter cessit opulentia et potentatus Ecclesiae. Iam
vero, quid gratificer tuis in me amplissimis beneficiis, quae omnia in
nihil merentem collocasti? Tuis impensis capiti meo insano impositum est
insigne illud ostentationis meae, cuius me pudet, et tamen gestari
oportet, ita volentibus iis, quibus me audire par est. Sed quantis et
illud monstrum meum, quod ex indulgentiis mihi natum est, curis,
officiis, sumptibus, denique et periculis constitit Dominationi tuae?
Scit universa tua ditio, longe maiorem principi pro me sollicitudinem
quam mihi ipsi fuisse. Ego pro mea temeritate aleam ieci, extrema semper
tentare et expectare paratus, nam et hac occasione fore sperabam, ut
docendis aliis submotus angulum mihi invenirem deserto, quod odiebam,
publico. Sed perstitit tuae celsitudinis officium. Et cum ego cuperem
pati, quae illi ardebant inferre, neutris cessit quod cupitum est, sed
nondum finis. Placet tamen interim eventus iste, vel hoc nomine, quod
nulli Christiano non debeat esse molestissimum, tantum in Ecclesia
Christi quorundam audere impudentiam, ut sub nomine venerabilis
potestatis 

[Seite 21]

Ecclesiae suis foedis cupiditatibus presumant successum. Et quo quis
pontificum est clementior, melior, eruditior, eo isti impii impostores
maiora sibi pollicentur portenta sub eius titulo promovenda. Nam quot
manifestis mendaciis in hac una levicula causa, Sacrum Leonis decimi
nomen ad terrendum unum fraterculum dirasque suas tyrannides
stabiliendas prophanarunt conspurcaruntque? Quanquam nec hoc adeo mirum
est, si sunt qui nomen summi pontificis prostituunt et in vanum
assumunt. Fecerunt idem eorum patriarchae, falsi prophetae, pseudo
Apostoli, pseudo Christi, qui etiam nomen sanctum dei et Christi suis
mendaciis servire coegerunt. Itaque mira dei dignatione et servatus est
purissimus honor Romanae Ecclesiae, reverentia summi pontificis
custodita est, Sycophantis tantum belle et feliciter contra itum est, ut
aliquando discerent, deum adhuc vivere et regnare, qui illusores
deludat. Hic inquam deus et dominus noster Jhesus Christus, cuius solius
sunt omnia, quae in te, Illustrissime Princeps, admiramur, eadem
agnoscat, augeat et servet inaeternum. Sic orationem pro graciarum
actione persolvo, quando aliud non possum.

Proinde, quod has meas operationes, qualesquales sint, operationes certe
sunt (nam interpretationes aut commentaria non audebam dicere conscius
mihi meae suppellectilis), Illustrissimae Tuae Dominationis nomine edere
voluerim, nulla fuit causa quam meus amor. Compertum enim habeo, quam
[Richt. 5, 9.] pure et caste deamet cor tuum sacras literas, et cor meum
(ut Delbore verbis utar) hos principes diligit. Et cur non recitem, quod
hic cogito, amoris mei huius argumentum, ut videant ii, qui sacrarum
literarum titulo iactitantur, quantum distet hypocrita a vero Theologo?
Retulit olim optimus ac vere mihi in Christo Reverendus pater meus,
Joannes Stupitius, cum apud Dominationem Tuam conversaretur, incidisse
aliquando sermonem de iis, qui ad populum declamant, tum, quae est
iudicii tui mira acrimonia, te dixisse, Conciones illas, quae argutiis
et traditionibus hominum constant, mire frigere, ac ad persuadendum in
rebus nostris elumbes et eviratas esse, quando nihil potest tam acutum
adduci, quod non rursus alia argutia possit convelli. Scripturam vero
sanctam unam esse, quae tanta maiestate et energia, etiam citra nostram
operam sonet, ut captis consumptisque mox omnibus machinis [Joh. 7, 46.,
2. Mos. 8, 19.] disceptationis urgeat et cogat dicere: nunquam sic
locutus est homo, hic [Matth. 7, 29.] digitus dei est, non enim docet
sicut Scribae et Pharisei, sed sicut potestatem habens. In quam
sententiam cum ille non illibenter pedibus ivisset et commendasset, tum
te porrecta manu manum illius postulasse et dixisse: ‘Stipulare mihi
quaeso, ita perpetuo te sensurum.’ Obsecro, an non haec vox et
sententia vel sanctissimum et Summum Pontificem deceret? eoque magis,
quo non voce tantum, sed affectu quoque cordis prolata perspicuo
cognoscitur. Quid? an nondum videmus, qui sint veri Theologi? pudeat
tandem Theologos 

[Seite 22]

et Iuristas, eos maxime, quibus sacrae literae pene ridiculum sunt, et
qui consarcinatis infinitis glossis pestilenter palpant iis, qui
quicquid dixerint, verbum dei videri velint, sicut et divus Hieronymus
conqueritur, quasi Christus ad Petrum dixerit: Iube, aut praecipe, aut
doce, ac non potius [Joh. 21, 16.] ‘pasce oves meas’, hoc est illud
trade, quo pascuntur, pascuntur autem solo verbo dei, non opinionibus
aut traditionibus hominum. Porro, quam vere dixeris, nihil posse tam
argute proponi, quod non rursus possit retundi, Miserum illud pistrinum
abunde docet, in quo Scotistae, Thomistae, Albertistae, Moderni et
singuli, in suas quoque sectas divisi, tempus perdunt. Hac fateor
historia iucundissima, Illustrisime Princeps, sum totus in amorem tui
captus. Nescio enim qui fiat, ut quoscunque sacrarum literarum amantes
audio, non possim non diligere, rursum perversores et contemptores earum
non odisse, ita ut in utramque partem amoris impatientia sim nimio
vehemens et, ut amici illi mei criminantur, mordax et vane gloriosus.
Sed criminentur me ut volent, nomina mihi possunt vel mala vel bona
imponere, sive primae sive secundae aut etiam terciae intentionis, immo
impositionis (ne quid peccem in dialectica eorum), rem ipsam theologiae
nunquam auferent nec amorem illius extinguent, Christo propitio. Scio,
quid mihi fecerit scholastica Theologia, Scio rursum, quid ei debeam,
gaudeo me erutum, et gracias ago Christo domino meo. Non est, quod me
doceant eam, novi eam, nec quod concilient mihi eam, nolo eam.

� urgentibus et exigentibus optimis auditoribus, quibus debitorem me
esse non possum negare, verum ita profiteor, ut nolim ab ullo id de me
presumi, quod nullus adhuc praestare potuit sanctissimorum et
doctissimorum patrum, idest psalterium in omnibus legitimo sensu suo
intelligere et docere. Sat est aliquot et eosdem ex parte intellexisse,
multa sibi reservat spiritus, quo nos semper discipulos habeat, multa
solum ostendit, ut alliciat, multa tradit, ut afficiat. Et ut B.
Augustinus praeclare dixit: Nullus unquam ita locutus est, ut ab omnibus
in omnibus intelligeretur, multo magis ipse spiritus sanctus solus
omnium suorum verborum intelligentiam habet. Quocirca ingenue confiteri
me oportet, me ignorare, legitiman habeam nec ne intelligentiam
psalmorum, etsi veram esse non dubitem, quam trado. Nam et omnia, quae
B. Augustinus, Hieronymus, Athanasius, Hilarius, Cassiodorus et alii
super psalterium contulerunt, verissima sunt, Sed a sensu literae
quandoque remotissima. Et mea quoque secunda haec professio a prima
longe lateque diversa est, nec est liber in 

[Seite 23]

[Einzelnachträge und Berichtigungen zu den Bänden I —VI. VIII. IX.] 

Bibliis, qui me diligentius exercitarit, donec in eam sententiam
venerim, oportere nullius interpretationem (modo pia sit) reiicere, nisi
talionis lege rursum quis optet reiici. Defecit ille in aliquibus, tu in
pluribus, nonnulla video non visa B. Augustino, rursum multa visuros
scio, quae ipse non video. Quid ergo reliquum est, nisi ut mutuum
iuvemus, labentibus tanquam et ipsi vel lapsi vel lapsuri ignoscamus? ne
illi hominum generi longe teterrimo et fedissimo accenseamur, qui ipsi
cum fere nihil possint non reprehendendum efficere, si quem
illustriorem, vel flocco, ceu rhamus apprehendere possint, mox
pompeianos triumphos sperant. Scio esse impudentissimae temeritatis eum,
qui audeat profiteri unum librum scripturae a se in omnibus partibus
intellectum, quin quis audeat praesumere unum psalmum rotunde ab ullo
intellectum? Vita nostra initium et profectus est, non consumatio. Ille
melior, qui ad spiritum propius accesserit. Si attigero lunam, non mox
et solem me apprehendisse arbitrabor, sed nec stellas minores fastidiam.
Sunt gradus in vivendo et agendo, cur non et in intelligendo? Apostolus
[2. Cor. 3, 18.] transformari nos dicit de claritate in claritatem. Et,
ut dicam, quod res est, tantum illis servio, qui haec ignorant et
volunt, tum id saltem praestitisse iuvabit, quod melioribus studiis et
me et auditores meos interim occuparim, quam si super libros
Sententiarum novas tenebras et ranas et muscas creassem. Est autem is
liber (meo iudicio) diverso ab aliis libris argumento. In caeteris enim
docemur et verbo et exemplo, quid agendum sit, hic non modo docet, sed
et modum et usum tradit, quo verbum impleamus et exemplum imitemur. Non
enim nostrae opis est, legem dei implere aut Christum imitari, Sed orare
et desiderare, ut faciamus et imitemur, ubi vero impetravimus, laudare
et gracias agere. At quid aliud psalterium est quam oratio et laus dei,
hoc est liber hymnorum? Itaque optimus spiritus dei, pupillorum pater et
infantium Magister, cum videat nos nescire, quid [Röm. 8, 26.] aut
quomodo orare oporteat, ut Apostolus dicit, Adiuturus infirmitates
nostras more pedagogorum, qui pueris concipiunt epistolas vel
oratiunculas, quas ad parentes scribant, ita nobis et verba et affectus
praeparat hoc libro, quibus patrem coelestem alloquamur et oremus de
iis, quae in reliquis libris facienda et imitanda esse docuerat, ne quid
homo desiderare possit, quo ei ad salutem suam opus esset. Tanta est
cura et benignitas dei in nos, qui est benedictus inaeternum, in quo
vivat et valeat Dominatio Tua Clementissima hic et in perpetuum. Amen.
Vuittenbergae, Sexto Calen. Apriles. M.D. XIX.

[Seite 24]

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

THEOLOGIAE STVDIOSIS

PHILIPPVS MELANCHTHON S.1�

1519

[Seite 24] 

Gratulor vobis, Theologi, immo vero universo nomini Christiano, literas,
easque potissimum, quae ad pietatem pertinent, mirum in modum foelici
successu brevi auctas, nedum renatas, strenue interim reclamantibus ac
ferro flammisque obnitentibus iis, quibus et literarum casum et
adulterinam istam opinionum Theologiam debemus. Atque adeo beneficium
coeleste piis mentibus agnoscamus ac adoremus, quo ecclesia mihi, cum
annos prope quadringentos Babiloni captiva servierit, spem libertatis
Christianae iam tandem aliquam concipere videtur. Etenim, nisi me fallit
animus, nullum fuit in ecclesia neque praesentius neque vulgarius malum
quam hoc ipsum, quod prope desertis Euangelicis literis sophisticas
didicimus, in traditionibus, formulis casuum et summis, ut vocant,
tantisper versati, ut ne senibus quidem ocium ad Christi doctrinam
fuerit. Neque enim audeo dicere, quam ex Apostolico vivendi genere multa
scholae antiquaverint, ut saluberrima praecepta ac vere Christianae
pacis symbola ceu ordine mota in consiliorum numerum coegerint. Et id
genus alia. Verum ab iis benignitate Op. Max. dei asserunt nos, qui
synceram ac nativam Theologiam in mediam lucem revocant. Erasmo
Roterodamo debemus cum graecae tum latinae linguae studium, debemus
item, ut pleraque omittam, illustratam novi testamenti lectionem,
debemus et Hieronymum. Capnioni praeter multa cedunt hebraica. Suae cum
in graecis tum hebreis laudes sunt Volfgango Fabricio et loanni
Icolampadio. Aliquot frigidas scholae sententias Andreas Carolastadius
pari fide et cura confutavit. Et quid singulos commemoro? Passim ab
optimis quibusque multa scribuntur, quibus bonae mentes revocari ad
Euangelica studia possint. Plurimum puto efficiunt, qui in divinis
scripturis enarrandis versantur, et in his praecipui, qui eos libros
interpretantur, qui vulgo maxime necessarii minime intelliguntur. Non
hoc dico, quod e sacris et canonicis libris non sint pari apud me loco
omnes, sed quia vulgo quidam frequentius leguntur, et quorundam talis
est conditio, ut in reliquos vel Elenchi vel commentarii vice esse
possint. Ut in Paulinis epistolis eius, quae ad Romanos scripta est,
scopus velut atticus Mercurius ad reliquas iter indicat, ita alios
libros aliis cum vulgi usus tum argumentorum series praefert. Caeterum
authoritas eadem omnibus est. In eum modum reliquis fere scripturae
libris Psalmi anteferuntur, non modo ob publicum ecclesie usum, sed hoc
etiam, quod universam prope sacram historiam passim perstringunt. Deinde
vaticinia de Jesu Salvatore, de vocatione gentium, de ecclesia Christi
adeo perspicuis carminibus celebrant, ut hac laude multo etiam David
antecedat reliquos prophetas. Demum, ut ex literis historicis rerum
gestarum legisque scientia petitur, ita ex Davide vis et energia 

[Seite 25]

historiae, quae animos nostros per Harmoniam Psalmorum expergefacit, et
impetu quodam percitos rapit ad celestia. Atque hoc habent Psalmi veluti
γνησιον, ut exempla sacrae historiae omnibus nostris affectibus
tranquillandis componant. Quid enim prodest scire, mundum a deo conditum
esse, ut Genesis indicat, nisi conditoris misericordiam et sapientam
adores? deinde quid profuerit scire misericordem et sapientem deum, nisi
in animum inducas tuum, tibi misericordem, tibi iustum, tibi sapientem
esse? Atque id est vere novisse deum. Neque vero extremam hanc
cognoscendi dei rationem assecuta est philosophia, Christianorum propria
est. Verum hanc suavitatem distillat in pios animos psalmorum spiritus,
et haec illa coelestis harmonia, quam spiritus dei temperat. Nihil est,
quod vetustas gentilium epodas mihi suas aut Orphei hymnos iactet, longe
sunt huius citharae voces aliae, quae hominum animos ita coelo sociant,
ut plane in divina transforment. Proinde Martinus Luther sacra carmina
commentario illustravit, quem vel hoc studiosis commendatiorem volumus,
quod cum in Davidem ab aliis alia scripta sint, pauca referant tamen
illius faciem. Hic quid praestiterit, periculum faciet, qui diligenter
cum veteribus iisque optimis omnia conferet. Interim, lectores, vestrum
erit Martini fidem ac diligentiam boni consulere, ac eo eniti, ut ad
lectionem horum puras mentes afferatis, humanis affectibus imperatis, in
summa, ut Christi literas Christo duce legatis. Valete. Vuittenbergae in
Saxonibus.

Mense Martio. Anno MDXIX.

[Seite 26]

OPERATIONES F. MARTINI L. IN PSALMOS 

VUITTENBERGENSIBUS THEOLOGIAE 

STUDIOSIS PRONUNCIATAE.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

F. MARTINVS LVTHER

THEOLOGIAE STVDIOSIS S.

1519

[Seite 26] 

Scio non defuturos, optimi Theologi, qui arroganciae, tum iam inveterati
criminis, vanae gloriae, me accusent, quod hoc florentissimo saeculo Ego
in publicum prodeo et ita prodeo, ut librorum sacrae scripturae facile
nobilissimorum et difficillimorum me tractatorem ostentem, nempe
Psalterii et Epistolarum Paulinarum, praesertim cum apud eruditos
infantissimus, apud alios Apostata et discessor a receptis aliquot
annorum glossis inveniar. Verum credat, qui volet, et me malle in angulo
meo susurrare quam lingua per regiones vagari. Optime mihi conscius sum
et ignorantiae et vitae meae pessimae. Creditum est, me in hoc servire
deo, servire cum multis tum precipue vobis. Ego hoc video, non esse
Theologum, qui magna sciat et multa doceat, sed qui sancte et Theologice
vivat. A qua vita quo sum alienior, eo magis mihi displicet mea
professio. Quare vos per communem nostram Theologiam oro: Criminentur me
qui volent et quibus nominibus volent, quando eo mihi res venerit ut
gravioribus intento, ut mihi gloria, infamia, diviciae, paupertas, aut
si quid homo homini prestare nocereve potest, inter vulgares tentationes
numerentur: Hoc vos agite, et ubi vere urgeor, pro me orate, hoc est, ut
Christo Christianum exhibere possim et sanctum nomen eius in me
sanctificare. Valete in Christo.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS PRIMVS.

1519

[Seite 26] 

[1, 1.] Beatus vir, qui non abiit in consilio impio rum.

Communis mortalium de beatitudine quaestio est neque ullus est, qui non
optet esse bene sibi odiatque male esse sibi, attamen omnes, quotquot
sunt, aberraverunt a verae beatitudinis notitia atque ii magis, qui
maxime 

[Seite 27]

[Einzelnachträge und Berichtigungen zu den Bänden I —VI. VIII. IX.] 

� unicam beatitudinis omnibus ignotam affert definitionem, Beatum
esse, qui legem dei diligat; brevis diffinitio, Sed quae contra omnium
hominum sensum, praesertim sapientium, sapiat. Sed primo grammatica
videamus, verum ea Theologica.

�

‘Vir’ in scripturis Tripliciter dicitur, aetatem, sexum virtutemque
significat. [1. Cor. 13, 11.] Aetatis nomen est: i. Corin. xiij. ‘Cum
factus sum vir, evacuavi, quae [Matth. 1, 16., Joh. 4, 16.] erant
parvuli’. Sexus: Mat. i. ‘Iacob genuit Ioseph virum Mariae’. Ioan.
[1. Sam. 26, 1.] iiij. ‘Vade, voca virum tuum’. Virtutis: i. Reg:
xvi. ‘Ait David ad Abner: Nunquid non vir tu es?’ Atque hoc tercio
modo hic beatus vir dicitur, ne muliebrem sexum ab hac beatitudine
excludat.

lach’, non ambulavit, non ingressus est, non incessit, quod et graecum
ουκ επορευθη habet. Notum autem est, more scripturae ambulare
et ingredi methaphoricos idest, quod vivere seu conversari,4� [Psalm
15, 2. 5, Psalm 101, 6] ut Ps. xiiij. ‘Qui ingreditur sine macula’;
Et c. ‘Ambulans in via [Röm. 8, 1.] immaculata hic mihi
ministrabat’. Ro. viij. ‘Nihil damnationis iis, qui non secundum
carnem ambulant’.

‘Consilium’ hic sine dubio pro decretis et doctrinis accipitur, cum
nulla stet hominum conversatio,5� nisi certis decretis et legibus
formetur serveturque. Taxat autem eo verbo impiorum superbiam et
perditam temeritatem. Primum quod non in lege domini dignentur ambulare,
sed proprio se regunt consilio. Deinde consilium appellat, quod
prodentiam sonat, et viam, quae errorem nesciat. Nam haec est perditio
impiorum, quod in oculis suis prudentes 

[Seite 28]

[Nachträge und Berichtigungen.] 

� Si enim manifesto errore tentarent homines, non magna beatitudinis
laus erat, non ambulare cum eis. Non enim dicit: in stulticia impiorum,
in errore peccatorum. Monet ergo nos quam diligentissime, ut a specie
bona [2. Cor. 11, 14.] caveamus, ne angelus Satanae transfiguratus in
angelum lucis2� seducat nos astucia sua. Opponit autem consilium
impiorum legi domini, ut discamus attendere a lupis in vestimentis
ovium, qui prompti sunt omnibus consulere, omnes docere, omnes iuvare,
cum nihil minus possint.

�, qua et se decipiant et simplices alliciant. Igitur pius est, qui ex
fide vivit, impius, qui in incredulitate vivit.

Peccatorem autem iam videre licet. Hic est exterior homo impii, nam
consilium et impium in corde absconditum non videas. Itaque de operibus,
moribus, studiis, quae ad extra fiunt5�, loquitur et hanc viam vocat,
quod iam consilium in usum et (ut dicunt) in praxim venerit, et quod
intus male sentiunt, foris quoque operentur. Verum haec via, ut dixi,
fere speciosior est semper quam piorum via. Nam crassos illos peccatores
quisque sine hoc monitorio facile cavet aut saltem cognoscit.

‘Stetit’ pertinaciam signat duramque cervicem, qua erecti excusant
se verbis maliciae, facti incorrigibiles in impietate sua, quod pietatem
eam [Röm. 14, 4.] existiment. Stare enim tropo sacrorum firmum esse
significat, Ro. xv. ‘Domino suo stat aut cadit, stabit autem, potens
est deus statuere illum’. Inde columna a stando heb. dicitur, sicut
latinis statua. Haec enim impiorum est excusatio et obfirmatio, quod
sibi recte vivere videantur et speciosis operibus fulgere prae caeteris.

‘Cathedra’, ‘Sedere in cathedra’, est docere, magistrum ac
doctorem [Matth. 23, 2.] esse. Matt. xxiij. ‘Super Cathedram Mosi
sederunt scribae’ &c. Sic sedere 

[Seite 29]

[Nachträge und Berichtigungen.] 

in throno, regnare seu regem esse, ut in libris Regum frequens est:
‘Sedere in solio’ principem esse, ‘sedere in tribunali’ iudicem
esse.

� Neque enim pestilentia in corporibus tam contagiosa quam impietatis
doctrina in mentibus. [2. Tim. 2, 17.] ‘Sermo eorum’, inquit
Apostolus ij. Timo. ij., ‘ut cancer serpit’. Sicut autem [Weish. 6,
26.] sapientes vocantur sanitas orbis terrarum Sap. vi. Ita impii illi
recte pestilentia orbis terrarum. Quae autem nocentior illusio quam
animabus puram veritatem esurientibus venenum mortiferum dare?

� et eis addit tercium, quia, quo proficeret impietas, non habuit,
postquam hominem intus in opinionibus et foris in moribus infecerat,3�
ideo proruit et alios secum trahit in eandem perditionem, non sibi
contenta, quod impie saperet et male viveret, nisi et impietatem alios
doceret. Haec de grammatica.4�

Imprimis id in scripturis observandum, quam prudenter abstineat a
nominibus sectarum et personarum. Nam cum hoc psalmo sine dubio [Röm.
1, 16.] Iudaeorum populus taxetur primo, sicut ait Apostolus ‘Iudaeo
primum et [Röm. 3, 19.] Graeco’, et Ro. iij. ‘Scimus quoniam,
quaecunque lex loquitur, iis, qui in lege sunt, loquitur’, non tamen
dicit5�: Beatus iudaeus, aut beatus ille vel ille, nec: In consilio
gentium, horum vel horum, sed absolute6�: ‘Beatus vir, et consilium
impiorum, via peccatorum, sessio illusorum’ &c., quicunque illi [Röm.
2, 11.] tandem sint, quia non est acceptio personarum apud deum.

Et hoc fieri fuit summe necessarium, ut verbum dei, cum sit aeternum,
omnibus omnium hominum saeculis conveniret. Nam etsi varient per tempora
mores, personae, loca, ritus, eadem tamen vel pietas vel impietas
transit per omnia saecula. Sic videmus prophetas adversus falsos
prophetas, Apostolos contra pseudoapostolos, doctores contra haereticos
eisdem scripturis usos, cum tamen nec prophetarum nec apostolorum nec
doctorum aut suorum adversariorum nomen, sed piorum et impiorum in illis
invenirent.

Deinde ne, si unius personatus nomen assumeretur, iam reliqui non ad se
pertinere crederent, quod malum dicitur, aut ad se solos pertinere, quod
bonum dicitur, sicut Iudaei sibi inflectunt, quidquid boni semini
Abrahae et Israeli promissum est, contra quos certe hic psalmus primo
irruit, ut dixi. 

[Seite 30]

�

Dicit ergo: Beatus vir, qui non abiit, idest quando tot milia impiorum
[Ps. 12, 2.] circum nos sunt, ut possis illud dicere ps. xi. ‘Salvum
me fac deus, quoniam [Mich. 7, 2.] defecit sanctus, pauci facti sunt
fideles in hominibus’, ut et Micheas vij. ‘Periit sanctus de terra,
et rectus in hominibus non est’, nonne beatus ille et vere vir,
robustus in fide, qui cum tanta turba non ambulat per viam
spaciosam2�, deinde ab eisdem patitur opprobria et multa mala nec sic
tamen consentit, ut cum eis ambulet, et quod vel electos in errorem
duceret, pulcherrimo consilio impiorum non fallitur? multum est
diviciis, voluptatibus, honoribus non vinci, sed summum victoriae genus,
sapientiam et iusticiam speciosissimam impiorum superasse, quibus pura
fides maxime omnium oppugnatur.

�: Nam sic (ut dixi) nemo eos impios esse putaret. In spiritu loquitur
propheta, ubi hoc etiam impium est (quia fide vacuum), quod apud homines
omnium piissimum, sicut Eccle. [Pred. 8, 10.] viij. ‘Vidi impios
sepultos, qui etiam, cum adhuc viverent, in loco sancto erant, et
laudabantur in civitate quasi iustorum operum’. Et psalmo xxxvi. [Ps.
37, 35.] ‘Vidi impium exaltatum sicut cedrum libani’. 4�
Terribilia sunt haec, quis impietatem ibi et tam profunde quereret?

Sed audi: psalmus iste non tantum impios taxat et peccatores. Nam omnis
homo extra Christum impius et peccator est, sed eos potissimum, qui
duplici peccato peccant, ut qui, cum impii sint, non hoc agnoscunt,
insuper consilium parant, in quo ambulent et impietatem colorent. Nam
non dixit: Beatus vir, qui non ambulat impius aut non stat peccator, sed
in consilio impiorum et via peccatorum, ut quibus non satis est, quod
impii sunt, etiam iusti et sancti esse volunt, addentes impietati
speciem pietatis.

Quos autem putas nostro saeculo tangat? Ego non ausim personatus
nominare, ne in quorundam sacerdotum, religiosorum, episcoporum
implacabilem charybdim impingam. Nam semper fuit hoc genus impiorum
hominum impacientissimum verbi dei, caelumque replevit martyribus non
alia causa, quam quod se obsequium deo praestare arbitrarentur et pro
pietate certare sibi visi sunt, veros pios impietatis pertinacissime
accusantes.

Scito tamen et non dubites, hos tangi, qui solis caerimoniis, ritibus
aliisque pompis pietatis lucent, vestibus, cibis, locis ac temporibus,
aut ad summum operibus et orationibus pietatem metientes, praesertim
illi, qui 

[Seite 31]

pro suis observanciis, privilegiis, dignitatibus, potestatibus,
iuribus1� in implacabiles dicordias sese dividunt, et quodvis facere
ac pati prompti sunt, quam mutua charitate invicem cedere et humiliari.
Hos esse impios istos, hoc argumento deprehendas, quod securi
fidentesque sunt in vita sua, nec est timor dei ante oculos eorum. Nam
hic esto tibi Canon perpetuus et infallibilis, atque (quod aiunt) Lydio
lapide certior, quod proprium est impiorum,2� deum non timere, secure
de misericordia eius (sicuti putant) omnia praesumere; Piorum autem, cum
Iob omnia opera sua vereri, in nulla iusticia sua confidere et
sanctitatem suam pro stercore ducere, ideo non posse pro ea certare, se
iustificare aut vindicare, sed dignos esse se omnium odio et vindicta.
Itaque dixi fidei oculis et auribus opus est, ut haec verba spiritus
audias et eorum rem videas: Homo enim non potest ea intelligere.

� quae omnia tegunt nomine pietatis, velo consilii sui, specie
dogmatum suorum. Si enim in humilitate fierent, bona certe essent.

[1, 1.] Et in via peccatorum non stetit.

� peccata autem sunt, quia de impietate [Sir. 34, 4.] cordis
procedunt. A mendace, inquit Sapiens, quid verum dicetur? et ab impio
quid pium fiet?

�

[Seite 32]

[1, 1.] Et in Cathedra pestilentiae non sedit.

[5. Mos. 32, 33.] Id enim deserto Christo faciunt iudaei, sub quorum
labiis venenum aspidum insanabile1�, et fel draconum vinum eorum.
Necesse est enim, ut contra Christum doceant, qui non Christum docent.
Hos sequuntur haeretici alio nomine quidem et persona, sed eadem
impietate pestilentes. Et ad nostra veniendo, Cathedram pestilentiae
possident, qui opinionibus philosophorum, traditionibus hominum,
consiliis capitum suorum replent Ecclesiam Christi opprimuntque miseras
animas, omisso interim verbo dei, quo solo pascitur, vivit, servatur
anima. Quo fit, ut homines aliam iusticiam ignorent quam quae operibus
paratur, haec autem est impietas et peccatum coram deo. Impossibile est
enim, ut sine periculo opera legum doceas quarumcunque, nisi meliore
parte doctrinae et maiore studio prius fidem docueris in Christum.
Paulus undecim capitulis ad Romanos fidem fundat et quinque capitulis
deinde mores superedificat. Ad Galathas quinque fidem, uno et sexto
mores docet. Sic et in aliis quoque epistolis facit, Christus in
Euangelio non nisi fidem quaerit.

[1, 2.] Sed in lege domini voluntas eius et in lege eius meditabitur die
ac nocte.

Grammatica Theologica.

� qui peccatum mortale 

[Seite 33]

arbitrentur, si sine stola, sine manipulo aut alia observatione
omissa1� sacrificent. Quodsi in Canone missae lapsi sint2� vel
inviti, summum piaculum est. Sed pudet me recensere et alia sacerdotum
et religiosorum ridicula conscientiarum terriculamenta,3� cum interim,
si libidine, ira, invidia, avaricia, superbia multorum annorum tempore
perierint ac deum contempserint, ne sentiant quidem.

‘Voluntatem’ primum hic neque pro potentia neque pro stertente illo
habitu, quem recentiores Theologi ex Aristotele invexerunt ad
subvertendam intelligentiam scripturae. Item neque pro actu, quem ex ea
potentia et habitu elici dicunt.4� Non habet universa natura humana
hanc voluntatem, sed de coelo veniat necesse est. Cum enim humana natura
sit intenta et prona [1. Mos. 8, 21.] ad malum, ut divina dicit
autoritas Gene. viij., Lex vero domini sit bona, sancta, iusta,
Sequitur, quod voluntas hominum sit adversaria legi, odiat legem, fugiat
legem. Quodsi quandoque timore poenae aut concupiscentia promissi
simulet se diligere legem, manet tamen intus semper odium legis, nec
potest eam gratuito diligere, non enim diligit, quia bona est lex, sed
quia sibi comoda.

� ac voluptas quaedam in lege, quae non quaerit, quid lex promittat
nec quid minetur, sed solum id, quod lex sancta, iusta, bona est. Est
ergo non modo amor legis, sed etiam amans delectatio in lege, quam
nullis prosperitatibus nullisque adversitatibus possit mundus et
princeps eius tollere ac vincere, sed per inopiam, infamiam, crucem,
mortem, infernum victrix perrumpit, in adversitatibus enim maxime
eminet.

� Ex quibus omnibus liquet, quod hic psalmus, nisi de solo Christo
intelligatur, speculum et meta est, ad quam nitendum sit beato viro, cum
nullus sit in hac vita, cui non aliquid huius voluntatis desit propter
legem et voluntatem membrorum contrariam illi, 

[Seite 34]

[Röm. 7, 23.] ut Apostolus Ro. vij. queritur, quae iuxta theologiam
crucifigenda est, iuxta philosophiam vero pro virtute habenda.1�

�, benedicendum, benefaciendum. Quid ergo? nempe ‘Non occidas’
erit id, quod non sis amarus et iracundus, sed dulcis ac humanus proximo
tuo. Tum vide, quot loca scripturae de charitate, mititate, suavitate,
benevolentia, bonitate, benignitate doceant, quae si adduxeris, nonne
pulchre garriisti et meditatus es in lege domini tui?

‘Die et nocte’ sive ad literam accipias, sive tropo quodam pro
assidue aut allegorice pro tempore adversitatis et prosperitatis, nihil
refert. Nam et dormiens iustus legem domini amat et cogitat.

� prorsus 

[Seite 35]

� mersi. Sunt enim multi garruli, de lege domini multa loquentes,
multa simulantes, multa quoque cogitantes, sed nondum amantes.2� Non
dicit: Beatus vir, cuius lingua in lege domini, non cuius manus, non
cuius mens aut speculatio, quibus inflantur et palpant seipsos, quasi
iam sancti et salvi sint.

� In quo iterum vide contrariam piorum et impiorum conversationem.
Impii suam iusticiam incipiunt ab extra et tendunt ad intra. Primum opus
simulant, deinde et verbum, postea et cogitationem exercent. Et hoc
eorum summum fastigium, tum mox aliorum Magistri, quicquid cogitant,
dicunt, faciunt, sanctum ac divinum esse volunt, cum ad hanc secretam
voluntatem nunquam pervenerint. Pii incipiunt ab intra, a sancta hac
voluntate, tum sequitur meditatio, tandem et opus extra, post haec
doctrina aliorum,4� ut videbimus.

‘Et in lege eius meditabitur die ac nocte’. Non est sine damnatione
meditatio, nisi prior sit voluntas, amor ipse per se docebit
meditari.5� Verum haec voluntas desperatis nobis de viribus nostris
per humilem in Christo fidem de coelo (ut dixi) petenda est. Hoc bene
nota: Mos est et natura omnibus amantibus de suis amoribus libenter
garrire, cantare, fingere, componere, ludere, item libenter eadem
audire.7� Ideoque et huic amatori Beato 

[Seite 36]

�

At qui siliquas porcorum versant, qui de rebus naturalibus, de
opinionibus hominum, de praebendis, de dignitatibus, de potestate ac
privilegiis ecclesiarum et infinitis hiis nugis garriunt die ac nocte,
putas beati sunt viri?2� immo longe miseriores, quam qui de puellarum
amoribus aut poetarum fabulis garriunt. Hii enim sciunt se stulte agere
et aliquando3� poenitere possunt, illi vero prudenter et sancte sese
agere putantes impietati suae immoriuntur. Et tandem iura sua summam
sibi iniuriam et iniquitatem cumulasse,4� frustra poenitebunt. Non
enim in lege domini meditantur.

[1, 3.] Et erit tanquam lignum, quod plantatum est secus decursus
aquarum, quod fructum suum dabit in tempore suo.

Dixi, Beatitudinem huius viri5� esse absconditam in spiritu, in deo,
ita ut nisi fide aut experientia cognosci non possit. Hoc esse verum
liquide scies, si voluntatem eius aestimes, in qua sola sua beatitudo
est, non in diviciis, non in honoribus, non in iusticiis ac virtutibus
suis, non denique in ullo bono, quod (excepta hac voluntate legis) intus
et extra hominem nominari possit, quin potius in contrariis, in
paupertate, in contemptu, in stulticia et omnibus malis, quae intra et
extra hominem nominari possunt; ita ut quem hic propheta beatum
praedicat, hunc mundus omnium suffragiis solum omnium miserrimum
iudicat, sicut in Christo, horum beatorum capite [Jes. 53, 3.] et
exemplari, vidit Isaias dicens eum novissimum virorum. Non enim potest
mundus et princeps eius eum hominem tolerare, qui hac voluntate beatus
esse volet suasque beatitudines despiciat. Ideo raritatem eorum
contemplatus6� incepit: ‘O beatus vir qui’ &c.

Nunc descripto beata viro sua propria diffinitione declarat eundem non
minus pulchra similitudine. Diffinitio certe absoluta fuit, ab omni malo
eum asserens liberum, omni bono plenum (quod etiam vulgus beatitudinem
vocat, sed in re praesenti, ille autem in fide). Ita et similitudo ab
eodem malo 

[Seite 37]

liberum et bono plenum probat,1� quia enim beatus iste, in fide
absconditus, demonstrari ad oculum nullo exemplo potuit,2� sicut decet
diffinitores facere, similitudine visibilis rei depingit, Et quia
figurate iustum discribit, non est in vocabulis immorandum.3�

Ego credo arborem palmae hic periphrasticos describi. Nam et alius [Ps.
92, 13.] psalmus dicit ‘Iustus sicut palma florebit, sicut cedrus
libani multiplicabitur’, ut quod ibi brevius, hic copiosius sit
explicatum. Palma enim rivos aquarum amat et (ut Plinins ait) toto anno
bibere, perpetuo viret et dulcissimos fructus parit. Forte ex palmis,
quae apud Hiericho ad Iordanem celebres sunt, hanc similitudinem
assumpsit, nam inde Hiericho urbs palmarum quoque dici putatur. Multis
enim et aliis locis scripturae Iordanis in mysteria servit, [Hohel. 4,
15.] unde illud est, ‘puteus aquarum viventium, quae fluunt impetu de
libano’. 4�

�

‘Plantatum est’, inquit, in quo distinguit hanc palmam ab iis, quae
sponte nascuntur, ut quae cura et cultu alieno non sua natura talis sit,
scilicet ex ea, quae sponte et natura crevit, excisa et arte sicut
surculus alio plantata.6� Hoc est, quod dixi, Voluntatem in lege
domini nulli a natura inesse, sed agricolante et plantante patre celesti
et nos ex Adam in Christum transferente’, nobis e coelo conferri.7�

‘Decursus aquarum’ rivos certe graciae divinae intelligit. Palma
enim 

[Seite 38]

� Non crescit in pinguedine terrae4� haec arbor nec beatus in luxu
mundi.

Alii scrutati sunt, Cur ‘lignum’ maluerit quam ‘arbor’ dicere,
item ‘dabit [1. Mos. 2, 9.] fructum’ potius quam ‘feret
fructum’. In Genesi legimus deum creasse lignum, non arborem, et hinc
tropum servat scriptura, lignum pro arbore.5� Et dare fructum indicat
hunc beatum virum charitate (quam in omni lege domini videmus praecipi)
servire non sibi, sed proximis. Non est enim arbor ulla, quae sibi
fructificet, sed dat fructus suos alteri, immo nulla creatura sibi vivit
aut servit praeter hominem et diabolum. Sol non sibi lucet, aqua non
sibi fluit &c. Ita omnis creatura servat legem charitatis, et tota
substantia sua est in lege domini, sed et humani corporis membra non
sibiipsis serviunt. Solus affectus animi impius est. Hic enim non solum
sua nemini dat, nemini servit, nemini benevult, sed omnium omnia sibi
rapit, in omnibus, in deo ipso quaerens, quae sua sunt, ut recte dicere
possis, hanc esse arborem spinam aut rhamum sponte natam, nullius cultu
fotam neque rivis aquarum gaudentem, nihil preter spinas afferentem,6�
quibus omnium, quae circumstant, arborum fructus, ipsas quoque pungat,
laceret, suffocet, tum omnium, quae pretereunt, vestes, vellera, cutem,
carnem et omnia rapiat, vellicet, vulneret. Expressit itaque Propheta
beneficium bonarum arborum, quod cum nulli noceant, omnibus prosint7�
suos fructus volenter dantes.

‘In tempore suo’. O Aureum et amabile verbum, quo asseritur libertas
Iusticiae Christianae. Impiis stati sunt dies, stata tempora, certa
opera, certa loca, quibus sic inherent,8� ut, si proximus fame esset
moriturus, non ab illis divelli possint. At beatus hic vir liber in omne
tempus, in omne opus, in omnem locum, in omnem personam. Utcunque sese
obtulerit casus,9� tibi serviet: quodcunque invenerit manus eius,10�
hoc faciet. Non est Iudaeus neque gentilis neque graecus neque
barbarus,11� nullius prorsus personae, 

[Seite 39]

[Nachträge und Berichtigungen.] 

� aliis detrahentes ac nocentes. Quae studia si verterent ad bona,
nullo meliore compendio pii fierent.4� Non sane haec dico, quod
cerimonias ecclesiarum et monasteriorum reprobem, immo haec fuit prima
religiosorum institutio, ut qui monasterium ingressus esset, maiori
subiectus disceret nihil proprie operari, sed promptus omnibus in
omnibus servire. Erantque Monasteria vere quaedam Gymnasia Christianae
libertatis exercendae et perficiendae, sicut adhuc sunt, sicubi priscam
servant institutionem, hic inquam erat finis et modus cerimoniarum. Nam
quid sunt ipsa quoque charitatis et misericordiae opera, quam liberae
quaedam cerimoniae, cum et ipsa sint externa et corporalia? Et veteris
legis cerimoniae itidem erant utilissimae exercitationes verae et
liberae pietatis. At ubi coeperunt perversitatis studio in libertatis
iniuriam usurpari et earum praetextu vera pietas extingui, iamque pro
libertate servitus tyrannisaret, opus erat, ut universae tollerentur,
sicut et nunc quoque pastorum piae sollicitudinis esset, tumultus
cerimoniales abrogare, ubi non nisi in laqueos animarum et in
offendicula liberae pietatis grassantur.5�

[Seite 40]

[1, 3.] Et folium eius non defluet.

Perstat in figura pulcherrima. ‘Folium’ omnino verbum et doctrinam
significat, diximus autem palmam perpetuo foliis virere. Contra de
impiis [Jes. 1, 30.] dicit Isa. i. ‘Quando fueritis velut quercus
defluentibus foliis’. Confer iam singula cum singulis. Impii ambulant
in consiliis suis, Pius amore legis fixus plantatus est ad rivos
aquarum, illi stant in via peccatorum, hic meditatus in lege domini dat
fructum in tempore suo, illi in cathedra illusorum sedent, huius folium
nunquam deficiet.

� ut [1. Cor. 4, 20., Apgesch. 1, 1.] sciat regnum dei non esse in
sermone, sed in virtute, i. Corin. iij. Et ‘cepit [Luc. 24, 19.]
Ihesus facere et docere’. Et idem ‘erat vir potens in opere et
sermone’2�. Ita fructum vitae prius praestet, qui verbum doctrinae
profitetur, si non velit folium suum defluere. Sicut enim arbor
contemnitur, quae foliis luxuriat [Matth. 21, 19ff] sine fructu, sed et
Christus ficum maledicit, quae fructum non ferebat, ita [1. Cor. 9, 27.]
docente D. Gregorio, cuius vita despicitur et doctrina contemnitur,
aliis enim [Matth. 7, 23.] praedicant et ipsi reprobi efficiuntur,
quibus Matt. vij. praedicit audituros eos esse in iudicio: ‘Discedite
a me omnes operarii iniquitatis,’ etiam si in nomine eius
prophetarint, et per verbum Christi virtutes multas in caeteris
foecerint.

Quaerat quispiam, Tam multi fuerunt sancti et martyres, quorum tamen nec
fructus nec folia relicta sunt, sed omnia cum eis interciderunt, Nec
omnium Apostolorum verba habemus: quomodo haec laus beati viri erit
generalis?

[Matth. 10, 20.] Respondeo: Verbum eorum non fuit verbum eorum, ‘non
enim vos estis, qui loquimini, sed spiritus patris vestri, qui loquitur
in vobis’. Omnes sancti [1. Cor. 10, 4.] eodem verbo docti sunt, idem
verbum docuerunt. Sicut i. Corin. x. ‘Omnes [1. Petr. 1, 25.] eandem
escam manducaverunt et eundem potum biberunt’. ‘Verbum autem domini
manet inaeternum’, in saeculum saeculi veritas eius. Potest itaque
videri Beatus hic vir et lignum fructiferum totam Ecclesiam significare
aut eos, qui docentium officio praesunt, verum non obstat et de
quocunque iusto eum intelligi, habet et ipse idem folium, si non alios,
certe seipsum docet, in corde meditatus in lege domini, quod verbum et
in ipso manet inaeternum, sicut et in tota Ecclesia. Denique cum omnes
fideles sint unum corpus, 

[Seite 41]

etiamsi folium hoc solius sit membri, quod praedicat, per communionem
tamen omnia sunt omnium, verbum enim meum est, quod lingua mea
praedicat, etsi ego sum auris, non lingua. Ita et de reliquis membris et
toto corpore sentias.1�

[1, 3.] Et omnia, quae faciet, prosperabuntur.

Si de ligno seu palma haec dicit, illud tangit, quod sola palma dicitur
adversus pondus sursum niti, ut in trabibus palmaceis visum esse dicunt.

‘Facere’ hoc loco (nisi sum nimio audax) non significat opera bona
iusti viri (Nam haec satis sunt nomine fructus commendata), sed facturas
seu plasmata potius, quomodo opera artium facimus, Siquidem et
philosophi agere prudentiae, facere arti tribuunt, et eandem
differentiam in hebraea lingua cernere liceat (mea temeritate). Nam
verbum ‘asa’ pro facere et ‘paal’ pro [Ps. 28, 5.] agere ferme
accipi video. Sicut ps. xxvij. ‘Quoniam non intellexerunt opera domini
et opera manuum eius’, ut sit opus manuum dei ipsum plasma, sicut
[Jes. 19, 25., 1. Mos. 1, 7.] dicit ‘Opus manuum mearum Israel’. Et
Gene. i. ‘Fecitque deus’ &c. Et [Ps. 95, 5.] ps. xciiij. ‘Ipsius
est mare, et ipse fecit illud’. Opera autem dei sunt ea, quae per
creaturas facit, maxime autem verbum et gratia, quibus agit et agere nos
facit.

Esto itaque facere, instituere, ordinare, diversis ministeriis
ecclesiasticis distribuere, et ut Apostoli Petrus et Paulus docuere,
multiformis gratiae dei ministratores facere, Ecclesias fundare,
multiplicare, ut sic ipsi fideles sint plasmata, opera, facta eorum. Sic
enim Galatas parturit et Corinthios genuit [1. Cor. 9, 1.] Apostolus,
‘Opus meum’, inquit, ‘vos estis in domino’. Intelligis ergo
spiritualem esse hanc facturam beati viri, non palatia, non imperia, non
pompas. Haec enim et gentes faciunt ac pariunt, sed multos bonos ac
beatos sibique similes reddere, hoc demum est facere huius Beati viri.

Prosperitas quoque cave, ne carnalis a te intelligatur. In abscondito
haec est et penitus in spiritu, adeo, ut nisi fide eam teneas, potius
summam adversitatem iudices. Nam diabolus sicut folium et verbum dei
extreme odit, Ita et eos, qui ipsum docent et audiunt, totius mundi
adiutus viribus persequitur. Miraculorum ergo omnium miraculum audis,
quando prosperari audis omnia, quae facit vir beatus. Quid enim
mirabilius, quam quod fideles, dum occiduntur crescunt, dum minuuntur
multiplicantur, dum subiiciuntur superant, dum expelluntur intrant,
vincunt cum vincuntur? Sic enim mundus est victus et princeps eius. Sic
mirificavit dominus sanctum suum, ut hoc sit summae prosperitatis, quod
summae est infelicitatis. Haec est [Spr. 1, 32.] prosperitas sapientium
et conversio virorum. At nunc illud prover. i. videmus impleri,
‘aversio parvulorum interficiet eos et prosperitas stultorum perdet 

[Seite 42]

[Nachträge und Berichtigungen.] 

illos’. Nunc enim quia rebus Ecclesiae personas et nomina fecimus et
spiritum in carnem traximus, ideo bonus status ecclesiae nunc vocatur
opulentia, tyrannis, impunitas, pax carnis et pompa plusquam mundana.
Vidit enim diabolus et intellexit tandem prosperitatem hanc spiritualem,
ideo cohibuit se et alia via nos aggressus horrenda infelicitate nostra
triumphat. Et qui bello vincebatur, pace nunc regnat, mira certe
utrinque dei ordinatione. Scite ergo et verissime S. Hilarius dixit,
ecclesiae esse naturam, ut adversitatibus crescat, utique
prosperitatibus decrescat. At haec sapientia crucis et nova rerum
significatio non modo incognita est, sed longe omnium quoque
horrendissima, ipsis etiam Ecclesiae optimatibus. Nec mirum, postquam
desertis sacris literis infoelices hominum constitutiones et
ratiocinaria pecuniarum coeperunt legere.1�

[1, 4.] Non sic impii, non sic.

� ea, quae bona sunt, tota securitate sibi arrogare4� et mala ad
alios referre, 5� Piorum est mala sibi intentata credere et bona ad
alios pertinere, nec nisi cum multa indignitate ad illa suspirare, ut
non per meritum, sed nudam spem misericordiae dei eadem
consequantur.6�

Igitur impiis nihil prosperum: folium arescens nec plantati ad rivos
aquarum. Item in spiritu loquentem audi in spiritu. Impios enim florere
et bene habere, omnis scriptura clamat et idem in multis psalmis
videbimus, ita ut de ipsis solis possis dicere: folium eorum viret,
omnia quae faciunt, prosperantur; fide ergo opus est.7�

[Seite 43]

[Nachträge und Berichtigungen.] 

[1, 4.] Sed tanquam pulvis, quem proiicit ventus a facie terrae.

Additum est ‘a facie terrae’, sed sine periculo intelligentiae. Sic
nec illud refert, quod heb. ‘cammotz’ sicut palea, pulvis acris seu
quisquiliae aristarum dicitur. Idem est enim, sive pulvis sive acus,
favilla, palea dicatur. [Luc. 3, 17.] Ii enim sunt,1� de quibus Luce
iij. ‘Cuius ventilabrum in manu eius, et purgabit aream suam et
congregabit triticum in horreum suum, paleas vero comburet igne
inextinguibili’. Hoc purgamentum, has paleas, hos pulveres hoc loco
significari non dubites, quanquam vere et proprie acus et comminuta
[Hiob 21, 18.] palea significetur.2� Sic Iob xxi. eadem sententia:
‘erunt sicut paleae ante faciem venti, et sicut favilla, quam turbo
dispergit’.

Observa, non simpliciter paleas appellat,3� sed eas, quas proiicit
ventus, non eas, quae tranquillae iacent, sed dispersas, vagas,
inquietas paleas vult significare, Et de Iudaeis primo intelligendus
est. Hii tripliciter propeluntur. Primo corporaliter a turbinibus, idest
voluntatibus et indignatione hominum, inter quos habitant,4� ut ad
oculum cernimus, nullas esse eis certas sedes omni momento expositis
vento huiusmodi propellenti. Secundo quod vento doctrinae variae
circumfertur mens eorum per pestilentes doctores, dum non sunt plantati
in Christi fide, mente autem incertis doctrinis dispulsa, iam nec
conscientia certa et quieta esse potest. Tercio in novissimo die
turbinibus aeternis intolerabilis irae dei pellentur dispergenturque
nunquam requiem habituri ne ad momentum quidem. Hos proxime sequuntur
haeretici, praesertim postremis duobus turbinibus.

� Habent autem et caeteri impii suos turbines et procellas cupiditatum
voluptatumque in divitiis6�, honoribus, favoribus et aliis fluctibus
huius mundi, quibus infelicissime concutiuntur, quia unicam petram,
solidum cordis nostri firmamentum, contemnunt.

[Seite 44]

[1, 5.] Ideo non resurgent impii in iudicio, neque peccatores in
concilio iustorum.

Sat dictum, qui sint impii et peccatores, modo tu ne sine tremore hos
dei tui sermones audias, quasi pius et sanctus sis. Timor ipse pietas
est, immo sapientiae et pietatis caput et principium.

‘Surgent’ hebreus habet, non ‘resurgent,’ neque de resurrectione
mortuorum loquitur. Non enim dixit: Non resurgent homines in iudicio,
sed impii. Alia est resurrectio hominum, alia impiorum. Proinde recte in
symbolo Carnis magis quam hominum resurrectio dicitur. Et Apostolus
mortuorum seu hominum resurrectionem vocat, evidenter duas
resurrectiones hominis astruens, Carnis et spiritus. ‘Surgere’ autem
hic significat, quod impii non [Ps. 5, 6.] stabunt coram deo iuxta illud
ps. v. ‘Neque habitabit iuxta te malignus, [Ps. 24, 3.] neque
permanebunt iniusti ante oculos tuos’. Et ps. xxiij. ‘Quis ascendet
in montem domini, aut quis stabit in loco sancto eius?’ Sic de Christo
quoque [Ps. 76, 10., Ps. 12, 6.] dicit: ‘Dum exurgeret in iudicium
deus’. Et ps. xi. ‘Nunc exurgam, dicit dominus’. Idem ergo est
‘Non surgent’, quod non stabunt, non servient, non ministrabunt deo,
sicut quam maxime presumunt.

‘Iudicium’ hic officium significat tropo scripturae. Sic totus liber
iudicum [Ps. 122, 5.] a iudicibus seu rectoribus vocatur. Ps. cxxij.
‘Quia illic sederunt sedes in iudicio, [Ps. 110, 6.] sedes super domum
David’. Ita de Christo ps. cix. ‘Iudicabit in nationibus’, id [Ps.
72, 4.] est, erit iudex gentium. Et ps.lxxi. ‘Iudicabit pauperes
populi,’ idest, reget eos. [Ps. 96, 13.] Et ps. xcv. ‘Iudicabit
orbem terrae in equitate, et populos in veritate sua’.1�

Est itaque sensus: Impii nunquam eo ascendent, ut sint iudices et
rectores fidelium, sed neque in concilio, idest congregatione eorum, hoc
est, nec de primatibusnec infimatibus iustorum erunt. Apertius ergo
erat: Ideo non surgent impiiin iudicium neque peccatores in concilium
iustorum, prorsus non censebuntur inter servos dei.

Sed quid?2� Nunquid impios rectores et malos homines deturbabimus et e
medio nostro eiiciemus? Aut non est concilium fidelium, ubi praesunt
impii, et intersunt peccatores? Absit.

Dixi in spiritu loqui prophetam, ideo in spiritu audiendum. Sicut [1.
Joh. 2, 19.] enim Iudas erat Apostolus et non erat apostolus et, ut
Ioannes dicit: ‘Exierunt ex nobis, sed non erant ex nobis’, Ita
impii,3� dum praesunt, ad [Sach. 11, 17.] hominem visibiliter
praesunt, revera non praesunt. Nam et Zacharias ‘O pastor’, inquit,
‘et Idolum derelinquens gregem’, simul pastorem appellans, quo
nomine apud homines honorabatur, simul Idolum, quo revera apud deum
damnabatur.4� Ita et Christus, ut intelligeremus praesidentiam non
esse rem 

[Seite 45]

ipsam fidelis, multos impios in hac vita remunerat tam vili mercede.1�
Tolerandi itaque sunt utrique sicut palea intra triticum usque ad
ventilationis diem.

� Revera et in spiritu nunquam praesunt, nunquam intersunt impii
fidelibus, licet tanta specie vitae fulgeant, ut nulli magis praeesse et
interesse fidelibus putentur.3� Hanc enim larvam et hypocrisim, qua se
inflant et praesumunt4� secumque alios fallunt, persequitur hic
psalmus. Denique hunc esse huius versus sensum, sequens versus declarat.

[1, 6.] Quoniam novit dominus viam iustorum, et iter impiorum peribit.

�

Tam speciosa (inquit) est via impiorum, ut apud homines videantur
surgere in iudicium et concilium. Sed ille, qui non fallitur, novit vias
eorum et scit eos impios esse, et coram eo non sunt in ullo Ecclesiae
suae numero. Novit solos iustos, impios non novit, idest non approbat.
Proinde quod illi minime omnium credunt, via eorum peribit, peribit
inquam, quae tanto successu crescit, ut aeterna videatur futura.6�
Vide, quam nos a specie prospera absterreat et varias tentationes et
adversitates nobis commendet. Nam hanc viam iustorum homines omnino
reprobant putantes, et deum ignorare eam. Quia sapientia Crucis haec
est, ideo solus deus novit viam iustorum, adeo abscondita est etiam
ipsis iustis, dextera enim eorum ducit eos mirabiliter, ut sit via non
sensus, non rationis, sed solius fidei in caligine et invisibilia
videntis.

[Seite 46]

Quando ergo impiis pastoribus obedimus, non impiis, sed hominibus
obedimus, non enim impietatem eorum audimus aut sequimur, sed humanam
presidentiam toleramus. Rursum qui eos eiiciunt et deturbant, ut in
Boemia factum videmus, Nunquid impios deturbant? Non, sed homines
deturbant, Nam etiam deturbati impii, impii manent. Tunc autem impius
deturbatur, quando de impietate ad pietatem ducitur, quod non fit furore
externe violento, Sed charitate interne orante forisque monente, si deus
cooperatus fuerit.

Cui haec intelligentia non placet, maneat in illa, quod impios primum
Iudaeos appellat. Nam hos et multis aliis locis expellendos ab Ecclesia
praedixit, Sed et haeretici, et quicunque palam suam profitentur
impietatem, tum ipsi seipsos ab ecclesia alienant, tum ecclesia quoque
eos alienat et excommunicat, quantumlibet se solos Ecclesiam esse et
populum dei iactitent.1�

� et detestari ac deprecari consilium impietatis, non solum pro te,
sed pro tota prorsus Ecclesia, sic viam peccatorum, sic doctrinam
pestilentiae. Nam hoc igne (charitatis affectu) comburendi sunt
haeretici et quicunque impie sapiunt ac docent. Quem ignem quia
contempsimus, tradidit nos deus in reprobum sensum, ut carnifices
fieremus et haereticos igne naturali combureremus, rursum combureremur
et ipsi.3� Ita dum sonas ‘Sed in lege domini voluntas eius’, Non
hic stertas ac tibi secure plaudas quasi iam sis legis dei amans,4�
sed quanto potes ardore affectus suspires ad eum, qui solus venit ignem
mittere in terram,5� nec quamdiu vivis, aliter de te sentias, quam de
eo, qui nondum amet legem dei et vehementer egeat voluntate ista legis.

Ita dum omnia prosperari audis iusto, optandum id tibi est et gemendum
pro omnibus, qui in adversitatibus quibuscunque sunt constituti,6� ita
ne folium defluat, ut purum dei verbum reiectis hominum fabulis et
somniis in Ecclesia Christi floreat. Quodsi qua talia fieri videris,
gratulandum, gaudendum est et graciae agendae benignitati divinae.7�
Nec te ad impossibilia cogi existimes, fac periculum et gaudebis ac
gratus eris: Scio, Primum 

[Seite 47]

uno psalmo, immo uno versiculo psalmi exercere, sat profecisti, si unum
versiculum per diem vel etiam hebdomadam didiceris affectibus vivum et
spirantem facere. Facto hoc initio omnia sequentur et veniet tibi
thesaurus cumulatissimus intelligentiarum et affectionum, tantum vide,
ne tedio ac desperatione absterrearis inchoare. Nam hoc vere est
psallere, seu ut scriptura [1. Sam. 16, 23.] de David dicitur, percutere
manu citharam. Leves enim articuli illi cytharedorum, qui per fidiculas
currunt et eas vellicant, ipsi affectus sunt in verbis psalmorum
cursitantes et eadem moventes, sine quibus ut Cordulae non sonant, ita
nec psalmus psallitur, quia non tangitur.

�

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS SECVNDVS.

1519

[Seite 47] 

[2, 1. 2.] Qvare fremuerunt gentes, et populi meditati sunt inania.
Astiterunt reges terrae, et principes convenerunt in unum adversus
dominum et adversus Christum eius.

Hunc psalmum esse a David factum et de Christo loqui, cogit autoritas
[Apg. 4, 24 ff.] primitivae Ecclesiae, de qua Lucas Act iiij. scribit:
‘Unanimiter levaverunt vocem suam ad deum et dixerunt, Domine, qui
fecisti coelum et terram, mare et omnia, quae in eis sunt, qui spiritu
sancto per os David patris nostri, pueri tui, dixisti: Quare fremuerunt
gentes, et populi meditati sunt inania. Astiterunt reges terrae, et
principes convenerunt in unum adversus 

[Seite 48]

Christum eius. Convenerunt enim vere in civitate ista adversus sanctum
puerum tuum Ihesum, quem unxisti, Herodes et Pontius Pilatus cum
gentibus et populis Israel, facere, quae manus tua et consilium tuum
decreverunt fieri’ &c.

Firmandus itaque est animus hoc sensu nec alio doctrinae vento
agitandus, de coelo enim confirmatus est iste intellectus, cum motus est
locus [Apg. 4, 31.] finita hac eorum oratione, ut scribit idem Lucas.
Perspicuum est ergo, per reges terrae intelligi Herodem et Pilatum,
etiamsi Pilatus non erat rex, hii duo enim simul cooperati sunt, ut
implerent, quod consilium dei decreverat, sicut hic dicunt (idest
Christum perderent). Non enim alii hoc fecerunt reges, nec de alia re
loquitur, quam quae sub Pilato contra Christum gesta est. Reliquum est,
ut hunc nihili nodum dissolvamus: Aut Pilatum regem appellatum cum
Herode aut tropo scripturae usitatissimo nomine partis totum appellatum.
Sicut Israel vocatur filius primogenitus, cum multi inter eos essent
Idolatrae, Rursum omnes arguuntur, ubi pauci meruerunt, ita unus rex
utrumque regem facit.

Iam per principes intelligi sacerdotum principes, per gentes milites
Romanos sub Pilato, qui Ihesum comprehenderunt, flagellaverunt,
crucifixerunt, per populos vulgus Iudaeorum seu Israel, ut ipsi dicunt,
satis clarum est.

Hoc loco gens et populus manifeste discernuntur, sed non ausim dicere,
nec credo constantem esse per omnia hanc differentiam, quanquam
vocabulum gentium frequentissime usurpetur contra Israel seu Iudaeos,
ita ut Ecclesia gentium et Paulus Apostolus gentium iam celebri
autoritate et usu dicatur contra Iudaeorum Ecclesiam seu quae ex Iudaeis
venit.

Nota partitionis observantiam, ‘Gentes fremunt, populi meditantur
inania, reges assistunt, principes conveniunt in unum’. Gentes ut
irrationales bestiae fremunt, quid enim facerent, ignorabant. Populi
autem garriebant et sua consilia conferebant, locuti scilicet nequitiam
in excelsum et sermonibus odii [Ps. 109, 2 f., Marc. 12, 7.]
circumdederunt eum, ut ps. cviij. dicentes: ‘Venite, occidamus eum, et
nostra [Joh. 11, 49 f.] erit haereditas’. Et Caiphas Iohan. xi.
‘Concilio coacto dixit: Vos nescitis quicquam, nec cogitatis. Expedit
vobis, ut unus homo moriatur pro populo’. Iste ergo tractatus inanis,
quo querebant toties Christum perdere, et accusationis commenta coram
Pilato hic inanes meditationes vocat.

Reges autem statuerunt (sic enim ex hebraeo ‘astiterunt’
intelligendum est), idest definierunt, pronunciaverunt, stabiliverunt
fremitum et meditationes [Marc. 15, 15.] illorum, data sententia super
Christum. ‘Volens’, inquit, ‘satisfacere populo Pilatus dimisit
illis Barrabam, Ihesum vero tradidit, ut crucifigeretur’. Principes
convenerunt, consuluerunt, persuaserunt simul et firmati sunt, ut 

[Seite 49]

Ihesum perderent. Concitaverunt enim turbam, ut magis peterent Barrabam
&c.

Adverte verecundiam et modestiam oris prophetici, quam tenuiter ac [Luc.
23, 18 ff.] velut compatienter furorem illorum exprimit, cum enim
furiales illas voces ‘Tolle, Tolle, crucifige, crucifige eum’ et
alios clamores feroces iudaeorum, quibus Christum accusarunt, potuisset
dicere furias et impetus, meditationes tantum vocat. Meditatio autem, ut
supra diximus, garritus et fabulatio oris est. Est enim haec mala
meditatio. Nam sicut amans de amante libenter multa loquitur, ita osor
quoque de eo, quem odit, assidue et pessima loquitur et garrit. Similis
verecundia in verbo ‘fremuerunt’ ‘astiterunt’ ‘convenerunt’,
cum res ipsa fuerit longe atrocior, quam vis horum verborum indicet.

Quo docemur, oportere mala hominum non more detractorum exaggerare, sed
quantum potest fieri extenuare, ut ostendamus, nos non tam nostri gratia
indignari, quam illorum miseria dolere. Benignus est enim spiritus
sanctus, non gloriatur in malis alienis, sed sua bonitate miseretur
omnibus [1. Petr. 2, 23.] Nam sic S. Petrus et Christum memorat non
maledixisse nec comminatum fuisse, cum pateretur, nec vindictam optasse,
sed omnia tradidisse ei, qui iuste iudicat.

‘Inania’ dicit, quo verbo pene totius psalmi argumentum
comprehendit. Vult enim propheta ostendere, Christum a deo patre
institutum regem, multis et magnis gentium et iudaeorum regum et
principum resistentibus consiliis, studiis, furoribus non potuisse
impediri, sed adeo illos inaniter omnia consumpsisse, ut et seipsos
irriserint et eo ipso, quo restiterunt, magis promoverint regnum
Christi, quasi hoc psalmo exempli vice illud probare voluerit, [Ps. 1,
3.] quod psalmo primo dixit, ‘Omnia, quaecunque faciet,
prosperabuntur’, in [Ps. 45, 5.] quantum de Christo intelligitur. Nam
huc illud pertinet ps. xliiij. ‘Specie [Ps. 118, 25f.] tua et
pulchritudine tua intende, prospere procede et regna’. Et cxvij. ‘O
domine bene prosperare, benedictus, qui venit in nomine domini’.
Prosperitas enim Christi (ut dixi) non mundana neque carnalis, sed
spiritualis est. Quis est enim, qui, cum pateretur Christus, non
putasset eum unquam futurum hominem infimum ac vivum, nedum regem
omnium? Quis non meditationes populi tunc stabilitas et non inanes esse
crederet, quando et autore deo a se damnatum ad maledictum crucis
gloriarentur, ac inaeternum firmata arbitrarentur meditata sua? Adeo
semper opus est fide et spe in operibus dei, non tantum ferendis, sed et
intelligendis, quae contra omnem sensum, supra omnem captum implentur.

Et illud quoque fidei verbum est: ‘Adversus dominum et adversus
Christum eius’. Nam pro domino et pro Christo agere videbantur cum
omnibus aliis tum maxime sibiipsis. Sic et hodie et semper Impii pro
gloria dei contra gloriam dei horrendo periculo operantur, sic enim deus
administrat 

[Seite 50]

mundum et stultificat eius sapientiam, ut illi, qui pro gloria dei agere
iudicantur, vere in blasphemiam eius agant, et qui blasphemiae
criminantur, ii vere pro gloria dei certent. In absconditis, in fide, in
sancto via eius, atrium [Offenb. 11, 2.] non mensuratur, quia datum est
gentibus, ait Apo. xxi.

Prius dicit ‘adversus dominum’, deinde ‘adversus Christum eius’,
quia omne peccatum primo omnium offendit deum, ipse enim est non solum
iusticia, sed amor quoque iusticiae, et ex ipso accipiunt quicunque
diligunt iusticiam, neque enim peccatum esset, nisi deum offenderet.

Sed ideo quoque sic ordinat verba, ut pro nostra consolatione et
exhortatione discamus, nunquam nos pati iniuriam, quin prior et magis
offendatur deus quam nos, et tantam esse super nos dei patris curam, ut
ante sentiat indigniusque ferat nostram iniuriam quam nos ipsi, ut ab
affectu vindictae nobis temperemus, quin potius eorum misereamur, quos
videmus per nos in tantam maiestatem pro sua perditione irruere, cum non
modo non possint [Sach. 2, 8.] nocere, sed seipos potius horribiliter
perdant. Sic ait: ‘Qui tangit vos, tangit pupillam oculi mei’. Nam
et propheta velut ex animo condolens illorum temeritati primum
interrogative incipit, ut quid fremuerunt? quare seipsos irrident? cur
moliuntur stulti impossibilia? o utinam saperent et intelligerent!
Deinde exhortatus eos monet, ut solida pro inanibus operentur, hoc est,
ut erudiantur potius et intelligant ad serviendum Christo in timore.
Denique et ipsa verborum tenuitate inanitatem et frustraneos conatus
satis elevat. ‘Fremuerunt’, inquit, ‘meditati sunt’,
‘astiterunt’, ‘convenerunt’, quasi dicat, fremere potestis,
abolere non poteritis, meditabimini multa garrientes, nihil efficietis,
statuerunt reges, et non fiet, consulent principes, et irritum erit.
Quid igitur reliquum vobis, nisi inani conatu multa voluisse, ardua
tentasse, omnia exquisivisse et nullum illorum contigisse, sed omnia
longe in contrarium evasisse? Ita impiis fremitus et consilia et studia
adversus pios permittit deus excitari, sed haec omnia sunt velut fluctus
tumentes aquae, qui tumore suo velut obruturi littus irruunt, et
antequam ad littus pervenerint, in seipsis humiliantur et evanescunt,
aut inani loquacitate in littore colliduntur. Iustus enim ut littus
solidus in Christi fide has languidas minas et cito ruituros tumores
fidens contemnit. Scit enim, quod Moab superbus est valde, et nunquam
tanta eius virtus quanta presumptio, et maior indignatio [Jes. 16, 6.,
Jer. 48, 29.] quam potestas, sicut Isa. et Hiere. dicunt. Qua cruce
satis digne torquentur impii, quandoquidem insignis est tortura, velle
omnia nocere et nihil nocere posse, ut etiam gentes de invidia dixerint:
Invidia Siculi non invenere tyranni maius tormentum. Quod in re
Christianorum eo maioris est gratiae, quod non solum torquentur impii
nec solum non nocere possunt, Sed consulente deo sua tortura, sua inani
machina maxime omnium promovere 

[Seite 51]

coguntur, quod impedire nituntur, ut nec amici tantum possint Christiano
prodesse quantum inimici.

[2, 3.] Dirumpamus vincula corum, et proiiciamus a nobis iugum 

ipsorum.

Hunc versum connecti oportet verbis illis, ‘fremuerunt’, ‘meditati
sunt’, ‘astiterunt’ ut sit sensus: Hoc scilicet fremuerunt, hoc
garrierunt, hoc statuerunt, hoc concluserunt, ut dei et Christi iugo
colla subducerent, vincula [Luc. 19, 14.] eorum rumperent et dicerent
‘Nolumus hunc regnare super nos’, Lucae xvi. [Hiob 21, 14 f.] Aut
illud Iob xxi. ‘Qui dixerunt deo, recede a nobis, scientiam viarum
tuarum nolumus. Quis est omnipotens, ut serviamus ei? aut quid prodest
nobis, si oraverimus illum?’ Inducit enim propheta impios ita
loquentes. Aliis aliud videtur, ego interim hunc sensum sequor. Proinde
quod aliis scrupulum iniecit, quod plurali numero ‘eorum’ et
‘ipsorum’ dixit, ad dominum et ad Christum eius referri debet, qui
sine dubio duo sunt, deus et homo, mittens et missus, sicut si diceres,
reiecit populus tam Legatum quam principem, nec acceperunt consilia
eorum.

Significari autem vinculis et iugis praecepta divina per allegoriam vel
[Jer. 5, 4 f.] metaphoram, Hiere. v. probat. ‘Ego autem dixi, forsitan
pauperes sunt et stulti, ignorantes viam domini et iudicium dei sui. Ibo
igitur ad optimates et loquar eis. Ipsi enim cognoverunt viam domini et
iudicium dei sui. Et [Jer. 2, 20.] ecce magis hi simul confregerunt
iugum, ruperunt vincula’. Eiusdem ij. ‘A. saeculo confregisti iugum
meum, rupisti vincula mea’ quanquam hic locus depravatus est, cum in
hebraeo prima persona deus dicat, a saeculo confregi iugum tuum et rupi
vincula tua, ut sint vincula contraria vinculis, iugum iugo, via dei
viae hominum, iudicium dei iudicio hominum.

‘Vincula’ mandata Christi sunt, quibus in via eius ambulare docemur,
‘Iugum’ seu ‘funes’ iudicium, quo prohibemur operari mala, ut
sit illud iustificatio spiritus, hoc mortificatio carnis. Duo enim sunt,
quae praecipiuntur: Declinare a malo et facere bonum, quorum prius ad
crucifigendas carnis cupiditates, posterius ad bona opera facienda
pertinet. Nec refert, si haec quis permutet, ut vincula pro iudiciis et
iugum pro iusticiis accipiat, idem enim permanet sensus, quo habito
verbi contentio contemnenda est.

Est autem totus versus allegoricus, nam ‘rumpere’ pro contemnere et
irritum facere,‘vincula’ pro praeceptis, ‘proiicere’ pro non
obedire, negligere, non recipere, ‘iugum’ pro eruditione et
disciplina castigandae carnis accipitur. Non autem allegoricum dico more
recentiorum, quasi alius sensus historialis sub eo sit quaerendus, quam
qui dictus est, sed quod verum et proprium sensum figurata locutione
expresserit.

[Seite 52]

[Nachträge und Berichtigungen.] 

[2. Sam. 22, 27., u. Ps. 18, 26.] Illud vide: perversis omnia perversa,
sicut dictum est ‘cum perverso perverteris’. Legem Christi, quae
libertatis et suavitatis est, vincula et iugum appellant, servitutem et
difficultatem arbitrati. Rursus suam legem, quae vera est servitus et
infirmitas, libertatem et facilitatem esse credunt. Adeo [Jere. 23, 38
f.] impiis omnia cedunt in malum. Sic Hiere. xxiij. ‘Quia dixistis
sermonem istum onus domini, et misi ad vos dicens: Nolite dicere onus
domini, propterea Ecce ego tollam vos et derelinquam et dabo vos in
opprobrium sempiternum’ &c. Necesse est enim, ut cui sua placent,
divina displiceant.

Iterum fidei oculis opus est, non enim propheta dicit haec, quod vellet
eos vere dominum et Christum intellexisse, quando dixerunt ‘dirumpamus
vincula eorum’, quum pro deo et pro lege eius sese agere crederent, si
Christum reiicerent, Sed propheta dominum et Christum appellat, quos ab
illis ignorantibus contemptos describit, et vide, anne ideo toto versu
voluerit allegoria uti, ut illos aliud simulasse, aliud fecisse
ostenderet, et quandam operis allegoriam in caecitate sua perfecisse,
dominum et Christum reiicientes, quando maxime pro eis facere
simularent.

Quid si et per Tapinosin pronomen ‘eorum’ posuerit propheta, ut
simul apud se referat et intelligat dominum et Christum eius, simul
eorum insignem arguat contemptum, quo Christum nec nomine dignantur,
nedum pro domino et Christo agnoscant?

Igitur hucusque conatum eorum descripsit, quo Christum noluerunt regem
constitui, quem dominus iam constituerat, in quo non tantum contra
Christum, sed multo magis contra ordinationem dei machinati sunt, sicut
figuratum est in David et Saule. Nam et ipse David divino praecepto rex
inunctus erat. At Saul et Deo in hac ordinatione et David pertinacissime
restitit nec absimiliter et ipse fremuit, multa meditatus, multum
stetit, multa consuluit contra eum, sed sicut inaniter omnia
praesumpsit, ita et Iudaei et gentes adversus Christum, ut sequitur.

[2, 4.] Qui habitat in coelis, irridebit eos, et dominus subsannabit
eos.

Tautologia ista seu repetitio eiusdem, quae frequens in scripturis est,
[1 Mo. 41, 32.] firmitatis indicium est, autore sancto patriarcha
Ioseph, Gene. xli. ubi visiones Pharaonis interpretatus dixit. ‘Quod
autem vidisti secundo ad eandem rem pertinens somnium, firmitatis
indicium est, eo quod sermo dei fiat et velocius impleatur’. Ergo et
hic ‘irridebit et subsannabit’ idem repetitur, ut non sit dubium,
certissima omnia fore.

Quod Benignus spiritus pro nostra paraclesi et consolatione facit, ne
scilicet in tentatione deficiamus, sed in certissimam spem nos erigamus,
quia veniens veniet et non tardabit. Quare etsi in humanis locutionibus
Tautologia viciosa et superflua videatur, in rebus tamen dei summe
necessaria 

[Seite 53]

[Nachträge und Berichtigungen.] 

[Spr 13, 12.] est, propterea quod spes (ut ait Sapiens), quae differtur,
affligit animam, vera, inquam, spes, quae in passionibus et cruce
laborat. Dura est enim omnis mora iis, qui in passionibus Christi
exercitantur. Ideo opus habent firmissima et securissima promissione
dei, qua sustententur.

Rursus sicut in promissionibus bonorum non potest satis inculcari
consolatio afflictis, ita in minis malorum non potest satis intentari
terror insensatis, duris et incredulis. Ideo et in hac parte opus est
Tautologia, ut in terrorem mittantur certissima et firmissima
comminatione. Nam sicut illis nimium adest timoris et minus spei ac
securitatis, ita his nimium adest [Ps. 14, 3.1)�] securitatis et spei,
nihil autem ferme timoris, sicut ps. xiij. ‘Non est timor dei ante
oculos eorum’. His opus est, ut timeant dominum, illis, ut sperent
[Ps. 147, 11.] in misericordia eius, et stet utrinque via media et
recta, quae describitur sic: ‘Beneplacitum est domino super timentes
eum et in eis, qui sperant super [Röm. 15, 4.] misericordia eius’.
Nobis ergo haec scripta sunt, ut per pacientiam et consolationem
scripturarum spem habeamus. Nam hoc, quod de Christo hic scribitur,
exemplum est omnium Christianorum. Quilibet enim syncere volens
Christianus esse, praesertim, si et verbum Christi doceat, suos patietur
Herodes, pilatos, principes, reges, gentes, populos, qui fremant in eum,
meditentur inania, erigant se adversus eum et conveniant in unum. Quodsi
ab hominibus haec non fiant, a demonibus, novissime a conscientia
propria saltem in morte fient. Tum opus est huius et similis
consolationis meminisse: ‘Habitator coeli irridebit eos, et dominus
subsannabit eos’ atque in hac spe fortiter consistere nullaque causa
vacillare.

Et quo firmior sit fiducia afflictorum, Emphaticos dicit ‘ridebit et
subsannabit’, quasi dicat, adeo certum est, eos inania moliri,
quantumlibet omnium sensui videantur solidissima, ut dominus non
dignetur velut serio ac in re magna [Ps. 37, 12f.] illis resistere, Sed
ut in re prorsus nihili rideat et subsannet, sicut et ps. xxxvi. in
eandem sententiam: ‘Observabit’, inquit, ‘peccator iustum et
stridebit super eum dentibus suis, dominus autem irridebit eum, quoniam
prospicit, quod venient dies eius’, Deinde adversarios nostros non
modo humiliandos, sed etiam ridendos esse. O quanta vis fidei in his
verbis requiritur! Quis enim patiente Christo et triumphantibus Iudaeis
deum ridere sensit? Ita et cum nos premimur, quando credimus rideri
adversarios nostros a deo, cum nobis tam deo quam hominibus irrisi et
subiecti videamur?

Irrisio autem haec divina est, ut dixi, quod Iudaeos et gentes
Christicidas irrisos fecit toti orbi terrarum resuscitans eum a mortuis
et ex desperato Christi regno in uno populo aeternum florere fecit
imperium eius super omnem creaturam, adeo in diversissimum eventum eorum
studia vertens, [Ps. 113, 4.] ut cantemus ‘Excelsus super omnes gentes
dominus, et super coelos gloria eius’, qui humiliatus est subter omnes
Iudaeos, et infra terram quoque 

[Seite 54]

fuit ignominia eius. Proinde sicut in versibus praecedentibus passio et
mors Christi prophetata est, ita in hoc versu Resurrectio eius, licet
obscurius, praedicta est.

Sed quid illa periphrasis: Qui habitat in coelis? Nempe quietum simul
iudicem et mire absconditum pro nostra spe erigenda depingit. Habitat
ille, qui pro nobis sollicitus est, securus et quietus, et si nos
turbamur, non [Ps. 55, 23.] turbatur ille, qui curam nostri habet. Nos
fluctuamus, sed ille sedet, ut non inaeternum det fluctuationem iusto.
Verum hoc totum adeo abscondite, ut, nisi in coelis sis, non cognoscas.
In terra, in aquis, in omnibus creaturis pateris, abnegata est tibi
ubique et in omnibus spes auxilii, donec fide et spe omnia transiliens
eum attingas, qui in coelis habitat, tunc enim et tu habitas in coelis,
sed fide et spe. Hic ergo ancora cordis nostri figenda est in omnibus
tribulationibus, qua ratione fiet, ut non modo facilia, sed et ridicula
sint mala mundi.

[2, 5.] Tunc loquetur ad eos in ira sua et in furore suo conturbabit 

eos.

Quod de Tautologia dictum est versu proximo, et hoc versu servetur.
Insensatis enim et dei contemptoribus nihil satis dici potest. Ridet
enim [Hiob 41, 18 ff.] hastam vibrantem Behemoth ille, Iob. xij. et
aestimat malleum sicut stipulam, reputat ferrum quasi paleas et aes
quasi lignum putridum. Non fugat eum vir sagittarius, in stipulam
vertuntur ei lapides fundae &c., quamvis hic Tautologia forte non esse
videatur.

Quando autem locutus est ad eos in ira sua? aut quae fuit ira sua?
Utique tunc, quando irrisit eos, quod intelligemus, si quid sit loqui
[Jerem. 18, 7.] deum in ira sua scierimus. Hiere. xviij. dicit:
‘Repente loquar adversus gentem et adversus regnum, ut eradicem et
destruam et disperdam illud’ &c. Ergo ‘loqui in ira’ est
eradicare, destruere, disperdere, hoc est, quod Iudaeis [Joh. 11, 48
ff.] contigit, qui dixerunt ‘Ne forte veniant Romani et tollant locum
nostrum et gentem. Melius est, ut unus moriatur, ne tota gens pereat’.
Has inanes [Spr. 10, 24.] meditationes irrisit dominus, dum id, quod
impius timuit (iuxta proverbia), venit ei, et per Romanos eradicavit,
destruxit et disperdidit eos. Ira itaque [Jes. 10, 5 f.] et furor dei
fuit impetus Romanorum, sicut Isa. x. dicit ‘Ve Assur, virga furoris
mei, et baculus ipse est. In manu eius indignatio mea. Ad gentem
fallacem (idest hypocritam et simulatricem) mittam eum, et contra
populum furoris mei mandabo illi’ &c. Quae verba meo iudicio omnino de
Romanorum exercitu dicta sunt. Quod enim dicit ‘Mandabo illi’, hoc
in isto versu [Ps. 33, 9.] dicit ‘Loquetur ad eos’, quia mandato et
verbo dei omnia fiunt. ‘Ipse dixit, et facta sunt’ &c.

Quare hoc verbum ‘loquetur’ absolute accipiendum est hoc modo:
‘Loquetur’ idest verbo suo statuet, mandabit, ordinabit, sed quod
sit contra 

[Seite 55]

[Nachträge und Berichtigungen.] 

eos, non pro eis, deinde non in misericordia, sed in ira. Nam loquitur
et contra iustos et filios suos, dum mandat eis inferri Crucem et
Mortem, iuxta [2. Sam. 16, 10.] illud i. Reg. xvij. ‘Dominus praecepit
ei, ut malediceret David’ &c., sed in misericordia. Quodsi praepositio
‘ad’ mutetur in adversus, et verbum ‘loquetur’ in verbum
mandabit, clarior erit textus: Tunc mandabit adversus eos in ira sua.

Nec solum destruet et disperdet eos, sed et conturbabit eos, quia foris
pugna, intus pavore eos consumpsit. Conturbat sane et filios suos
miroque pavore exterret sicut Christum in horto, sed in misericordia.
Iudeos vero, dum a Romanis vastarentur et occiderentur, perpetuo
incipiente pavore conturbavit. Impossibile est enim, ut impius moriens
non expavescat aeterno pavore. Mitis fuisset poena, si tantum vastati
fuissent, sed quod in ira vastati sunt, atrox est, longe autem
atrocissmum, quod in ira vastati et occisi etiam in furore conturbantur
et in sempiternum horrorem per mortem sunt protrusi. Iam vide catalogium
poenarum horribilium, quae Christicidis paratae sunt.

Primum amissa gloria, propter quam in Christum maxime insaniunt, fiunt
ridiculum deo et omnibus, ubique ignominiam sui spectantes, quod
superbis et invidis non leve malum est.

Deinde amissis omnium rerum auxiliis vastantur, radicantur, destruuntur,
ut in corpore quoque nullum sit eis solacium.

Tandem summum accedit malorum, quod tribulatio et angustia conturbat
animas eorum aeterno pavore. Ita in fama, in rebus corporalibus, in
rebus aeternis plectuntur, nullaque fit creatura nec deus illis
propitius. Obsecro, quis non misereatur inimicis suis, quis non ploret
pro eis, quis non omnia pro eis, nedum ab eis ferat, qui firmiter credat
haec intolerabilia mala illis imminere? Deinde vide ordinem.

Primum ridentur et subsannantur versa eorum gloria in summam confusionem
(Haec enim extrema possessio est). Deinde vastantur exuti rebus et
facultatibus paternis, quae est altera possessio. Ultimo terrentur
pavore ablata omni spe et fiducia in spiritu, quae est intima et
novissima possessio, atque hii fiunt tanquam pulvis ante faciem venti.

Atque iterum vides Impiorium poenam describi, pavorem et horrorem. Sicut
enim regnum dei est iustitia et pax et securitas, ita necesse est,
infernum esse peccatum, pavorem et horrorem.

[2, 6.] Ego autem constitutus sum rex ab eo super Zion, montem 

sanctum eius.

Hic mutatur persona, non enim David de se loquitur, sed Christus,
Hebraeus vero patris personam sonat: Ego constitui seu ordinavi regem 

[Seite 56]

meum super montem Zion sanctum meum. Nec puto, hanc rem tanti esse
momenti, ut propter verbi controversiam digladiemur, cum uterque sensus
bonus sit, nisi quod hebraeus textus tropo scripturae usitato magis
convenit, [Ps. 110, 1.] quo patri tribuitur autoritas, iuxta illud ps.
cix. ‘Dixit dominus domino [Ps. 89, 28.] meo, sede a dextris meis.’
Et ps. lxxxviij. ‘Et ego primogenitum ponam illum, excelsum pre
regibus terrae’. Stapulensis putat dici posse: Ego autem [Apg. 4, 27.]
unxi regem meum nixus verbo fidelium Act. iiij., ubi dixerunt:
Convenerunt adversum puerum tuum Ihesum, quem unxisti. Sed videntur
verbum ‘unxisti’ non ex isto versu, immo ex secundo sumpsisse, ubi
dixerant ‘adversus Christum eius’, quod sonat ‘adversus unctum
eius’, quod confirmandi affectu repetunt. Vere, inquiunt, ille
Christus et unctus est, quem tu unxisti, idest Christum fecisti.

Illud pro mea parvitate sapio. ‘Sanctum meum’, nisi hebraeus cogeret
ad montem Zion copulari, non inepte ad Christum pertinere videretur, ut
esset sensus: Ego constitui regem meum super Zion montem non quemlibet
hominem, sed eum, qui est sanctus meus, unctus a me Spiritu sancto. Nam
[Ps. 16, 10.] Christus sanctus dei et sanctus Israel dicitur in
scripturis, ut ps. xv. ‘Nec [Ps. 89, 19.] dabis sanctum tuum videre
corruptionem’. Et ps. lxxx. ‘Domini est assumptio nostra et sancti
Israel, regis nostri’. Sed hebraeus (ut dixi) Montem sanctum meum
habet.

Est itaque sensus: Illi noluerunt, eum regnare super se et adversus me
et regem meum convenerunt. Verum consilium meum stabit, et voluntas mea
fiet. Quis resistet vultui meo? Occiderunt illi eum, ego regem constitui
eum, subduxerunt sese illi, ego montem Zion sanctum subieci ei et omnes
terminos terrae. Ac sic irrisi et subsannati sunt, et inania meditati
palam ostenduntur.

Pertinet iste versus ad locum communem ambitionis et arrogantiae, quibus
hodie in Ecclesia Christi nihil impudentius dominatur. Sic enim [Hebr.
5, 4f.] Heb. V. Apostolus eum tractat: ‘nec quisquam sumit sibi
honorem, nisi vocatus, tanquam Aaron, nec Christus seipsum glorificavit,
sed qui dixit ad [Ps. 110, 1.] eum: Filius meus es tu’. Et iterum:
‘Sede a dextris meis’. Hoc est, quod totus psalmus hic pene
inculcat, qui omnia Christi a patre ordinata, non a Christo ipso
arrogata et ambita describit. At decreta nostra iam multis annis vix
aliud quam de dignitate, potestate, privilegiis multo et gravi
ambitionis fetore tractant sine ulla patris ordinatione aut
constitutione.

Ecclesia Christi ‘Mons Zion’ vocatur, quod inceperit et misso
Spiritu sancto ibi instituta est; et quanquam nulli sit loco addicta,
tamen necessarium erat, ut in aliquo certo loco exordium haberet. Unde
et postea illinc [Joh. 4, 21.] mota est in omnem terram, ut impleretur
illud Christi Ioan. iiij. ‘Venient 

[Seite 57]

[Nachträge und Berichtigungen.] 

dies, quando nec in Ierusalem nec in monte hoc patrem adorabitis’.
Atque ita Ecclesia iam nullum locum et omnem locum habet. Simul spiritu
sancto magistro ecclesiae Hierosolymitanae haec modestia servata est, ut
nunquam de primatu et dignitate cum aliis Ecclesiis certaret, sicut
Romana et Constantinopolitana certaverunt diuturno et scandaloso
certamine, cum tamen illa (si primatus quaerendus esset) omnibus iuribus
anteferri caeteris debuisset, tum quod Christus ipse pontifex illius
fuerit, rex constitutus a deo patre, tum quod ecclesia tota ibi exorta,
exinde natae omnes Ecclesiae, vereque mater Ecclesiarum ipsa sola, ibi
omnes Apostoli et discipuli velut presbyteri fuerint. Sed noluit deus id
fieri, ut arrogantiam istam primatus reprobam nobis ostenderet, nec
affectandam ulli alteri, quam nec ei, cui debebatur, permiserit.

Non quod damnem Romanae Ecclesiae Monarchiam, sed quod detester eam vi
et impetu extorqueri ac velut praecepto dei arrogari, quae mutuo
fidelium consensu et charitatis vinculo debuerat stabiliri, ut esset non
dominantis potestatis, sed servientis charitatis Monarchia. Arrogantiam
damno, rem commendo: Aurum non est malum, sed avaricia, Caro non est
mala, sed libido carnis, quanquam etiam hic satis resistit vigilanter
Christus, quod nunquam orientis Ecclesias huic subiici passus est.

Igitur mons Zion vocatur usitatissimo Tropo synecdoche, continens pro
contento, sicut Hierusalem civitas pro populo civitatis. Non solum autem
hac ratione, sedet nominis, rei et formae allegoria nomen Zion speculam
significat. Ecclesia autem non tantum specula dicitur, quod deum et
coelestia per fidem (idest a longe) speculatur, sapiens quae sursum
sunt, non quae super terram, sed etiam, quod in ipsa sint veri
speculatores et vigiles in spiritu, quorum est populi subiecti curam
habere et insidias hostium et peccatorum observare, qui Graece Episcopi
velut speculatores vocantur, quos ob eandem causam Zionicos aut Zionios
ab Hebraeo fingere possis. Res autem est, quod Zion mons est. Ita
Ecclesia coram deo spirituali altitudine sublimis est propter
magnitudinem virtutum, donorum, graciarum, operationum &c., quibus eam
deus exaltavit super omnem potentiam, sapientiam, [Jes. 2, 2., Mich. 4,
1.] iusticiam hominum iuxta illud Isa. ii. et Mich. iiij. ‘Erit mons
domus domini in vertice montium et elevabitur super omnes colles’.
Quod iterum cogor interpretari propter Carnales istos somniatores, qui
verba dei semper trahunt ad pompam mundi. Exaltatur Ecclesia super omnem
potestatem et altitudinem mundi, non diviciis aut potentia, sed fide,
spe, charitate et virtutibus contemptricibus diviciarum et potentiae
mundanae. Quod enim Ecclesia nunc in hiis est sublimis, non Ecclesiae
proprium est, sed peregrinus quidam leviathan, ideoque tantum decrevit
in sapienta verbi dei, in sanctitate vitae, in virtute operum &c. Hii
enim sunt montes et vertices verissimi Ecclesiae 

[Seite 58]

[Nachträge und Berichtigungen.] 

Christi, in quibus non potest eam mundus aemulari. In illis autem mundum
ipsa iam diu superat, si Ecclesia vocari debet, quae talia facit. Nam
Ecclesiam veram Christi certum est semper eandem manere.

Forma Zion montis fuit, quod ipse in vertice meridiano erectus civitatem
Hierusalem sub se habuit, in latere aquilonis declivem et ad se
acclivem, [Ps. 48, 3.] ut ps. xlvij. ‘Mons Zion, latera aquilonis,
civitas regis magni’. Ista declivitas et acclivitas potest significare
pugnam internam populi Christi, quae est inter carnem et spiritum: Caro
ad aquilonem, Spiritus ad meridiem tendit, aut duas illas vitas, activam
et speculativam. Illa declinat ad curanda temporalia propter alios, haec
ascendit ad coelestia et pendet ad speculam, in qua sunt Episcopi vita
et verbo excellentissimi, alios ad se trahentes. In quorum medio est
mons Moria, mons templi, hic est Christus, deus et homo, qui utramque
complectitur, in utraque moratur, sicut idem mons Moria intra Hierusalem
sub monte Zion situs figurat. Est enim mons Moria, idest visionis, in
quo Abraham obtulit filium suum, in quo et Salomon postea aedificavit
templum, et nos quoque super Christum offerimur cum Isaac et edificamur
in templum dei per verum Salomonem. Christus enim mons Moria nobis est,
quod deus neminem videat neque agnoscat, qui non hoc loco, idest super
Christum et in Christo offertur et aedificatur, super hunc [1. Mos. 22,
14.] enim solum respiciunt oculi domini. Unde vocatur mons ‘dominus
videbit inaeternum’. Verum Haeretici et superbi alios montes visionis
seu invisionis potius erigunt, dum iusticiis et operibus suis mereri dei
respectum volunt.

‘Sanctus’ dicitur non figurali illa sanctitate legis aut externae
consecrationis, in spiritu enim loquitur. Ideo non contentus dicere
Montem sanctum addit ‘meum’, quasi dicat: Qui et mea sanctitate
sanctus est, non qua lapides, ligna, parietes sanctificantur, Sed qua
mens et corpus unctione gratiae spiritus consecrantur et per fidem,
spem, charitatem purificantur de die in diem. Est enim sanctum, quod ab
usu prophano separatum solis sacris et divinis usibus dicatum est. Quod
cerimonialiter et literaliter fit per pontifices homines, sed veritate
et spiritu per spiritum sanctum diffusum in cordibus nostris.

In quibus omnibus manifeste distinguit Christi regnum ab omnibus aliis
regnis. De hoc solo rege pronunciat ‘Ego constitui’ seu ‘Ego
constitutus sum’, quae persona, cum sit deus invisibilis et
spiritualissimus, omnino spiritualem constitutorem indicat, cum caeteros
non ipse per seipsum, sed homines per homines constituit, visibiles per
visibiles. Non ergo regnum Christi est de hoc mundo, sed in spiritu et
veritate. Item ‘Regem meum’, non regem hominum seu quem homines
constituunt. Christus ergo rex in spiritu et coram deo est. Deinde
quanquam super montem Zion constitutus est, tamen adiectum est: Sanctum
meum (seu sanctum eius), ut regnum Christi intelligatur quidem esse
populus in zion, sed is, qui spirituali sanctitate sanctus est. Vides
iterum, non in potestate, nec sapientia, nec dignitate mundi Ecclesiam 

[Seite 59]

Christi consistere, etsi sunt, qui extra Monarchiam novam nullum
Christianum existere garriant, cum monarchiae potentia nihil pertineat
ad spiritualem sanctitatem.

[2, 7.] Praedicans praeceptum eius. Dominus dixit ad me, filius meus 

es tu, ego hodie genui te.

Hebraeus hoc loco septimum versum incipit hoc modo ‘Narrabo dei
praeceptum. Dominus dixit ad me, filius meus es tu, ego hodie genui
te’. Quae coherentia meo iudicio id efficit, ut sciamus, de quo
praecepto velit intelligi, quod sese narraturum dicit, nempe de illo,
quod subiungit ‘dominus dixit ad me, filius meus es tu’ &c. Hoc,
inquit, habeo in mandatis, ad hoc sum rex constitutus, ut annunciem
omnibus, me esse filium dei, clarificare enim patrem debeo. Nam hic est
scopus universi Euangelii, Christum nosse [Matt. 16, 15f.] filium dei,
sicut Math. xvi. ‘Quem vos me esse dicitis? Respondit Petrus: Tu es
Christus, filius dei vivi’. Super hanc petram aedificata est Ecclesia.
[1. Cor. 1, 23f.] Ita et Paulus i. Corin. i. ‘Nos praedicamus
Christum, virtutem et sapientiam dei’. Et ipse per totum Euangelium
Iohannis aliud non facit, quam ut sese filium dei ostendat, semper
patrem deum praedicans, quod et in passione ei obiectum est pro capitali
crimine. Venit enim Christus ad instituendam fidem, qua creditur in eum
ipsum filium dei. Haec autem fides est plenitudo omnium legum, iustitia
in saeculum saeculi, opus magnificentiae dei, mortificatio carnis,
resuscitatio spiritus, victoria mundi, victoria carnis, [Matt. 16, 18.]
victoria inferni, sicut ait ‘Et portae inferi non prevalebunt adversus
eam’. [Joh. 8, 21.] Breviter, haec est omnia in omnibus. Sic Iohan.
viiij. ‘Si non credideritis, [Joh. 11, 26.] quia ego sum, moriemini in
peccato vestro’. Rursum Iohan. vi ‘Qui credit in me, non morietur
inaeternum’. Hinc Apostolorum epistolae plenae sunt [Joh. 3, 36.]
fidei doctrina, quae ipsa est vita aeterna, sicut Iohan. iij. ‘Qui
credit in filium, habet vitam aeternam, qui autem incredulus est filio,
non videbit [Joh. 12, 49 f.] vitam, sed ira dei manet super ipsum’. Et
xij. ‘Ego ex me ipso non sum locutus, sed qui misit me pater, ipse
mihi mandatum dedit, quid dicam et quid loquar. Et scio, quia mandatum
eius vita aeterna est. Quae ergo ego loquor, sicut dixit mihi pater, sic
loquor.’ Claret ergo, quod praeceptum dei predicarit, scilicet fidei
in seipsum filium dei, in salutem omnibus, qui recipiunt eum, qui
credunt in nomine eius &c.

Sed dices: Si hoc voluit spiritus, cur non planius verba disposuit in
hunc modum: Annunciabo dei praeceptum, quod ego sum filius eius, hodie
genuit me &c.? Respondeo: Spiritus sanctus ubique sui similis est. Sic
enim et in Euangelio Iohannis, quando de se suaque divinitate loquitur, 

[Seite 60]

omnino id observat, ut auctoritatem patris semper adducat et totum, quod
[Joh. 12, 49., Joh. 7, 16.] ipse est, in patrem referat. ‘Ego’,
inquit, ‘a me ipso non loquor’, ‘doctrina [Joh. 14, 10.] mea non
est mea’, Et ‘pater in me manens ipse facit opera’. Et multa alia.
Ita et hic, cum se praecepto patris diceret annunciaturum, se esse
filium dei, primum inducit patrem ad se dicentem, ut magis patrem in
filio, de filio loquentem, quam ipsum filium de seipso audiamus, ut sit
sensus: Annunciabo dei praeceptum, me esse filium dei. Sed non hoc
faciam mea auctoritate, ne iactare me videar. Quin potius, quid pater de
me dixerit, vobis annunciabo, ut ipsum de me dicentem audiatis, qui mihi
mandavit annunciare id, quod ad me dixit, ut sic auctoritate illius mihi
de me credatis.

Et nota: mutatio ista personarum, iam patris, iam filii recitantis verba
patris de seipso, venerabilis et sacra est, divinitatis naturam et
aequalitatem sanctius commendans, quam ut ego pro mea immundicia latius
audeam versare. Denique hic psalmus unus principalium psalmorum est
totius Psalterii. Id sufficit, quod etiam Pauli Apostoli auctoritate hic
versus de generatione [Hebr. 1, 5.] divinitatis loquitur, heb. i.
dicentis ‘Cui enim angelorum dixit aliquando: filius meus es tu, ego
hodie genui te?’

Iam hoc unusquisque per se observabit, quod verba patris exprimunt
unigenitum filium. ‘Dixit’, inquit, ‘ad me’, scilicet unum, non
ad multos, ‘filius meus es tu’, unicus, sine dubio tam singularibus
notis insignem illum, [Ps. 89, 7.] pre caeteris filium significans, de
quo ps. lxxx. ‘Quis similis erit deo in filiis dei?’ quasi dicat:
Multi filii dei, sed inter eos unus, qui deus est, quis huic similis?
Item, ‘Ego genui te’, solus solum &c.

Et illud quam vigilanter et digne Sancti patres interpretati sunt
‘Hodie genui te’, idest in aeternitate. Eternitas est, quod genitus
est, gignitur, gignetur sine fine, cui hoc est esse filium, quod nasci
ex patre, nec nasci cepit nec desinet, Sed semper nascitur
praesentissima nativitate. Recte ‘hodie’ [Joh. 8, 58.] genitus
dicitur, idest nascens semper. Nam hoc ‘hodie’ non habet hesternum
nec crastinum, sed semper diurnum, sicut Iohan. viij. ‘Antequam
Abraham fieret, ego sum’.

Ubi estis nunc miseri et ambitiosi homines, qui vices huius regis in
Ecclesia vel ambitiose quaeritis, vel infructuose tenetis, qui non
annunciatis dei praeceptum, non praedicatis Ihesum Christum Crucifixum
filium dei in salutem credentium, sed thezauros colligitis, deliciis
affluitis, lascivitis in omni pompa rerum? Hic filius dei constitutus
homo rex non quaerit, quae sua sunt, sed annunciat dei praeceptum, qui
regnum suum non sibi, sed aliis in salutem accepit, in gloriam patris.
At hoc unum officium verbi, quod solum Episcoporum est, solum pre
caeteris omnibus omittitur. Deinde si sunt, qui illorum vice doceant,
non praeceptum domini, non Christum, sed suas fabulas, aut si optime,
leges et traditiones hominum docent. Proinde 

[Seite 61]

ne credas ibi Ecclesiam, montem sanctum dei esse, ubi Christus Christum
non purissime docet. Pondus enim verbi grande est, quod dicit
‘Annunciabo dei praeceptum’. ‘Dei’ inquit, non hominum
praeceptum, consilium, historias. Et ipse ego annunciabo, nam nisi
Christus loquatur in nobis, praeceptum [Ps. 81, 11.] dei nunquam
annunciabimus. ‘Ego’ inquit, ‘ero in ore tuo, et dilata os tuum,
et implebo illud’.

Nihil ergo discordat nostra translatio in sensu cum Hebraea, nisi quod
distinctio varia non nihil et sensui officere solet, quo tamen habito
distinctio non nocebit, quare contentiosus esse nolo.

Discernit itaque hic versus genus doctrinae, quod in novo testamento
docetur, ab eo, quod in veteri docebatur. Olim lex, quae iram operabatur
et peccatum augebat, nunc fides, quae remissionem operatur et iusticiam
adimplet, docetur. Ideo illic legifer homo Moses et servus, hic legifer
Christus deus et dominus omnium. Ille faciebat servos peccati, hic
liberos iusticiae.

[Matt. 13, 52.] Non quod etiam nunc non doceatur lex, cum Christus dicat
Mat. xiij. utraque doceri a docto scriba in regno coelorum, tam vetera
quam nova, sed quod gratiae praedicatio propria sit novi testamenti et
legis propria veteris testamenti, cum enim nullus sit in hac vita, in
quo impleta sit omnis plenitudo novi testamenti, nullus quoque
invenietnr, in quo non sit aliqua pars veteris testamenti reliqua.
Transitus enim est et phase quoddam haec vita de lege ad gratiam, de
peccato ad iusticiam, de Mose ad Christum, consummatio autem futurae
resurrectionis est.

[2, 8.] Postula a me, et dabo tibi gentes in haereditatem et
possessionem 

tuam terminos terrae.

Et hoc ad praeceptum pertinet, quod annunciandum sibi Christus mandante
patre desumpsit. Dixit, inquit, dominus ad me, mandavitque mihi pater,
ut postulem ab eo gentes in haereditem. Et hoc praeceptum eius
annunciabo, ut credatis et sciatis, me constitutum non tantum regem
super Zion montem sanctum eius, idest super populum Israhel, sed et
haeredem ac dominum universorum, ut, qui hoc mandatum dei a me audierit
et crediderit, per me ad patrem veniat et salvus fiat.

Iterum vides Christi regnum non arrogantia sua praesumptum, sed patris
autoritate et mandato firmatum. Sic enim ambitiosis non modo non
oportuit exemplum aut patrocinium relinqui, sed vitium eorum etiam
divina autoritate compesci. Nec sic tamen satisfactum est monstro tam
valido. Christus, dominus omnium, nihil citra dei mandatum in Ecclesia
gerit et facit, et vermiculi hominum tentant et audent omnia temeritate
propria in Ecclesia non sua.

[Seite 62]

Quid autem hoc sibi vult, quod constituendo super montem Zion non
praecipitur, ut postulet regnum montis Zion, super gentes autem
promittitur haereditas non nisi postulanti, immo postulare iusso?

Forte quod Israeli promissa fuit in Abraham benedictio et regnum [Röm.
15, 8 f.] Christi, gentibus autem sine promissione donata est
misericordia, ut Ro. XV. ‘Dico enim Christum Ihesum ministrum fuisse
circumcisionis propter veritatem dei ad confirmandas promissiones
patrum, gentes autem super misericordia honorare deum’ &c. Veritas
Iudaeis exhibita est et promissio exoluta, Gentibus autem misericordia
libera, impartita. Hinc misericordia et veritas usitatissime copulantur
in prophetis, quanquam et illud fuit gratuitae misericordiae, quod
promittere dignatus est.

Ideo Zion Christo non postulanti datur in regnum, gentes autem
postulanti in haereditatem, tanquam donum Christi, ut quibus nihil
promissum [Jes. 66, 19 f.] esset. Sic et Isa. ultimo: ‘Annunciabunt
gentibus gloriam meam et adducent fratres vestros de cunctis gentibus,
donum domino’. Ita Israel regnum, nos [1. Kön. 9, 16.] gentes donum,
velut Dos filiae Pharaonis, quam ei dedit pharao, rex Aegipti. Denique
ubi Christus rex Zion constituitur, verbis utitur praesentibus et rem
ipsam fieri ostendentibus. At ubi haeres denunciatur, primum postulare
iubetur et in futurum ei promittitur. Quae omnia impleta videmus in
acti. Apostolorum, quando discipuli non praedicabant verbum nisi
Iudaeis, donec Paulus de coelo vocatus mitteretur Apostolus in gentes.
Igitur Christus iam rex super zion in terra constitutus postulat, sed in
coelis regnans accipit gentes postulanti promissas.

Etiam hic non ociose dicit ‘a me’, ut ostendat hoc regnum et hanc
gentium haereditatem Christo non ab hominibus nec humano modo, sed
divinitus, hoc est spiritualiter collata.

Hic unus est eorum locorum, contra quos temerarie pugnant, qui negant
esse Christianos eos, qui non sunt sub Romano pontifice. Hii enim deum
patrem mendacem facere conantur, ut qui terminos terrae Christo
subiecerit, cui ipsi necdum Europam totam subiiciunt. An non possunt
esse Christiani, quia Turca aut Schita temporaliter illic dominatur?
Quomodo ergo Romae potuerunt esse sub Nerone et Domitiano? An non sunt
illic Episcopi, quia non emunt pallia? Non sacerdotes, quia non pendunt
annatas? Quid si eo verius sunt Episcopi, quo magis opulentia, fastu et
pompa vacui verbum dei docent et regunt populum Christi? Certe Apostolus
Paulus Episcopos diffinit [Apg. 20, 28.] Actu. XX. per attendere gregi
et regere Ecclesiam dei. ‘Attendite’, inquit vobis et universo
gregi, in quo posuit vos spiritussanctus Episcopos, regere Ecclesiam’,
cum tamen ad presbyteros loqueretur, ut in textu colligit aperte B.
Hieronymus, quod et verbo attendere vicina significatione monstravit. At
regere Ecclesiam et attendere gregi, nonne fieri potest solo verbi
ministerio 

[Seite 63]

[Nachträge und Berichtigungen.] 

et oratione, citra ullum, qui nunc est, Episcoporum tumultum? Igitur nos
(ne coartemus Christi haereditatem) nec propter perfidiam Turcarum nec
propter aliorum errantium multitudinem verbum huius psalmi mendacii
arguamus. Alioquin quis etiam inter nos scire potest, qui sunt
Christiani in veritate? An non et nobiscum abundant mali, et pauci sunt
boni? Maior est divini verbi autoritas, quam nostra capacitas, quanto
magis quam nostra suspicio et in facie externi ritus occupata fantasia.

Arbitratur B. Augustinus Tautologiam hic esse, idem videlicet per gentes
in haereditatem et per terminos terrae in possessionem significari, quae
semper (ut dixi) firmitatis indicium est, qua magis iuvatur fides
nostra, esse scilicet Christianos etiam in aliis mundi partibus, ubi
Apostoli alii praedicaverunt, quantumlibet dominetur illic iniquitas.

[2, 9.] Reges eos in virga ferrea, tanquam vas figuli confringes eos.

Iterum phantasmata carnis amolienda sunt, ne quisquam regnum Christi
[Ps. 147, 10.] ferro et armis parari aut servari sibi fingat, cum
scriptum sit ‘Non in curribus [2. Kor. 10, 4.] et in equis, neque in
tibiis viri beneplacitum erit ei’. Et Apostolus ij. Corinth. X.
‘Arma nostra non sunt carnalia’. Nam et Turcas, quos hodie non nisi
ferro querimus, vincere oportuit augendo Christianorum numerum, qui
inter eos sunt. Aut cur non et eos, qui inter nos mali sunt, ferro
persequimur, presertim magnates populorum? Sed absit. Regnum Christi in
iusticia, veritate, pace consistit. His rebus partum est, eisdem et
tuebitur. Unde et superius, cum sese regem constitutum dixisset, nullum
prorsus officium commendavit praeterquam verbi, dicens: Praedicans
praeceptum domini, non equitans caballos, non vastans oppida, non
quaerens thesauros terrarum, sed hoc unum, praedicans ea, quae praecepit
deus, idest Christum [Röm. 1, 1 ff.] deum et hominem, quod Paulus Ro.
i. Euangelium vocat, dicens ‘Segregatus in Euangelium dei, quod
promiserat ante de filio suo’ &c.

Vides autem et hunc versum esse totum allegoricum non sine causa,
siquidem significat quandam allegoriam, quae geritur re ipsa et vita.
Cum enim verbum Christi sit verbum salutis et pacis, verbum vitae et
graciae atque haec non in carne, sed in spiritu operetur, necesse est,
ut salutem, pacem, vitam, graciam carnis opprimat et expellat. Quod cum
facit, apparet carni ferro ipso durius et inclementius. Aliud enim
sentitur et aliud fit, quocies [1. Sam. 2, 6.] homo carnalis verbo dei
salubriter tangitur, nempe illud i. Reg. ij. ‘Dominus mortificat et
vivificat, deducit ad inferos et reducit, humiliat et exaltat’. Hanc
[Jes. 28, 21.] allegoricam operationem dei pulchre Isa. xxviij. depingit
dicens ‘Ut faciat opus suum, alienum opus est eius, ut operetur opus
suum, peregrinum est opus eius ab eo’, quasi dicat: Cum sit deus vitae
et salutis, et haec opera eius 

[Seite 64]

propria, tamen ut haec operetur, occidit et perdit, quae sunt opera ei
aliena, quo perveniat ad opus suum proprium. Occidit enim voluntatem
nostram, ut statuat in nobis suam. Mortificat carnem et concupiscentias
eius, ut vivificet spiritum et concupiscentias eius.

Hoc est, quod supra sine allegoria dixit ‘Praedicans praeceptum
domini’. Spiritus enim accipit verbum dei ut praeceptum iucundissimum.
Tunc enim fit, ut mons Zion sanctus in regnum, et gentes in
haereditatem, et termini terrae in possessionem cedant. At caro fert
praeceptum seu verbum dei indignissime, nec agnoscit ipsum, cum sit ei
penitus et omnibus modis contrarium. Ideo ut virgam et ferrum et
confractionem sui accipit. Et sic completur allegoria, tam significante
hoc versu, quam exhibente re et opere.

‘Reges eos’, hebraice ‘Throem’, quod B. Hieronymus transtulit:
pasces eos. At Iohannes Reuchlin in rudimentis suis huius verbi multas
ostendit significationes, scilicet pascere, regere, absumere, affligere,
amicus, cogitatio, conquassare seu confringere et conterere. Et haec
ultima significatio, quantum ego insanio, omnium aptissima est huic
loco, primum, quod virga ferrea omnium sensu magis idonea sit ad
conterendum et confringendum quam ad pascendum vel regendum. Deinde ad
regendum suffecerat dicere virga, ad pascendum autem neque virga neque
ferrea apte dicitur. Ferrea autem virga quid fiet, nisi [Dan. 2, 40.]
contritio et confractio? iuxta illud Dani. ij. ‘Quomodo ferrum
comminuit et domat omnia, sic comminuet et conteret omnia haec’. Ad
haec, quod hoc modo tautologia pulchre concinit, quia sequitur
‘tanquam vas figuli confringes eos’, ut idem sit ‘confringes’,
quod ‘reges’ seu ‘pasces’. Utroque verbo significatur humiliatio
superborum per verbum dei, quod tunc confringit et [Röm. 1, 18.]
conterit, quando terret et humiliat. Sic Ro. i. Per Euangelium revelari
dicit [Apg. 2, 37.] iram dei de coelo futuram. Sic Actu. ij. ad verbum
Petri conversi et compuncti dixerunt ‘Viri, fratres, quid faciemus?’
Hoc est, quod alibi increpationes, commotiones orbis terrae, tremores
terrae appellat scriptura. Omnium [Mich. 4, 13.] autem pulcherrime
Micheas iiij. ‘Surge (inquit) tritura filia Zion, quia cornu tuum
ponam ferreum, et ungulas tuas ponam aereas, et comminues populos multos
et interficies domino rapinas eorum (idest eos ipsos diabolo velut
spolia ablatos) et fortitudinem eorum domino universae terrae’. Ecce
quid sit regere eos in virga ferrea, nempe comminuere (ut hic dicit)
cornu ferreo populos multos.

Virga itaque est sacrosanctum Euangelium Christi, hoc enim est sceptrum
[Ps. 45, 7., Ps. 110, 2.] regni eius, ut ps. xliiij. ‘Virga
rectitudinis virga regni tui’. Et ps. cix. [Jes. 11, 4.] ‘Virgam
virtutis tuae emittet dominus ex Zion’. Ita Isa. xi. ‘Percutiet
terram virga oris sui, et spiritu labiorum suorum interficiet impium’.
Quid est virga oris Christi, nisi verbum dei, quo conterit terram, hoc
est terrena 

[Seite 65]

sapientes? Quid spiritus labiorum, nisi idem verbum spiritus, quo
interficit impium, ut vivat pietati, mortuus impietati? Haec est virga,
cuius fastigium [1. Mos. 49, 22 ff.] in manu Ioseph adoravit Iacob, Gen.
xlix., haec virga, cuius fastigium osculabatur [Esther 5, 2.] beata
Hester, eiusdem v.

Dicitur virga methaphoricos seu potius allegoricos, primum quia gracilis
et facilis est, ut manu gestari possit, quia iugum Christi suave et
[Matth. 11, 30., 2. Mos. 17, 12.] onus eius leve. Matt. xi. Mosi autem
manus graves sunt, Exo. xvij., ita ut [Apg. 15, 10.] suppositis
lapidibus ab Aaron et Hur sustentarentur, hoc est, ut Act. xv. [Matth.
19, 15.] Petrus exponit, onera legis importabilia. Contra manus Christi
imponuntur [Matth. 8, 3.] etiam parvulis passim in Euangelio et egris,
ut bene habeant. Sed et Moses duas grandes lapideas et graves tabulas
habet. Deinde levitae olim grandes [4. Mos. 4, 31.] et multas tabulas
tabernaculi portabant, de quibus Numeri iiij. Haec sunt, inquit, onera
eorum, vere onera gravia et multa, si sola consyderentur, Verum nulla
aut certe modica, si ecclesiasticas leges et iura hodie tyrannisantia
spectes. Nos enim non tabulas, sed sylvas et rupes integras hodie
portamus. Et manus pontificum tam graves, ut orbis universus non
sustentare possit, [Jes. 8, 6.] et hoc merito, quia virgam Christi
proiecimus. Ideo contigit nobis illud Isai. vij. ‘Quia abiecit populus
iste aquas siloe, quae fluunt cum silentio, propter hoc adducet dominus
super eos aquas fluminis fortes et multas’.

Secundo quia recta est: Euangelium enim et lex spiritus per rectitudinem
et viam compendii ducit ad vitam, ubi lex literae per longas figurarum
[2. Mos. 13, 18.] et operum ambages ac velut per tediosissimum iter
deserti vix perducit [5. Mos. 34, 1 ff.] tamen usque ad Campestria Moab
nec ad terram promissionis pervenit, sed cum Mose deficit.

Tercio quod lex Christi nuda et revelata est, sicut virga sine theca [2.
Mos. 40, 20 f.] portatur. Lex Mosi in arca et tabulae velatae
portabantur: Quod omnis lex, [Hebr. 10, 1.] omnis operatio citra Christi
legem umbra et absconditae iusticiae signum [Röm. 1, 17.] sit, non
autem res ipsa, quae per legem Christi revelatur. Ro. i. ‘Iustitia dei
revelatur in Euangelio ex fide in fidem’.

Ferrea autem dicitur, primum (ut dixi) propter carnem, cui lex Christi
est durissima, etiam si spiritui sit suavissima. Imponit enim crucem et
mortem omnibus desideriis eius, paupertatem, humilitatem, patientiam.
Haec sunt tria cornua Crucis. Paupertas enim concupiscentiam oculorum et
avaritiam, Humilitas superbiam vitae et ambitionem, Patientia
concupiscentiam carnis [Jes. 27, 1.] et voluptatem conterit. Inde Isa.
xxvij. vocat gladium durum et fortem: ‘Visitabit dominus in die illa
gladio suo duro et grandi et forti super leviathan serpentem’.

Secundo quia inflexibilis et invincibilis rectitudinis seu, ut B.
Augustinus hic sentit, inflexibilis iusticiae. Quantumlibet enim multi
fuerint conati verbum dei in suum sensum torquere et incurvare,
permansit tamen invictae 

[Seite 66]

rectitudinis, mendaces convincens eos, qui se torserunt. Non est enim
arundinea, [2. Kön. 18, 21., Jes. 36, 6.] sicut baculus Aegypti iiij.
Re. xviij. et Isa. xxxvi., super quem qui innixus fuerit, manus eius
ingredietur et perforabit eam. Est autem arundo doctrina hominum, omni
vento opinionum agitata. At vox ista clamantis in deserto, ut non est
vestita mollibus, ita nec arundo vacua et vento agitabilis, sed plena et
solida ac ferrea. Quod autem scripturae aliqui tribuunt caereum nasum et
velut arundinem motabilem dicunt, factum est opera eorum, qui sancto
verbo dei in suas ineptas et instabiles opiniones et glosas abutuntur,
facientes, ut verbum dei, dum omnibus convenit, nulli conveniat.

[Dan. 2, 40.] Tercio, sicut ferrum omnia comminuit et domat, ut Dani.
ij. dicitur, ita verbum Christi magna comminuit (idest superbos
humiliat), distorta componit (idest indisciplinatos castigat), erecta
incurvat (idest elatos inclinat), Aspera complanat (iracundos mitigat),
Brevia prolongat (pusillanimes consolatur), longa abbreviat
(praesumentes exterret), crassa dilatat (tenaces reddit largos), lata
coartat (prodigos facit frugales), obtusa exacuit (indoctos erudit),
acuta hebetat (sapientes stultificat), rubiginem pellit (accidiam
fugat). Summa: omnem formam viciosam destruit et in aliam deo placitam
mutat. Et, ut [2. Tim. 3, 16 f.] Apostolus ij. Timo. iij. dicit,
‘Omnis scriptura divinitus inspirata utilis est ad docendum, ad
arguendum, ad corripiendum, ad erudiendum in iusticia, ut perfectus sit
homo dei ad omne opus bonum instructus’.

‘Tanquam vas figuli’, similitudinem miscet allegoriae pro
illustranda [2. Kor. 4, 7.] sententia. Apostolus ij. Cor. iiij. ‘vas
fictile’ allegorisans corpus, immo hominem in corpore significat.
‘Habemus (inquit) thesaurum hunc in vasis fictilibus, [Richt. 7, 20
f.] ut sublimitas virtutis sit dei, et non ex nobis’. Heae sunt
lagenae illae fictiles Gedeonis, quae iuxta vocem tubarum concussae et
collisae ardent et lucent ac Madianitas confusos persequuntur et fugant,
hoc est Martyrum et sanctorum corpora variis crucis passionibus
confracta charitatis et veritatis exemplis mundum erudierunt et impios
cum impietate sua effugaverunt. Et tropologice, dum caro seu carnalis
homo verbo crucis et virga ferrea confringitur, vitiorum et
concupiscentiarum turba confusa disperit a facie virtutum et gratiae
illustrantis hominem.

Est autem similitudo hoc loco, non res ipsa observanda. Non enim
Christus suos confringit et discutit membrum corporis a membro
discerpens, sicut fictilia confracta in multas particulas disgregantur,
sed quod haec corporalis dissipatio similitudo sit spiritualis
dissipationis, hoc est, quod membra corporis corporaliter non dissipata
dissipantur in suis malis desideriis et actibus: lingua non loquitur,
quae carni placent, Auris non audit detractionem, oculus non videt
turpia, Manus non rapit aliena, non tractat illicita. Et in universum
corpus peccati, quod membris antea utebatur pro suis concupiscentiis,
repente 

[Seite 67]

[Einzelnachträge und Berichtigungen zu den Bänden I —VI. VIII. IX.] 

dei verbo dissipatis ac ab eo officio deturbatis membris destitutum,
quandam [Röm. 6, 19.] foelicem Babylonem repraesentat, dum, ut
Apostolus Ro. vi. ait, Membra, quae prius exhibita fuerunt servire
immundiciae et iniquitati ad iniquitatem, nunc exhibentur servire
iusticiae in sanctificationem. Sic in Euangelio quoque fortior ille arma
non modo aufert, sed et distribuit. Nam hebraea dictio ‘thenaphezem’
disperges, dissipabis, disiicies eos significat autore Reuchlin.

Igitur ‘vas figuli’ omnes Christiani sunt, primum quod vas figuli
facillime frangitur, ita mites homines, incredulitatis duritia non
obstinati, facile cedunt verbo dei, non contradicunt neque resistunt.
Qui vero mentis sunt [Spr. 28, 14.] durae (ut Proverb. xxviij. vocat),
corruent in malum. Et sine dubio subvertentur [1. Kön. 19, 11.] sicut
montes et conterentur sicut rupes, ut iij. Re. xix. Helias vidit.

Secundo, quod vas fictile confractum prorsus fit inutile ad usum [Jes.
30, 14.] priorem, ut illud Isa. xxx. impleri videas, ‘Non invenietur
de fragmentis eius testa, in qua portetur igniculus de incendio aut
parum aquae de fovea’. Loquitur enim de lagena figuli valida
contritione comminuenda, fere ad verbum cum versu isto consentiens. Ita
impius conversus et in Christum mutatus [Gal. 6, 14.] pristinae vitae
redditur inutilis, dicens cum Apostolo Gal. vi. ‘Mundus mihi
crucifixus est et ego mundo’.

[2, 10.] Et nunc Reges intelligite, erudimini, qui iudicatis terram.

Interpres Etymologus pro ‘iudices terrae’ dixit ‘qui indicatis
terram’. At sine etymologia Reges dixit, non: qui regitis, verum hoc
parum ad rem.

Descripto regno Christi sanctam et fidelem eruditamque subiungit
exhortationem, omnia tentans ac contendens, ut subiectos Christo reddat
omnes, maxime maiores.

Sed quam audax et, ut hodie solemus loqui, quam seditiosus et
scandalosus propheta iste procacissimus, qui os in coelum ponit, non
infimates et plebeculam, sed summos vertices et reges ipsos audet
invadere et eos docere qui tum titulo et officio docendorum populorum
inflati tum usu et opinionis honore securi, impatientissimi sunt huius
maximae infamiae, esse videlicet eos stultos et ineruditos egereque, ut
doceantur et erudiantur. Facile namque est, indoctam plebem,
discipulatui assuetam, discipulam habere. At reges iudices terrae,
magistros, rectores, doctores, pontifices plebi non modo aequare et in
discipulorum ordinem post tantum docendi et regendi usum cogere,
verumetiam tacita plebe eos solos discipulos requirere, quis quaeso
ferat? Quis non tremat hic cum Iohanne Baptista verticem Christi
tangere? At tangendus tamen est et aqua Iordanis, descendentis videlicet
humilitatis, baptisandus, ut adimpleatur omnis iusticia, dum qui
sublimis est, humiliat se sub infimo et infimus pavet sublimitatis
humilitatem.

[Seite 68]

Verum benignus et optimus spiritus, sciens totam populi inferioris
salutem in recta maiorum institutione sitam, eos ipsos primum blande et
paterne monet, ut sensui suo cedant paratique sint doceri tanto magis,
quanto non suam ipsorum, sed omnium subditorum rem agunt, quodque ipsi
errare [Luc. 6, 39.] non possint nisi communi totius populi malo, iuxta
illud ‘Caecus caecum ducit, et ambo in foveam cadunt’. Non solum
autem hac ratione eos monet, sed quia scit, eos (ut dixi) potestate et
officio inflatos semper in ore habere Illud [Joh. 9, 34., Fer. 18, 18.]
Iohan. viij. ‘Tu doces nos?’ Et illud Hiere. xviij. ‘Non enim
peribit lex a sacerdote neque consilium a sapiente nec sermo a
propheta’. Hac enim vesica et fiducia inflati, soliti fuerunt
resistere veris prophetis, non aliter quam hodie resistitur veritati
cuicunque ab adulatoribus pontificum garrientibus, quod non praesumitur
tantae celsitudinis apex errare: et ecclesia non potest errare, Papa non
potest errare, Concilium non potest errare &c. Illi tamen in veteri
testamento rigidius fuerunt astricti obedientiae pontificum quam nos
Christiani: Siquidem tunc sub poena mortis debebant audire sacerdotem
leviticum. At hodie, quando sumus omnes sacerdotes et illud Isaiae nunc
[Jes. 54, 13., Jer. 31, 34.] impletur liiij. ‘Dabo filios tuos
universos doctos a domino’. Et Hiere. xxxi. ‘Non docebit ultra vir
proximum suum et vir fratrem suum dicens: Cognosce dominum, omnes enim
cognoscent me a minimo eorum usque ad maximum, [1. Cor. 14, 30.] ait
dominus’. Et i. Corin. xiiij. Paulus manifeste praecipit, ut, si cui
sedenti facta fuerit revelatio, prior debeat tacere. Ideo in novo
testamento sic sunt audiendi superiores quicunque, ut liberum
relinquatur cuique infimo de superioris sententia iudicare in iis, quae
sunt fidei, multo magis quam prophetis liberum fuit Maioribus Israel
resistere, non obstante dei praecepto. Nam in Synagoga, ubi sacerdotium
in externis tantum Cerimoniis agebat, sine periculo erat quicunque error
sacerdotum. At in Ecclesia, ubi res spiritus et fidei agitur, omnium
prorsus interest observare, ne sacerdos erret, cum deus soleat infimo
revelare, quod summo ne dignatur quidem ostendere, ut regnum suum sit
firmum in humilitate, qua sola subsistit.

Observa Emphasin adverbii ‘nunc’. Nunc, inquam, postquam Christus
constitutus est rex omnium, in quo tempore duo sunt, quae vos maxime
remorabuntur, ne recta cognoscatis.

Primum quod Christus ille a vobis crucifixus, mortuus, damnatus etiam
autore deo, maledictus secundum legem Mosi praedicatur dominus
dominantium. Difficillimum omnium erit, agnoscere eum regem, qui tam
desperata et ignominiosa morte interiit. Sensus fortiter repugnat, ratio
abhorret, usus negat, exemplum deest, plane stulticia haec gentibus et
Iudaeis scandalum erit, nisi super haec omnia mentem elevaveritis.

[Seite 69]

Secundum quod rex iste sic regnat, ut omnia, quae in lege sperastis,
contemnenda, omnia, quae timuistis, amanda doceat, crucem mortemque
proponit. Bona, quae videntur, et mala iuxta vilipendenda esse suadet,
longe [1. Cor. 2, 9.] in alia vos bona eaque, quae nec oculus vidit, nec
auris audivit, nec in cor hominis ascenderunt, vos transpositurus.
Moriendum est vobis, si sub hoc rege vivere vultis: Crux et odium totius
mundi ferenda, ignominia, paupertas, fames, sitis, breviter mala omnium
fluctuum mundi non fugienda. Hic est enim rex, qui et ipse stultus
factus est mundo et mortuus, deinde conterit suos virga ferrea et
tanquam vas figuli confringit eos. Quomodo hunc sustinebit, qui sensu
nititur, qui rem ratione metitur, qui stat in ostio papilionis sui, qui
faciem sui Mosi videre nequit? Ideo intellectu opus est et eruditione,
quibus haec transcendatis et visibilibus contemptis in invisibilia [Col.
3, 1 f.] rapiamini, non sapientes ea, quae super terram, sed quae sursum
sunt, ubi Christus est &c.

Proinde verbum ‘intelligite’ in hebreo sonat ‘hascilu’, quod
absoluto statu significat ‘Intelligentes facite’, scilicet
vosmetipsos (ut Hieronymus exponit) vel alios, hoc est: Sic agite, hoc
contendite, ut sitis intelligentes et spiritualia ac coelestia sapiatis,
quod nostra vernacula dicimus: Seynd [Ps. 32, 9.] vveys und vorstendig,
simili sententia, qua ps. xxxi. ‘Nolite fieri sicut equus et mulus,
quibus non est intellectus’. Est autem haec intelligentia, non de qua
philosophi opinantur, sed fides ipsa, quae in rebus prosperis et
adversis potens est ea videre, quae non videntur. Ideo non exprimens,
quae intelligant, absolute dicit ‘intelligite’, idest facite, ut
sitis intelligentes, curate, ut sitis creduli. Non enim habent nomen
neque speciem ea, quae fides intelligit. Nam praesentium rerum
prosperitas vel adversitas penitus subvertit omnem hominem, qui fide non
intelligit invisibilia. Hic enim intellectus ex fide [Jes. 7, 9.] venit,
iuxta illud ‘Nisi credideritis, non intelligetis’ et est ingressus
ille caliginis, in qua absorbetur, quicquid sensus, ratio, mens
intellectusque hominis comprehendere potest. Coniungit enim fides animam
cum invisibili, ineffabili, innominabili, aeterno, incogitabili verbo
dei simulque separat ab omnibus visibilibus, et haec est Crux et phase
domini, in quo necessarium praedicat hunc intellectum.

“Erudimini iudices terrae” Augustinus Tautologice dictum accipit.
Est autem et hoc verbum ‘erudimini’ absoluti status pro eo, quod
est: Agite, ut sitis eruditi, hoc est e rudibus animalibusque sensuum et
sensilium rerum affectibus et opinionibus eruti, ut non pueriliter de
Christo regnoque eius [1. Cor. 2, 14.] sentiatis. ‘Animalis enim homo
non percipit ea, quae dei sunt’. i. Cor. ij. Mihi autem eruditio
videtur significare aversionem cordis a rebus pereuntibus, sicut
intellectus conversionem et apprehensionem rerum aeternarum. Illam Crux
operatur in carnis mortificatione, hanc fides in spiritus vivificatione.

[Seite 70]

‘Terram’ significare figurate homines in terra, notius est, quam ut
indicari egeat, nisi quod Augustinus libentius tropologisans corpus
significari putat.

[2, 11.] Servite domino in timore et exultate ei cum tremore.

Mira sententia et in oculis nostris absurda. Timor enim odium et fugam
operatur, non famulatum, et tremor vehementer obstat exultationi. [Ps.
100, 2.] Deinde et alii psalmo contrarium dicit, ubi servire domino in
laetitia iubemur. [1. Cor. 1, 21.] Quid igitur? Mediatorem Apostolum
Paulum audiamus. Qui i. Cor. i. dicit: Quod mundus in sapientia dei non
cognovit per sapientiam deum, placuit deo per stulticiam praedicationis
salvos facere credentes, quasi dicat: In stulticia sapientes fieri
oportet. Ita in pace et prosperitate deum (sicut oportuit) benefactorem
non agnovimus nec laudavimus: placuit, ut nunc in cruce et adversitate
eum agnoscamus et laudemus. Ita in securitate non servivimus deo cum
laetitia: placet, ut in timore serviamus ei cum laetitia et in tremore
exultemus. Et in summa, sicut omnia dei mundus pervertit, ita rursum
deus omnia mundi pervertit. Creatura tota data est ad erigendum
illuminandumque hominem. At ipse illa utitur ad excecandum et
incurvandum seipsum. Quare rursus deus utitur creatura tota ad
excecandum et incurvandum hominem. Haec est crux Christi et
praedicationis illa stulticia, qua salvos facit credentes. Nam
sentientes, ratiocinantes, sapientes, intelligentes in hiis omnibus
offenduntur et perduntur.

Est itaque sensus: quando Christus dominus in virga ferrea regnat et
confringit veterem hominem verbo crucis, atque id voluntate et mandato
patris, qui omnia ei subiecit, oportet, ut ei subiectos vos agnoscatis,
subiectos autem in timore, quo patienter et humiliter feratis crucem
eius, timentes, ne quo minus manum et consilium eius sustinentes reprobi
efficiamini, sicut [Ps. 78, 9.] illi, ps. lxxvij., ‘Filii Ephraim
conversi sunt in die belli’. Hoc autem prestabitis, si vos nunquam
indigna pati, sed multo maiora mereri agnoveritis. Superbi enim, qui
sibi tantum bonis digni videntur, securi sunt, non verentur [Hiob 8,
15.] cum Iob omnia opera sua, ideo in tempore tentationis non
subsistunt: Sed [Matth. 7, 24. ff.] sicut Matt. vij. de domo stulti viri
super harenam edificata dicitur, magna ruina colliduntur et peiores
redduntur. Timor itaque iste in tota vita, in omnibus operibus est magna
pars crucis, immo fere tota crux.

[Röm. 5, 3.] Quin insuper cum Apostolo Ro. v. Gloriandum est in
tribulationibus, exultandum cum tremore. Ex quibus omnibus colligitur
duplicem esse dei servitutem et exultationem. Est enim,

Servitus in securitate et exultatio in domino sine tremore. Haec sunt
hypocritarum, qui securi sunt, sibi placent, nec inutiles servi sibi
videntur, [Ps. 10, 5.] merita multa habentes, de quibus ps. ix.
‘Aufferuntur iudicia tua a facie 

[Seite 71]

[Ps.14, 5. (?)] eius’, ad quod sequitur mox illud ps. xiij. ‘Non est
timor dei ante oculos eorum’. Hij iusticiam sine iudicio faciunt in
omni tempore nec permittunt, Christum esse iudicem tremendum omnibus, in
cuius conspectu non iustificatur omnis vivens.

Servitus in timore et exultatio cum tremore iustorum est, qui iustitiam
faciunt et iudicium omni tempore, utrumque semper temperantes, nec
unquam sine iudicio, quo terrentur ac desperant de se suisque operibus,
nec sine iusticia, qua confidunt et exultant in misericordia dei. Horum
totius vitae officium est, seipsos in omnibus accusare, deum in omnibus
iustificare [Spr. 28, 14.] et laudare, ac sic implent illud prover.
xxviij. ‘Beatus homo, qui semper [1. Thess. 5, 16., Phil. 3, 1.] est
pavidus’, simul illud i. Thessa. ultimo: ‘Semper in domino
gaudete’. Ita [5. Mos. 24, 6.] inter molam inferiorem et superiorem
Deu. xxiiij. conteruntur et humiliantur, et exuta theca frumenti fiunt
farina purissima Christi.

Emphasin istam tuo relinquo studio, qua dicit ‘Servite domino’, non
tibi, non ventri, non auro, non denique iustitiae, potestati, sapientiae
tuae nec ulli prorsus rerum. Haec enim species sunt idolatriae. Ita
exultate ei, non vobis, non ulli creaturae, sed soli domino.

Hoc autem fit, quando in omnibus tibi nihil arrogaris boni, de quo
confidas ac glorieris, Sed soli deo tribuas omnia et ipsum in omnibus
laudaris, benedixeris, amaveris. Tibi vero omne malum attribueris, in
quo timeas, [Hiob 1, 21.] tremas, diffidas. Sicut Iob pro utroque
tempore dixit ‘Dominus dedit, dominus abstulit, Sit nomen domini
benedictum’.

Haec omnia quam sint difficilia, videbis, si utrumque tempus observes.
In adversitate enim arduum est, non deficere, non quaerulari, non
impatientem fieri et timore malorum non facere aut omittere contra dei
praeceptum, ac sic timore dei superare timorem creaturae, non cedere
affectibus et obiectis, sed adherere verbo domini usque etiam ad mortem.
Hic enim probatur, an domino serviatur, an plus dei voluntas timeatur
quam creaturae cuiuscunque violentia. Porro in prosperitate etiam magis
periclitatur tremor dei quam in adversitate timor dei. Hic enim
exultatur secure, et difficile est timere, nedum tremere, dum omnia
cedunt ex sententia.

Iccirco meo iudicio Tremorem cum exultatione et timorem cum servitute
aptissime coniunxit, quod servitus laborem adversitatis importet,
exultatio autem ocium prosperitatis, atque in hac adeo commendandus
fuerit timor, ut etiam tremorem ibi necessarium assereret, quasi dicat:
plus timendum est, ubi timor non est, et quo foelicius omnia habent, eo
solicitius timendum, atque adeo tremendum, cum exultare ac effusius
laetari contigerit.

[Seite 72]

[2, 12.] Apprehendite disciplinam, ne quando irascatur dominus et
pereatis de via iusta.

In hebraeo ‘Dominus’ et ‘iusta’ non habentur, sed nihil officit.
Fere ab omnibus ista translatio reprobatur: ‘Appraehendite
disciplinam’. Nam hebraice ‘Nasscu Bar’ dicitur, quod Hieronymus
in Psalterio hebraico transtulit ‘Adorate pure’, quia ‘Bar’
etiam purum et electum significat. Idem in Commentariolo sic dicit: In
hebraeo legitur ‘nescu Bar’, quod interpretari potest: Adorate
filium, ‘Bar’ enim et filium significat. Unde Simon Bar Iohanna
filius Iohannis in Euangelio et Bar Ptolomeus filius Ptolomei, Barnabas
filius Prophetae et similia.

Burgensis et Lyranus sic: Osculamini filium. Nusquam autem dicitur
‘Bar’ disciplinam significare. Osculari autem interpretantur
homagium prestare, ut sit sensus: Osculamini filium, idest cum
reverentia et humilitate regem et dominum Christum suscipite.

Sed tentemus utcunque omnia concordare. Osculum primo signum est
reverentiae et adorationis, quomodo sacra et divina osculamur et
honoramus, aut humiliter prostrati pedes et vestigia osculamur, sicut
Maria Magdalena Christum osculata est. Iuxta hoc Hieronymus transtulit:
Adorate pure.

Secundo est signum recognitionis et fidei prestandae, ut in homagio, ubi
osculari solemus manum, agnoscentes hoc ipso dominum, quem osculamur.

Tercio signum est perfectissimae amicitiae et charitatis, quo solemus
[Röm. 16, 16.] oculos aut faciem osculari, de quo Apostolus praecipit
Ro. xvi. ‘Salutate invicem osculo sancto’, quo osculo Christus suos
discipulos legitur revertentes excipere solitus. Verum quando hoc modo
osculantes soleant mutuo sese apprehendere et amplecti, nostra
translatio habet ‘Apprehendite disciplinam’.

Cum autem absolute dicat ‘Osculamini filium’, non pedes nec manum
nec faciem commemorans, iustum est, ut pro tota latitudine osculi
accipiamus, ut Christum osculo pedum adoremus, sicut filium dei, verum
deum, osculo manus excipiamus, sicut legitimum dominum et sempiternum
adiutorem ac salvatorem, osculo oculorum vel faciei amplectamur, sicut
dulcissimum fratrem, amicum et sponsum animae nostrae. De iis tribus
osculis vide Bernhardum in principio canticorum; ut sit sensus:
Osculamini filium, hoc est Christum deum colite summa reverentia,
Christo domino subiecti estote summa humilitate, Christo sponso adherete
summa charitate. Ecce amor et timor, utriusque modus et medium
humilitas, haec perfectissima est latria.

Iam illud ‘Bar’, quod filium, purum, disciplinam translatum est, sic
concinnemus, quod fides Christi est vere disciplina nostra. Ideo qui in
Christum credit (idest filium osculatur), vere disciplinam apprehendit,
portans crucifixum 

[Seite 73]

[Nachträge und Berichtigungen.] 

[Gal. 6, 17.] Christum in seipso, ut ad Galatas scribitur. Non enim
Christus secundum carnem osculatur aut apprehenditur, sed in spiritu,
idest, dum [Hebr. 12, 11.] crux et passio eius (quibus disciplinamur,
heb. xij.) amanter suscipitur. Ideo nostra translatio ad verbum nihil
est, ad sensum autem propriissima. Porro [1. Kön. 19, 18.] ‘pure
adorare’ illud tangit, quod iij. Re. ix. scribitur de adoratione
impura Baal, dicendo: ‘Derelinquam mihi in Israel septem milia
virorum, quorum genua non sunt incurvata ante Baal, et omne os, quod non
adoraverit eum osculans manum’, ubi, ut obiter dicam, osculans manum
non est in textu, sed idem verbum ‘Nasca’, quod nunc osculari dictum
est significare, ponitur, ubi dicitur, quod non adoraverit eum, quod
forte quispiam hebreista interpretatus glossavit: Osculans manum, ut
modum adorationis exprimeret, ac deinde in textum relatum est ab
imperito scriptore. At in hunc sensum tamen [Hiob 31, 27.] Iob. xxxi.
loquitur, dicens ‘Si osculatus sum manum meam ore meo, quae est
iniquitas maxima et negatio contra deum altissimum’. Quo tropo
scripturae B. Gregorius interpretatur significari hominem in suis
operibus fidentem, ac de iusticia non accepta in Christo, sed viribus
propriis obtenta gloriantem. Hic enim adorat et osculatur manum suam ore
suo, quia se laudat in se, sibi placet in se, non in domino laudatur
anima eius. Ideo est iniquitas maxima et negatio altissimi, ut quae id,
quod dei est, sibi tribuat, seipsam in Idolum Baal sibi statuens seque
adorans, se autorem faciens bonorum [Jes. 2, 8.] suorum (nam Baal
autorem seu dominum significat). Sic Isa. ij. ‘Opus manuum suarum
adoraverunt, quod fecerunt digiti eorum’. At haec est adoratio
impurissima, quare Christum osculari, Christum agnoscere salvatorem et
illius manum osculari, hoc vere et pure et purum adorare est, hoc [Joh.
8, 36.] filium adorare est. ‘Si filius (inquit) vos liberaverit, vere
liberi eritis’.

Concludamus itaque: Vult propheta, ut serviant Christo in timore, se
peccatores agnoscant et semper accusent, solum deum iustificent in
Christo. Sed cum ei possint occurrere et pretendere, se legem servasse,
iustos esse, non peccasse, nec Christo ad iusticiam opus sibi esse, huic
praesumptioni pessimae occurrens dicit: Nolite existimare vos esse
iustos, exinanite hanc opinionem idolatram, ne vos deo aequetis, nolite
fidere in iustitiis vestris, immo filium osculamini, filium
amplectimini: illius manus, illius iusticia, illius salus vos servabit.
Atque hoc nisi feceritis, irascetur iustitiae vestrae, et peribitis de
via seu (ut ego somnio) peribitis cum via vestra. Nam hebraice satis
obscure dicitur ‘vethobedu derech’ idest et peribitis via, quod per
[Ps. 1, 6.] eclipsim pro: peribitis cum via dici mihi videtur iuxta
ps.i. ‘Iter impiorum peribit’. Veruntamen nullius sensui praeiudico,
ego non video, quomodo de via iusta pereant, qui in via iusta nondum
sunt. Terreri autem periculo suo possunt, qui in via sua tanquam iusta
sibi placentes Christum veram viam non agnoscunt.

[Seite 74]

[2, 12.] Cum exarserit in brevi ira eius. Beati omnes, qui confidunt in
eo.

Haec pars ad versum praecedentem pertinet in hebreo, qui totus sic
ordinatur: Adorate filium, ne forte irascatur, et pereatis cum via,
quoniam exardescet brevi ira eius. Beati omnes, qui confidunt in eo.

Est ergo sensus: Maturate et festinate Christum adorare, ne pereatis in
ira eius, ac ne vosipsos fallatis, quasi adhuc longe sit. Scitote,
quoniam cito et in brevi exardescet ira eius, subito, dum non speratis,
veniet, sicut [Matth. 24, 48 ff.] Mat. xxiiij. ‘Si dixerit malus
servus ille in corde suo: moram facit dominus meus venire, veniet
dominus servi illius in die, qua non sperat, et hora, qua [Spr. 1, 27.,
1. Thess. 5, 2f.] ignorat’. Sic prover. i. ‘Cum venerit repentina
calamitas’. Et i. Thess. v. ‘Ipsi diligenter scitis, quia dies
domini, sicut fur in nocte, ita veniet. Cum enim dixerint: Pax et
securitas, tunc repentinus eis superveniet interitus’. Terribilis est
ergo ista comminatio, quia, si subito apprehenderit ira dei, non erit,
qui eripiat. In fine pulcherrimo psalmum concludit epiphonemate. Haec
est, inquit, summa summarum ‘Beati omnes, qui confidunt in eo’. Ideo
enim passus est, ideo resurrexit, ideo constitutus est rex, ideo accepit
omnia in haereditatem, ut salvare possit omnes, qui confidunt in eum.

Haec autem confidentia iustificat sola, sine operibus legis, ut
Apostolus ad Romanos et Galatas docet. Verum difficillima est tot
resistentibus adversitatibus, tot allicientibus prosperitatibus. Beati
ergo, qui non fuerint scandalisati in eo, quod opus est divinae gratiae,
non autem humanae virtutis Sic enim spiritus benignus non inaeternum
comminatur, sed territos rursum consolatur sine fine. Si (inquit)
timetis iram eius, nolite desperare, confidite. ‘Beati omnes, qui
confidunt in eo’. Ideo enim terret ira eius, ut ad fiduciam illius vos
urgeat. Amen.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS TERCIVS.

1519

[Seite 74] 

[3, 1.] Psalmus David, cum fugeret a facie Absalom filii sui.

Cur hic psalmus preponatur aliis, qui de historiis multo prioribus facti
sunt, parum me movet neque enim adhuc vidi satis idoneas ordinis
rationes, nam historia ps. 1. de uxore Uriae sine dubio ante historiam
huius psalmi facta est, et multorum aliorum historiae priores ista
fuerunt.

[Seite 75]

Omnium interpretationes affere non est consilium, et tamen in tanta
varietate quam eligam, ipse nondum certum habeo. Ad allegorias non
facilis sum, praesertim quando legitimum et proprium illum germanumque
sensum quaero, qui in contentione pugnet et fidei eruditionem stabiliat.
Ne autem historica intelligentia in hoc psalmo sit, multa videntur
obstare. Imprimis illud, quod B. Augustinus movit, ‘Ego dormivi et
somnum cepi’, quod resurgentis Christi verbum esse videtur. Deinde,
quod in fine super populum benedictio dei pronunciatur, quod ad
universalem ecclesiam pertinere convincitur. Hinc B. Augustinus
tripliciter eum interpretatur, primum de Christo capite, secundo de toto
Christo, idest Christo et Ecclesia, capite et corpore, tercio
tropologice de quolibet privato.

Salvus esto cuique suus sensus. Ego interim de Christo interpretabor,
motus eodem quo Augustinus argumento, quod quintus versus non videatur
apte de quoquam intelligi alio quam Christo. Primum quod dormitio et
somnus hoc loco omnino significat mortem naturalem, non autem naturalem
somnum, quod ex eo coniici potest, quia sequitur ‘Exurrexi’. Si enim
de somno corporis diceret, ‘evigilavi’ diceret, quanquam hoc non ita
urget, hebreo vocabulo inspecto. Deinde quid novi recitaret, si se
dormisse et iacuisse recitaret? Cur non etiam ambulasse, comedisse,
bibisse, laborasse, eguisse, aut aliud simile corporis opus recenseret?
Insuper absurdum videtur in tanta tribulatione iactare non aliud quam
corporis somnum, quae potius eum coegisset maxime vigilare, periclitari
ac laborare, praesertim cum ista duo verba, ‘dormivi’ et ‘somnum
cepi’ quietam significent dormitionem in stratu suo iacentis, qualis
non est, qua prae tristitia dormitur. Sed illud magis urget, quod ideo
se exurrexisse gloriatur, quod dominus susceptor eius fuerit, qui
dormientem susceperit et in somno non reliquerit, quam gloriam quomodo
nova religione de aliquo somno corporis ac non de omni quottidiano somno
sonaret? presertim quando susceptio dei simul indicat extremam
derelictionem dormientis, quae non contingit in corporali somno, ubi
etiam hominibus custodibus servari potest dormiens. Omnino susceptio
ista dei non somnum, sed grandem laborem subindicat.

Ultimo huic favet et ipsum vocabulum ‘hekitzothi’, quod hic absoluto
in statu positum et transitivum tercii significat ‘Feci exurgere seu
evigilare’, quasi dicat: Feci, ut essem evigilans, suscitavi meipsum:
quod certe de Resurrectione Christi aptius, quam de somno corporis
intelligitur, tum quod dormientes excitari soleant, tum quod non magna
res est nec tanta praedicatione digna, quempiam a seipso evigilare, cum
sit quottidiana. Haec autem, quia per spiritum velut nova et singularis
inducitur, aliud erit omnino.

Quae si ita sunt, consequens est, quod, ubicunque titulus psalmi
historiam indicat, non semper esse necessarium, historiam in psalmo
cantari, sed 

[Seite 76]

historiam intelligi occasionem fuisse, qua futura prophetae spiritu
illustrante monstrata intelligerent. Esto igitur tituli sensus: psalmus
(idest carmen) David (ei revelatum seu per spiritum ad eum factum), cum
fugeret &c., idest occasione talis historiae. Neque enim tempore eiusdem
historiae et fugae ab eo conditum esse convenit, quando erat anxietate
et tristi expectatione inquietissimus. Spiritus sanctus autem lucidum et
quietum organum requirit, nec in tentatione, sed post tentationem homo
demum sapit, quae cum eo gesta sunt. Ideo verisimilius est longe post
historiam compositum esse, quando quieta meditatione intellexit mysteria
sui eventus.

Notandum autem, quod in omnibus superscriptionibus David dativi casus
est, qui in hac causa aequivalet accusativo cum praepositione ‘ad’,
quo tropo in caeteris prophetis dicitur: Verbum domini factum est ad
hunc vel illum, aut in manu huius vel illius. Huius prophetae proprium
est verbum dei appellare psalmum, canticum et eruditionem et aliis
titulis adornare, ut videbimus, deinde in dativo casu sibi tribuere
eiusdem verbi revelationem, ut singularem prophetam seu singulares
prophetias huius libri commendaret spiritus sanctus.

[2. Sam. 15, 1 ff.] Necessarium erit historiam ij. Reg. xv. pernosse et
sacramenta eius intelligere. Primus Absalom populum iudaicum
repraesentat tam figura gestorum quam nomine. Nomine quidem, quia
Absalom pater pacis interpretatur, quod felicis erat ominis, si caetera
non cogerent de pace mala, quam mundus dat, idest de odio Crucis Christi
intelligere. Exhorruit enim populus iste peculiariter crucem et mala
mundi, propterea quod bona mundi et pax [Jer. 6, 14.] huius vitae eis in
lege promissa erant. Hinc eorum vox: Pax, pax, cum non [Phil. 3, 18.]
esset pax, quia nec legem servabant nec poterant, sed et Apostolus eos
crucis inimicos appellat.

�, ubi dicitur: mulieribus eam ad ornanda sua capita fuisse venditam.
Haec est Synagoga speciosa prae omnibus populis terrae, gloria patrum,
praeeminentia cultus unius veri dei, dono legis2)�, scientiae,
prophetiae [Röm. 3, 2., Röm. 9, 4.] et multorum aliorum. Ro. ij. et
ix. Deinde Caesaries copiosissima splendidum ordinem sacerdotum et
levitarum in vertice et summo loco Synagogae divitiis et delitiis
abundantium et luxuriantium et superbientium significat, [Jes. 3, 17.]
de quibus Isa. iij. ‘Decalvabit dominus verticem filiarum Zion, et
erit pro [Ps. 68, 22.] crispante crine calvitium’, idest pro glorioso
sacerdotio &c. Et psal. lxvij. ‘Veruntamen deus confringet capita
inimicorum suorum, verticem capilli [2. Sam. 18, 9.] perambulantium in
delictis suis’. Nam et hoc, quod Absalom occidendus capillis pendebat
in quercu inter coelum et terram, significat sacerdotes 

[Seite 77]

pendere in opinionibus suis carnalibus nec coelestia nec terrena legis
attingere et intelligere. Et detonsa ac mulieribus vendita signat,
sacerdotes eiusmodi de vertice synagogae in spiritu separatos non nisi
cupiditatibus et voluptatibus sese tradidisse. Nec enim voluptates
quempiam ornant, sed ipsis magnum accedit ornamentum et illectamentum,
tantis in illis optimatibus addictis ac venditis.

[2. Sam. 15, 4.] Et ad rem Absalom, affectator regni et haereditatis
contra patrem [2. Sam. 17, 23.] suum David, expulit eum de civitate,
usus consilio Achitophel, qui postea strangulavit seipsum laqueo in domo
sua. Sic populus Iudaicus contra [Matth. 21, 38., Joh. 11, 48.] Christum
‘Hic est’ inquit ‘haeres, venite occidamus eum’, Item Iohan. xi.
‘Si dimittimus eum sic, omnes credent in eum’ usus ad hoc consilio
et auxilio Iudae proditoris, qui similiter ut Achitophel, cohortibus et
ministris se armavit, similiter in domum conscientiae suae descendens ac
desperans laqueo se suspendit. Achitophel enim frater meus insulsus
dicitur, ad quod [2. Sam. 15, 31.] David allusit i. Re. xv., quando
dixit ‘Infatua, obsecro domine, consilium Achitopel’, quasi dicat:
ut sit vere insulsus et fatuus hac vice.

[2. Sam. 15, 30.] David autem egressus nudis pedibus et operto capite
significat Christum eductum ad Golgatha, qui et ad literam nudis pedibus
et capite corona spinea et sanguine velato incessit. Sed allegorice
Caput, divinitas, abscondita erat in infirmitate, Et pedes nudi idest
humanitas omnino sibi relicta. Regressus eius ad urbem occiso Absalom
Resurrectio Christi est, in peccatis mortuo et tamen victo populo
Synagogae, tunc enim percussa maxilla eorum [Ps. 58, 7.] et dentes eorum
contriti, ut psalmus iste dicit, quod Christum amplius vorare non
possint, quia iam non amplius moritur.

Dicit itaque:

[3, 2.] Domine, quid multiplicati sunt, qui tribulant me? multi
insurgunt adversum me.

Fere idem scopus est huius psalmi cum praecedente similisque sententia.
Nam et hic incipit a quaerela et vana adversariorum Christi
praesumptione [V. 8.] et finit in triumphante consolatione, dicens
‘Quoniam tu percussisti’, et ‘domini est salus’ &c. Nisi quod
hic et rem brevius et affectum patientis plenius tractat. Tria enim
sunt, quae vehementer quatiunt patientem: Solitudo, impotentia,
desperatio, quas augent confortantque tria adversariorum: Multitudo,
potentia, fiducia. Ad solitudinem suam et multitudinem persecutorum
pertinet, quod dicit: Domine, quid multiplicati sunt, qui tribulant me?
Alioquin nisi solitarius et derelictus esset, quomodo pateretur? quomodo
tentaretur? quomodo tangeretur? fultus vel aequali [Hiob 1. 9 f.] vel
maiore multitudine pro se certantium? Sicut diabolus sensit Iob. i: 

[Seite 78]

Nunquid frustra Iob timet deum? Nonne tu vallasti eum ac domum eius,
universamque substantiam eius per circuitum?

Ad impotentiam suam et hostium potentiam pertinet, quod dicit ‘Multi
insurgunt adversum me’. Neque enim pateretur etiam solitarius, nisi
infirmior a robustioribus opprimeretur, sicut Samson solus a Philistaeis
nihil pati potuit, quos toties percussit. Quare generali canone
observandum est, patientiam nullam esse eius, qui habet, unde reddat et
vindicet, aut unde resistat, ne opprimi possit. Utrunque enim patientis
est, neque ulcisci neque resistere posse.

Gravius autem est insurgere quam simpliciter tribulare, sicut gravius
est esse impotentem quam solitarium et gravius hostem esse robustum ac
invictum quam multum. Ideo dicit: illi stant, eriguntur, firmantur,
roborantur, praevalent, confortati sunt super me, Ego autem nuto, cado,
infirmor, prosternor penitus. Hanc enim illorum invalescentiam et suam
defectionem [Ps. 2, 2.] verbo ‘surgunt’ significat, quomodo et supra
ps. ij. ‘Astiterunt reges terra’ eandem potentiam expressit. Verum
ultra haec duo fortissime et extreme urget hoc, quod sequitur.

[3, 3.] Multi dicunt animae meae: Non est salus ipsi in deo eius. Sela.

[Matth. 27, 43.] Hoc certe Christus in cruce audivit ‘Confidit in deo,
liberet eum nunc, [Ps. 22, 8 f.] si vult’, sicut et ps. xxi.
praedictum est ‘Omnes videntes me deriserunt me, locuti sunt labiis et
moverunt caput: Speravit in domino, eripiat eum, salvum faciat eum,
quoniam vult eum’. Haec enim fiducia, illusio, irrisio, insultatio,
epinicion et encomium adversariorum tanquam de triumphato et desperato
penitus inimico extremum est et amarissimum tribulationis, siquidem
cecidisse et occubuisse multis et robustis hostibus tum primum
atrocissimum est, quando spes resurgendi etiam in ipso deo denegatur,
sicut et [Ps. 41, 9.] ‘Verbum iniquum constituerunt adversum me:
Nunquid qui dormit, ps. xl. adiiciet, ut resurgat?’ In hac autem
desperatione fuisse Christum novimus, non quod ipse desperarit, sed quod
ab omnibus etiam discipulis desperaretur, hoc est sine spe resurgendi
haberetur tanquam mortuus a corde eorum, [Ps. 31, 13.] ut ps. xxx.
dicit. Hic quaeritur consolator et non invenitur, quin pro consolatione
desperatio cum amarissima irrisione ingeritur, quod diabolicum est.

In hebraeo absolute habetur ‘in deo’ sine pronomine ‘eius’, quod
ad epitasin facere mihi videtur, ac si dicas: Non modo derelictum et
oppressum dicunt ab omnibus creaturis, Sed et deum, qui omnibus adest,
omnia servat, omnia curat, me unum prae rebus universis non servare.
Qualem tentationem [Hiob 7, 20.] et Iob vij. gustasse videtur, ubi dicit
‘Quare me posuisti sic contrarium tibi?’ Nihil est enim tentatio
quaecunque vel universi mundi et totius simul 

[Seite 79]

inferni in unum conflata ad eam, qua deus contrarius homini ponitur,
quam [Jer. 17, 17.] tremens deprecatur Hiere. xvij. ‘Non sis tu mihi
formidini, spes mea in [Ps. 6, 2.] die afflictionis’, de qua infra ps.
vi. ‘Domine, ne in furore tuo arguas me’ et sepius per totum
psalterium videbimus. Haec est insustentabilis prorsus [Ps. 6, 6.] et
ipse proprie infernus, ut eodem vi. psal. dicetur ‘Quoniam non est in
morte’ &c., denique nisi expertus sis, ne cogitare quidem illam
possis.

Nota modestiam, immo singularem quendam affectum eius, qui in hac parte
tentatur. Interrogative dicit: Quid multiplicati sunt? quo velut
innocentem se studet probare et indigna sibi fieri indicat. Attamen non
audet eos accusare et nomine iniustorum aut peccatorum appellare, sed
ambiguo vocabulo utens dicit: Quare tam multi sunt tribulatores mei? At
infra post victoriam constanter et cum fiducia peccatores et iniustos
pronunciat dicens: Adversantes mihi sine causa (ut noster textus habet)
et dentes peccatorum contrivisti. Nam dum intra tentationem torquetur,
se unum esse sibi videtur, cui soli deus sit contrarius et
irremissibiliter iratus, solus ipse tunc peccator est, omnes alii iusti
et deo autori contra se cooperantes, nihil reliquum est praeter gemitum
hunc inenarrabilem, quo insensibiliter spiritu adiutus dicit et quaerit:
Quid me tot tribulant unum? Sed et ipse David in hac historia [2. Sam.
15, 26.] eodem affectu laborans dixit ij. Re. v. ‘Si dixerit mihi: Non
places, praesto sum, faciat, quod bonum est coram se’. O magna sui
abnegatio, deum contrarium sibi etiam eligens &c.

In fine huius versus ponitur dictio hebraica ‘Sela’, quam quia
saepius babebimns, hoc loco semel absolvemus. Nec hodie satis cognitum
est, quid faciat ipsa, aut quid significet. LXX interpretes pro ea
transtulerunt graece diapsalma, quod B. Augustinus interpretatur pausam,
interruptionem et discontinuationem psalmodiae. Sicut econtra Sympsalma
vocat compositionem seu continuationem psalmodiae. Dicit etiam, quod,
ubicunque diapsalma ponitu seu Sela, notari aut rerum aut personarum
mutationem. Hunc sequitur Cassiodorus.

B. Hieronymus ad Marcellam variis ex Origine adductis putat verius ipsam
significare connexionem superiorem et inferiorum in Canticis, aut certe
sempiterna esse, quae dicta sunt, unde et Aquila, diligentissimus
explicator hebraicorum nominum, transtulit ‘semper’ vel ‘in
sempiternum’.

Burgensis ps. lxxxiij. dicit ipsam nihil significare prorsus, sed esse
tantum velut supplementum melodiae et nihil habere preter melodiam, cui
iungatur, negatque, quod sempiternitatem significet, unde non nisi in
psalmis, [Hab. 3, 3.] quia cantica sunt et ad melodiam dictata, et uno
cantico Abacuk reperitur, nee nisi semel in eodem Cantico Abacuk, ibi
‘Et sanctus de monte pharan. Sela’.

Hunc quasi sequitur recentior Stapulensis, qui putat esse Sela hebreis 

[Seite 80]

simile aliquod ei, quod nobis in Ecclesiasticis antiphonis est signatura
tonorum finalium sub vocalibus Evovae, idest saeculorum amen, quae non
canitur quidem cum antiphona, etsi melodiae eius iungitur.

Ioh. Reuchlin in rudimentis suis hebraicis duas opiniones recitat.
Alteram Ionathe Chaldei, quem traduxisse scribit Sela, idest in virtute
saeculorum, cui Rabbi Eleazar addiderit, quod, cuicunque loco sacrae
scripturae additur Sela, ei nullus finis erit neque in hoc saeculo neque
in saecula saeculorum. Alteram Abraham Ben Esdrae, qui Sela putet
significare id, quod scilicet vere, et hoc placere hebreis, quod etiam
secundum eos nihil habere putetur, nisi quod iungitur harmoniae, ut
Burgensis dixit.

Tanta itaque diversitas facit , ut ego fatear me nescire, quis eorum
verius dicat.

Ea sane, quae me contra omnia ista dicta movent, sunt haec: Primum, quod
exempla ex psalmis et Abacuk non quadrant. Nam quod hoc loco ponitur
Sela, etsi favet sententiae B. Augustinus contra B. Hieronymum, quia res
mutatur, non autem persona, nec connectuntur praecedentia et sequentia
per ipsum, tamen hoc contra utrunque urget, quod aliquando in fine
psalmorum ponitur quandoque in eiusdem personae verbis et eandem
exhortationem continuatis, ut videri potest hoc ps. iij. et iiij. Nam in
fine [Ps. 3, 9., Ps. 4, 5 f.] iij. ps. dicit ‘Super populum tuum
benedictio tua. Sela’. ‘In cubilibus vestris compungimini. Sela.
Sacrificate sacrificium iusticiae’. Hic est continua eiusdem personae
ad easdem personas exhortatio, et tamen Sela interponitur, quod contra
B. Augustinum est. Quod autem in fine ponitur, contra B. Hieronymum est.

Quodsi utriusque sententia quoquo modo defenditur seu connectendo seu
distinguendo sententias aut personas, ad hoc tamen nihil est, quod
possit dici: Cur non aeque ponatur in psalmis, ubicunque vel
distinguuntur vel connectuntur sententiae aut personae, et quidem
apertius (non raro), quam ubi ponitur, ut observanti facile occurrit.

Quod autem non significet sempiternitatem, ut recte Burgensis sentit,
satis convincit vel hic, quem in manu habemus, versus, qui dicit ‘Non
est salus ipsi in deo eius. Sela’. Quis ita insaniat, oro, ut Christo
vel iusto [Ps. 8, 6.] sempiternam asserat tribulationem sine salute dei?
quum ps. viij. dicat eam [Ps. 83, 9.] fuisse paulam et brevem, ut
videbimus, et ps. lxxxij. ‘Facti sunt in adiutorium filiis Lot.
Sela’. Nunquid Assur in sempiternum veniet filiis Lot [Ps. 4, 5.]
adiutor? Denique tum Sela paucissimis versibus conveniet. Item ps. iiij.
[Ps. 4, 3.] ‘In cubilibus vestris compungimini. Sela’. ‘Et
quaeritis mendacium. Sela’. Inaeternum compungentur et mendacium
quaerent filii hominum?

Reliqua est ergo sententia Burgensis, quam nec probo nec improbo, licet
et contra eum possit dici, cur talis cauda harmonica his et non aliis
locis ponatur.

[Seite 81]

Ego interim cum LXX interpretibus remanebo, qui et in aliis multis locis
nescio quid divinioris habuere sensus, etiam si a proprietate verborum
[Ps. 2, 10.] frequenter dissideant, ut illud ps. ij. ‘Apprehendite
disciplinam’, quam exposite et explicate dixerunt, quod hebreus
‘osculamini filium’ obscurius dixit. Nam hoc vere est Ihesum
Christum amplecti, disciplinam et crucem amplecti, [Röm. 8, 17.] et ut
Paulus solet dicere, passionibus Christi communicare. Alioquin erunt,
qui Christum fateantur se nosse, factis autem negent. Non enim qui
loquitur, sed qui vivit Ihesum Christum crucifixum, salvus erit. At
vivere Christum, [Gal. 2, 19 f.] hoc est crucifigi, ut Gal. i. dicit
‘Christo crucifixus sum, vivo iam non ego, vivit vero in me
Christus’.

Ita et hic suo diapsalmate quid ad grammaticam significationem
voluerint, nescio. Divinabo de mysteriis.

Videntur enim suo more mysterium indicasse, quando ausi sunt
interpretari divisionem, pausam et moram, quam Sela hebraeis non
significat, nec sunt leviter moti, quod certum sit, nec iota nec apicem
frustra in sacris literis scribi.

Ita pausam hanc mea temeritate suspicor significare insignem aliquem
affectum, quo psallens pro tempore movente spiritu afficitur. Qui
quoniam non est in nostra potestate, non in omni psalmo nec omni versu a
nobis haberi potest, sed prout spiritus sanctus dat moveri. Ideo Sela in
psalmis tam confuse et citra ullam rationem ponitur, ut hoc ipso indicet
Secretam et nobis incognitam nec provideri possibilem motionem spiritus.
Quae ubi ubi venerit, omissis verbis psalmi quietam et pausantem poscit
animam, quae capax fiat vel illuminationis vel affectionis, quae
offertur. Ita hoc versu, cum agatur de insigni illa tentatione spiritus,
qua deus iratus sustinetur, nedum creatura, motus est propheta ad eam
profundo affectu sentiendam et agnoscendam.

Haec mea citra cuiusque iudicii praeiuditium et satis de Sela.

[3, 4.] Tu autem domine susceptor meus es, gloria mea et exaltans caput
meum.

Tribus tria opponit: susceptorem multis tribulantibus, gloriam multis
insurgentibus, exaltatorem capitis blasphemantibus et insultantibus.
Itaque solitarius quidem est coram hominibus et iuxta sensum, sed
copiosissimo [Joh. 16, 32.] praesidio tutus minimeque solitarius coram
deo et in spiritu sicut Io. xvi. ‘Ecce venit, ut me solum relinquatis,
et non sum solus, quia pater mecum est’. Ita impotens et oppressus est
secundum faciem et in oculis hominum, Sed coram deo et in spiritu
robustissimus et adeo in virtute dei cum fiducia [2. Kor. 12, 9 f.]
glorians cum Apostolo ij. Corin. xi.: Cum infirmor, tunc fortior sum et 

[Seite 82]

libenter gloriabor in infirmitatibus meis, ut inhabitet in me virtus
Christi. [Ps. 68, 10.] Et de tota Ecclesia ps. lxvij. dicit ‘Et
infirmata est, tu vero perfecisti eam’. Ita secundum hominem et
visionem insipientium desperatus est, nec in deo salus ei reliqua, sed
in abscondito huius tempestatis exauditus et exaltatus [Ps. 81, 8.]
iuxta illud ps. lxxx. ‘In tribulatione invocasti me, et liberavi te et
exaudivi te in abscondito tempestatis’. Vere in abscondito
tempestatis, quia tempestas ista tribulationis sic abscondit
exauditionem et salutem, ut nihil minus quam salus appareat et deus non
exaudiens, sed indignans dumtaxat sentiatur. Haec qui intellexerit aut
expertus fuerit, simul intelliget, quam stulte et temerarie a multis
doceatur, posse hominem naturaliter deum super omnia diligere, cum
nullus sit homo relictus naturae suae, qui non exhorrescat mortem
mortisque poenas, nedum infernum, et iram dei intentatam ferat et tamen,
nisi haec vincantur amore dei, non potest diligi deus super omnia.

Proinde verba huius versus verba sunt non naturae, sed gratiae, non
arbitrii liberi, sed spiritus robustissimae fidei, quae per caliginem
tempestatis, mortis et inferni videns deum etiam derelictorem agnoscit
susceptorem, deum persecutorem agnoscit auxiliatorem et deum damnatorem
agnoscit salvatorem. [Ps. 32, 9.] Non enim quae videntur et sentiuntur,
estimat sicut equus et mulus, quibus non est intellectus, sed ea, quae
non videntur, intelligit. Spes enim, quae [Röm. 8, 24.] videtur, non
est spes. Quod enim quis videt, quid sperat? Ro. viij.

[Ps. 54, 5.] Eiusdem sententiae est, quod ps. liij. scribitur: Quoniam
alieni (ecce multi et alii, puta impii et adversarii) insurrexerunt
adversum me (unicum scilicet et solitarium), et fortes quaesierunt
animam meam (Ecce fortes et uni infirmo prevalentes) et non proposuerunt
deum in conspectu suo, quasi dicat: non credunt deum esse mecum, sed
desperatum, atque adeo ipsimet deo me [Ps. 86, 14.] invisum arbitrantur.
Item ps. lxxxiij. ‘Deus, iniqui insurrexerunt adversum me, et fortes
quesierunt animam meam et non proposuerunt te in conspectu suo’, idest
sum derelictus et solus, illi multiplicati tribulant me, Ipse impotens
et oppressus, illi surgunt et stant potentes super me. Sum desperatus,
nec salus mihi in deo esse dicitur, illi fidentes gloriantur de victoria
super me. Ita videmus, oportere vitam iusti viri exemplo Christi his
tribus partibus crucis consummari, ut sit solus, impotens et desperatus,
quatenus ita dignus fiat deo susceptore, glorificatore, exaltatore.

Sic Iosue cum filiis Israel cedit et fugam simulat in bello contra [Jos.
8, 14.] Haitas, qua tamen arte eos funditus delevit, Iosue viij. Sic et
filii Beniamin [Richt. 20, 35.] caesi sunt a filiis Israel, Iudic. xx.,
cum fugam simularent et mox facie versa illos cederent pene ad
interniciem. Crux enim et passio insidiosissimae et mundo
perniciosissimae fugae sunt: Quibus nulla feliciore virtute diabolus,
mundus, caro superantur et mirabili dei consilio, dum vincunt,
vincuntur.

[Seite 83]

Clarum autem est, gloriam hoc loco accipi pro gloriatione seu pro re
[Jer. 17, 17.] ipsa, in qua gloriatur, iuxta tropum scripturae, quo
dicitur ‘Spes mea tu in [Ps. 22. 10.] die afflictionis’, Hiere.
xvij. Et ps. xxi. ‘Spes mea ab uberibus matris meae’. [Ps. 142, 6.]
Et exli. ‘Dixi, Quoniam tu es spes mea’, hoc est, tu es, in quo et
de quo spero. Sic deus meus misericordia mea, sic dominus illuminatio
mea et salus mea &c.

Ita hic: ‘Gloria mea tu’, in quo glorior, ut sit sensus: Illi
confidunt [Ps. 49, 7.] in gloria sua et in multitudine divitiarum suarum
gloriantur, ps. xlviij. ‘Virtus eorum est gloria eorum’, Ego vero
non in virtute mea glorior, quam non habeo, nec in impotentia confundor,
quam patior, sed glorior in tua virtute. [Ps. 89, 8.] Tua potentia est
gloria mea, sicut ps. lxxxviij. ‘Quoniam gloria virtutis [Jer. 9, 23
f.] eorum tu es’. Et Hiere. ix. ‘Qui gloriatur, glorietur nosse me,
non
glor敩畴⁲慳楰湥⁳湩猠灡敩瑮慩猠慵渠捥映牯楴⁳湩
映牯楴畴楤敮猠慵渠捥搠癩獥椠⁮楤楶楴獩嬠⸲䬠牯‮
〱‬㜱崮猠極鉳‮瑉⁡橩‮潃⹲砠‮冑極朠潬楲瑡牵‬
湩搠浯湩⁯汧牯敩畴鉲മ

Quodsi cui rigidior grammatica placet, quod ‘Cabod’ hoc loco proprie
δοξαν graece significet, quod latine reddi solet gloria ideoque
aliud esse quam gloriationem, quae graecis κανχημα dici putatur
et hebreis pheer seu thipheereth, nec sic absurde intelligitur deus esse
gloria iusti viri, quo modo [1. Kor. 11, 7.] i. Cor. vij. virum vocat
gloriam dei et mulierem gloriam viri, Quia deus glorificatur, honoratur,
laudatur, celebratur in sanctis suis, quos liberavit. Rursus et ipsi
glorificantur, quos tanto benefitio deus dignatus est, dum confitentur
de se, non suis, sed dei viribus sese fuisse adiutos.

Verum apud me differentia modica est in hiis duobus nominibus,
praesertim hoc loco, nisi quod gloria extra personam passi aliorum de
ipso significat opinionem bonam et nomen celebre, gloriatio vero ipsius
personae proprium affectum et fiduciam in deo. Sequatur quisque, quod
voluerit. In spiritu enim et coram deo nec gloria sine gloriatione nec
gloriatio sine gloria haberi potest. Ut enim glorieris et feliciter
superbias in deo, oportet opinionem tui apud deum esse bonam, atque id
vel sentire vel firmiter credere. Et ita deus gloria tua vel cognita vel
credita facit te gaudere et in deo gloriari. Quis enim non glorietur,
exultet et omnibus contemptis inaestimabiliter superbiat, qui sciat vel
credat, opinionem sui esse apud deum bonam, hoc est deum de ipso bene
sentire, sibi in ipso placere, velle adiuvare, pro eo pugnare, eum
omnibus commendare?

Rursum non satis est, opinionem tui esse apud deum bonam et ibi te esse
amatum, laudatum, gratum (hoc est in gloria esse), nisi idipsum scias
vel credas. Scito autem, credito isto gloriatio et gaudium conscientiae
deesse [Ps. 106, 47.] nullo modo potest. Ita fit, ut necesse sit, simul
et deum glorificari et iustum gloriari, ut ps. ciiij. ‘Ut gloriemur in
laude tua’, et simul sit deus gloria iusti et gloriatio: Gloria in deo
gloriatio in conscientia. Est enim gloria 

[Seite 84]

opinio de alio bona, Gloriatio autem ipsa superbia et fiducia de gloria
sua. Vides ergo, quante fidei et fortitudinis sint haec verba. Etsi,
inquit, multi insurgant adversum me, mala mihi cogitent, pessime de me
opinentur, scio tamen, quod non confundar. Gloria mea dominus, quem de
me optime cogitantem constanter confido et in hac divina mei opinione
glorior.

‘Exaltans caput meum’. Hoc caput quanquam scio ab aliis tum pro ipso
Christo tum pro mente ipsa Christi accipi, tamen figurata et tropologica
videtur haec esse acceptio. Ideo mea temeritate puto simplicius
accipiendum ad tropum usitatum scripturae pro glorificatione, ut sit
totius orationis sensus planus: Exaltans caput meum, idest elevavit me
et in sublimi constituit [2. Kön. 25, 27.] iuxta illud iiij. Re. ult.
‘Sublevavit Evilmerodach, Rex Babylonis, caput Ioachim, Regis Iuda, de
carcere et locutus est ei benigne et posuit thronum eius super thronum
regum, qui erant cum eo in Babylone’. Hic claret, quod sublevare caput
sit ipsum hominem totum exaltare et in gloriam ac regnum collocare. Ita
Christus, qui per Ioachim, regem Iuda, figuratus est, cum esset mortuus
et ad inferos descendisset, ac iam desperato diceretur: Non est salus
ipsi in deo, mox dextera dei exaltatus est de inferiori lacu super omnes
coelos, super omnem potestatem constitutus rex regum et dominus [Ps.
110, 7.] dominantium. Eodem more et ps. cix. dicitur ‘De Torrente in
via bibet, propterea exaltabit caput’, idest elevabitur super omnes.
Atque ut exaltare caput usu scripturae regnum et potestatem significat,
ita non dissimili tropo [Jes. 49, 22.] levare manum significat
praevalere et potentem esse in opere, ut Isa. xlix. ‘Ecce levabo ad
gentes manum meam et ad populos exaltabo signum meum, [Ps. 74, 3.] et
afferent filios tuos’ &c. Ita ps. lxxiij. ‘Leva manus tuas in
superbias [1. Mos. 29, 1.] eorum’. Sic levare pedes significat velocem
esse in via, ut Gen. xxix., ubi nos habemus ‘Profectus ergo Iacob’,
hebraeus dicit: Et levavit pedes suos Iacob. Sed et germanica vernacula
eodem tropo solemus euntes exhortari, ut velociter eant, dicendo: heb
die fyes auff, leva pedes tuos. Haec latius dixi, quia magna pars
intelligentiae sita est in tropis locutionis, praesertim in sacris
literis, quae suos habent idiotismos, quorum ignorantia grandes nebulas
suscitat, quandoque in claro die. Igitur levari caput est exaltari in
regem et glorificari.

Semper inculco et in memoriam reduco, haec esse verba fidei, spei et
charitatis, quibus nos in Christo erudimur, ne deficiamus in quacunque
[Röm. 15, 4.] angustia: ad nostram enim (ut Apostolus Ro. xv. ait)
doctrinam et consolationem scripta sunt, ut per patientiam spem
habeamus. Arduum est enim et divinae gratiae virtus, deum credere
exaltatorem capitis et coronatorem in media morte et inferis. Hic enim
abscondita est exaltatio, et paret non nisi desperatio et nulla salus in
deo. Itaque contra spem in spem hic docemur credere, quae crucis
sapientia nimis hodie est abscondita in mysterio profundo. 

[Seite 85]

Neque enim ad coelum alia via est quam ista crux Christi. Proinde
cavendum, ne vita activa cum suis operibus et vita contemplativa cum
suis speculationibus nos seducant. Blandissima est utraque et
tranquilla, ideo et periculosa, donec cruce temperetur et adversitatibus
perturbetur: Crux autem res omnium tutissima. Beatus, qui intelligit.

[3, 5.] Voce mea ad dominum clamavi, et exaudivit me de monte sancto
suo. Sela.

Hebraeus in futuro dicit, ut et S. Hieronymus transfert ‘Clamabo’ et
‘exaudiet’, placetque mihi magis quam praeteritum. Est enim vox iam
triumphantis, laudantis, glorificantis deum ac gratias agentis ei, qui
se suscepit, servavit et exaltavit, sicut speraverat in versu
precedente. Nam iste est mos triumphantium et laudantium, ut recitent
ea, quae gesserunt, quae passi [Ps. 66, 16.] sunt, et Epinicion cantent
suo adiutori, sicut ps. lxv. ‘Venite et audite, et narrabo omnes, qui
timetis deum, quanta fecit animae meae. Ad ipsum ore [Ps. 81, 2.] meo
clamavi et exaltavi sub lingua mea’. Et ps. lxxx. ‘Exultate deo,
adiutori [2. Mos. 15, 1.] nostro’. Sic Exo. xv. ‘Cantemus domino,
gloriose enim honorificatus est &c’. Ita et hic se exauditum, se
dormivisse, se susceptum, percussos inimicos, dentes peccatorum
contritos, decantat affectu gratitudine et laetitia plenissimo.

Hoc est nimirum, quod mutationem facit, et qui hucusque ad deum in
persona secunda locutus est, subito vertit verbum ad alios de deo in
tercia persona loquens, ‘Exaudivit me’, inquit non: exaudisti. Item
‘Ad dominum clamavi’ non: ad te clamavi. Omnibus enim nota esse
cupit, quae in eum deus bona contulit, quod grati animi est.

Iam illud, quod in hebreo per futurum dicit ‘Clamabo’ et ‘exaudiet
me’, affectum maiorem habet quam ‘clamavi’ in praeterito, licet
praeteritum non excludat, immo praeteritum pre vehementia includit,
atque ut explicem, si possum, Affectus eius est huiusmodi: Ego, qui iam
expertus sum, quam bonus, quam dulcis dominus, quam non deserat, quam
non despiciat clamantes ad se, quam fideliter suscipiat, servet, exaltet
omnes invocantes se, talem me erga eum habebo deinceps inaeternum, ut
cum plenissima fiducia ad solum ipsum confugiam. Non timebo etiam milia
populi, paratus sum in eum sperare, etiam si multo plura et maiora
ferenda sunt, et ut Iob ait, etiam si me occiderit, in eum [Hiob 13,
15.] sperabo. Hic est ille deus, in quem omnes merito confidant
praesumantque, de quo neminem desperare conveniat. O infelices, qui vel
multitudine vel magnitudine malorum fracti ignorant, quam potenter, quam
mirabiliter, quam gloriose hic deus salvet clamantes ad se. Hunc
affectum sequentia indicant: ‘Non timebo’ inquit ‘milia populi’.
Item ‘Domini est salus’ &c. Sic et eodem [Ps. 34, 2.] affectu ps.
xxxiij. dicit ‘Benedicam dominum in omni tempore’, quasi dicat:
Stultus ego, qui hucusque in tempore uno dominum benedixi, scilicet
prospero 

[Seite 86]

et quieto, nesciebam, quam potens sit etiam in tempore adverso, proinde
etiam in tempore malorum eum deinceps benedicam, siquidem sunt, qui [Ps.
49, 19.] laudent deum tempore sereno iuxta illud ‘Confitebitur tibi,
cum benefeceris ei’, at in tempore tentationis adeo recedunt, ut ad
quodlibet aliud potius quam ad deum confugiant, denique nec clamare ad
eum possunt, nedum [Ps. 18, 4.] laudare et benedicere. At nos hic
erudimur, ut versum illum ps. xvij. in tempore crucis sonemus ‘Laudans
invocabo dominum et ab inimicis salvus ero’, ut tunc etiam deus tibi
placeat et ametur, quando displicentissimus et odio dignissimus tibi
videtur. Hic enim amor dei castus et solidus est. [Jes. 48, 9.] Hoc est,
quod Isaie xlviij. dicit ‘Infrenabo te laude mea, ne intereas’. Nam
hac laude cor frenatur in mediis aquis et turbinibus tentationum, ut non
deficiat ab amore dei. Verum opera spiritus sunt haec, non naturae, In
uno Christo perfectissime impleta et omnibus, qui sunt Christi, in
exemplum descripta.

‘Voce mea’ B. Augustinus et post eum Cassiodorus putant non de
corporea voce, sed de voce cordis dictum esse, nec de ea ipsa nisi
purissima, propter pronomen ‘Mea’, quod sua vox non sit, quae
impuris orantis cogitationibus interpelletur. Quae vera esse credo, non
tamen vocem corpoream exclusam esse puto, quod vox affectus, quando
vehemens est, se continere [Marc. 15, 37.] non possit, quin erumpat in
vocem corpoream. Nam et Christus in Cruce utique corporea voce clamavit
et nobis clamandum esse docuit in angustia, ut sic totis viribus intus
et foris dominum invocemus.

‘De monte sancto suo’ inquit. Hunc montem varie intelligi video.
Aliis ipse Christus de seipso exauditus intelligitur, aliis de summa
divinitate, aliis aliud. Placet mihi mons summae divinitatis, modo id
(quantum somnio) [Ps. 2, 6.] observes, monti huic non esse nomen. Nam
ps. ij. Montem sanctum Zion dixit, super quem tanquam inferiorem
constitutus esset rex. Ideo nominandus erat illic mons, ut quem regere
non posset, nisi nosset. Hic vero, a quo regitur et de quo exauditur,
innominabilis est, nec speciem nec nomen habens. Quo mihi videor erudiri
nos omnes, in tempore tentationis auxilium divinum sperare quidem debere
desursum, sed modum, tempus et genus auxilii nobis esse incognitum, ut
fidei et spei locus sit, quae nituntur in ea, quae nec [1. Cor. 2, 9.]
videntur nec audiuntur nec in cor hominis ascendunt. Atque ita oculus
fidei in tenebras interiores et caliginem montis suspicit nihilque
videt, nisi quod attenuatur suspiciens in excelso expectansque, unde
veniat auxilium ei. In sublime videt et de sublimi expectat adiutorem,
sed quale sit hoc sublime et quale adiutorium futurum, ignorat. Etsi
enim Christus omnia sciebat, [Hebr. 4, 15.] tamen tentatus est in
similitudine per omnia pro nobis, ut et ipse hunc montem quodammodo
iuxta humanitatem habuerit ignotum et incomprehensibilem [Ps. 22, 4.]
pro hora passionis, quod et alio ps. xxi. significat dicens ‘Tu autem
in sancto habitas’, idest in abscondito et inaccesso secreto. Sicut
enim 

[Seite 87]

deus est ineffabilis, incomprehensibilis, inaccessibilis, ita eius
voluntas et auxilium praesertim in tempore derelictionis. Ideo nisi
fides hic expertum reddat et tantatio probatum, nullis verbis tradi
potest, quid sit Mons iste sanctus dei. Idem ergo est, ac si diceret:
Exaudivit me de monte sancto suo, quod vulgo dicitur: Exaudivit me
ineffabili incomprehensibilique modo, quod nunquam cogitassem. Desursum
scio me exauditum, sed quo modo, ignoro. Eripuit me de alto et de summo
accepit me (ut alibi dicet), sed non cognosco, quid sit hoc altum, hoc
summum, hic mons. Eadem ratio est, quando derelinquit et non exaudit,
neque enim scimus, quo vadat aut unde veniat spiritus, etiam si vocem
eius audiamus, dum spirat, ut Christus [Joh. 3, 8., Hiob. 9, 11.] Ioh.
iij. dicit et Iob ix. ‘Si venerit ad me, non videbo eum, si abierit,
non intelligam’. ‘Sic est’ inquit ‘omnis, qui ex spiritu natus
est’. Abit cum abeunte (hoc est relinquitur relinquente spiritu) et
venit cum veniente (hoc est exauditur exaudiente spiritu), nescit tamen
utrunque, quid et quomodo secum agatur.

Hoc est, quod vocabulum illud ‘sancto’ indicat, quod, ut supra
dictum est, separatum et secretum significat planeque id, quod attingi
nec sensu nec mente potest, in quod qui rapitur, in deum invisibilem
rapitur, ac perfectissime purificatur, separatur, sanctificatur. Verum
dura haec res humanae [1. Mos. 1, 2.] naturae et intolerabilis, nisi
spiritus domini feratur super has aquas et tenebras huius abyssi foveat,
donec lux fiat.

Proinde tota stultitia est in hac re, quod homo non sustinet consilium
dei, sed adiuvari petit modo et tempore a se electo et sibi placito, quo
ex innominabili monte nominatum sibi facit et sanctum dei montem suae
cogitationis tactu prophanat, quantum in eo est. Hic est sicut equus et
mulus, qui eo usque dominum sustinet, quousque sentit aut capit, ultra
captum suum non sequitur, quia fide non vivit, sed ratione sua. Exemplis
id probari [Hebr. 11, 7.] potest omnium historiarum veteris et novi
testamenti, sicut Heb. xi. facit Apostolus, in quibus semper invenitur
deus sic sanctos suos salvos fecisse, ut via et modus et tempus prorsus
non appareret, sed de sublimi et de coelo expectata venit inopinata
salus omnibus. Quare optime dicitur ‘de Monte sancto suo’, idest de
summa divinitate. Sed non omnes id intelligunt quod dicunt. Nam de
divinitate summa exaudiri est (ut dixi) in desperato et incogitabili
modo exaudiri, ita ut nihil minus ibi sentiatur quam divinitatis
auxilium seu exauditio. Fides enim et spes hic loquitur, seu de fide et
spe exaudita recitatur historia. At fides et spes exaudita nihil sentit,
nihil experitur, nihil intelligit de exauditione, cum sint rerum non
apparentium.

Hoc est, quod ipsum Sela in fine huius versus notat, scilicet affectum
hunc mora dignum, ut qui non sit leviter praetereundus. Adeo res ardua
est de monte sancto dei expectare salutem. Vir enim insipiens non
intelligit 

[Seite 88]

[Ps. 92, 7.] has profundas cogitationes dei, ut ps. xci. dicit. ‘Ideo
reprobat quoque dominus [Ps. 33, 10.] cogitationes populorum et consilia
principum’, ps. xxxiij. ‘Sciens, quoniam [Ps. 94, 11.] cogitationes
hominum vanae sunt’, ps. xciij. Immo in isto excessu cogitur [Ps. 116,
11.] exclamare fidelis ‘omnis homo mendax’, ps. cxv. Adeo necesse
est hic occidere et captivari omnem intellectum in obsequium dei.

[3, 6.] Ego dormivi et somnum cepi et exurrexi, quoniam dominus suscepit
me.

Verbum ‘dormivi’ in hebraeo situm iacentis seu dormientis
significat, ‘somnum cepi’ autem ipsam dormitionem, ut sit sensus:
Ego iacui et dormivi, ut significet se in sepulchro positum quievisse et
mortuum fuisse, de qua [1. Mos. 49, 9.] requie in multis locis
scripturae fit mentio. Sic Gen. xlix. ‘Requiescens [Ps. 4. 9.]
accubuisti ut leo et ut leena. Quis suscitabit eum?’ Et ps. iiij.
‘In pace in idipsum dormiam et requiescam’, ubi penitus eadem duo
verba ponuntur quae in hoc versu, nec tamen eodem modo translata sunt.
Sic et nostra vernacula dicimus: Ich hab gelegen und geschlaffen, ut
priore quietem, [Ps. 16, 9.] posteriore somnum intelligas. Haec est
quies illa ps. xv. ‘Et caro mea [Jes. 11, 10.] requiescet in spe’.
Et Isa. xi. ‘Et erit sepulchrum eius gloriosum’. Sic enim Hieronymus
transtulit, sed fidenter. LXX. vero: ‘Et erit requies eius honor’,
seu ut hebraeus habet: ‘Et erit requies eius gloria’, quasi dicat:
Cum aliorum [Phil. 3, 19.] regum gloria finiatur morte, et eorum gloria
(ut Apostolus ait) finiat in confusionem. Huius contra Gloria incipit in
morte, in qua finitur eius confusio. [Ps. 116, 15.] Ita et omnium, qui
sunt Christi, iuxta illud ps. cxv. ‘Preciosa in conspectu domini mors
sanctorum eius’, quia vita eorum ignominiosa in conspectu hominum.
Verum haec obiter. Ad requiem redeamus.

Haec est illa quies, quam vetus olim significavit Sabbatum (quod quietem
sonat), quam et nostrae etiamnum feriae significant, qua Christus nos ab
operibus nostris (idest peccatis) mortuos et quiescentes ac feriatos
facit, ut soli deo vivamus, ac iam non nos, sed deus operetur et regnet
in nobis. Unde praeceptum est olim tanto rigore, ne quod servile opus in
sabbato fieret, sed esset dies sanctus domino. Quod B. Augustinus super
Gen. pulchre interpretatus docet intelligendum de operibus nostris, quae
semper sunt peccata. Quare herilia et liberalia ac principalia duntaxat,
immo divina opera nunc facienda sunt, postquam sabbatum nobis fecit
Christus, suo sabbato et quiete extinguens nostra opera. Ad hoc valet,
quod Christus toto sabbati die in sepulchro iacere voluit, ut et res et
tempus, nomen et figura, omnia in unum convenirent et religiosissimam
hanc quietem commendarent, siquidem horrendum est, hoc tempore gratiae
et sanctae quietis adhuc in suis operibus negociosum esse et divinis
operibus inanem inveniri. Sicut 

[Seite 89]

[2. Mos. 20, 8.] Iudaei, quibus in hanc rem dictum est ‘Memento, ut
diem sabbati sanctifices’, nihil intelligentes in suis operibus
remanent et sanctificando sabbatum pessime sabbatum polluunt. Sed haec
mystica.

Ad Christum revertamur, qui his verbis sepulturam et mortem suam
significat, sicut in principio psalmi huius dictum est. Non enim tam
magnifica praedicare credendus est de naturali quiete et somno,
praesertim cum praecedentia et sequentia cogant intelligi, eum de
insigni tribulatione et admirabili victoria hostium loqui. Quibus
omnibus nos ad fidem dei accendit commendans virtutem et gratiam dei,
quod potens sit a morte nos resuscitare, exemplum huius in seipso nobis
decantans et proponens. Neque enim est, quod nos miseros homines
atrocius affligat quam terror mortis, qua in primo Adam omnes sumus
mulctati, nec iucundior nuncius quam audire mutatam aut superatam (quod
melius est) hanc maledictionem, et mortem non modo victam, sed etiam in
adiutorium et ministerium melioris vitae, quam habuissemus, conversam.
Idcirco in morte et resurrectione Christi ea consolatio denunciatur, qua
non maior humano generi nunciari possit, scilicet commune malum omnium,
mortem esse ita victam, ita credentibus subiectam, ut ad vitam (quam
videtur absorbere) cogatur plus caeteris omnibus cooperari. Quis hic non
cantet? quis non cum Christo exultet? Ideo oportuit, hanc Christi
virtutem gaudio plenissimam non modo pressis verbis et simplici loquela,
sed psalmo et sonoro cantico sicut Epinicia solent promi, quo magis ad
contemptum huius vitae et amorem mortis animaremur, quando musica ipsa
genuinam vim habet animos exacuendi et concitandi. Unde et Heliseus
psalten habuit, et tubas ad bellum Moses paravit. Ideo utendam spiritus
suscepit in re tam salutari et necessaria, ut, quia arduum est, vita
posita mortem appetere, exhortatione cantata facilius nos moveret et
facilius moveri debere monstraret.

Ad quod illud accedit, quod verbis utitur levibus et mortis horrorem
mire extenuantibus. ‘Iacui’ inquit ‘et dormivi’, non ait:
Sepultus fui et mortuus. Amisit iam mors et sepulchrum sicut nomen ita
et vim, atque mors iam ne mors quidem est, sed somnus; Sepulchrum non
sepulchrum, sed cubile vel lectulus est. Quod facit non solum, quia
prophetiae verba obscurius et enygmatice poni oportuit, verum multo
magis, ut nobis mortem redderet amabilissiman, nedum contemptissimam, ut
in qua, sicut in dulci quiete somni, nobis indubitata et melior
exurrectio et vigilia promittatur. Quis enim non est certissimus de
expergefactione seu evigilatione, qui dulci somno quiescit et non
moritur? At hic dicit, se non mortuum, sed dormivisse, ideo evigilasse.
Atque sicut somnus utilis et necessarius est ad meliorem virium
instaurationem, ut Ambrosius in hymno: artus fessos ut somnus allevet,
Ita mors utilis et nunc instituta ad meliorem vitam parandam. Hoc est,
quod 

[Seite 90]

[Ps. 4, 9.] ps. sequente dicet ‘In pace dormiam et requiescam, quoniam
tu domine singulariter in spe constituisti me’.

Itaque in morte non tam ipsa mors quam certissima vita et resurrectio
[Joh. 8, 51.] consideranda est his, qui sunt in Christo, ut stet illud
Ioh. viij. ‘Qui sermonem meum servaverit, mortem non videbit
inaeternum’. Quomodo non videbit? Nonne sentiet? Non morietur? Non
utique, sed videbit solummodo somnum et intentus oculis fidei in
resurrectionem per mortem ita labetur, ut ne videat quidem mortem, et
mors (ut dixi) ne mors quidem ei sit. Et [Joh. 11, 25.] iterum Ioh. xi.
‘Qui credit in me, etiam si mortuus fuerit, vivet’. Haec autem omnia
in baptismo inchoantur et in fine vitae consummantur. Nam [Röm. 6, 4.]
ut Apostolus Ro. vi. dicit: Consepulti sumus cum illo per baptismum in
mortem. Quod credo non solum de morte peccati spirituali intelligi, sed
etiam corporali, quod peccatum non moriatur penitus, donec corpus
extinguatur, [Röm. 6, 6.] seu ut Paulus loquitur, donec destruatur
corpus peccati. Quare ad mortem statim in baptismo paramur, ut per
mortem ad vitam velocius perveniamus.

Quaerit hic B. Augustinus, cur in futuro dixerit: Quoniam dominus
suscipiet me. Sic enim et hebraeus habet, licet nostra translatio
praeteritum ‘suscepit’ habet. Et quanquam verum sit, quod in
prophetis praeterita cum futuris miscentur, quo utrunque significetur,
quod ea, quae prophetantur ventura, secundum tempus futura sunt,
secundum scientiam vero prophetantium pro iam factis habenda, forte
tamen etiam ad consolationem et exhortationem nostram hoc pertinet, quod
dominus non solum suscepit Christum caput nostrum, sed suscipiet eum
quoque in omnibus suis membris eum sequentibus, ut sic in persona sua et
omnium nostrum pro se et nobiscum loqui intelligatur. Vox autem ista
hebraica ‘iismecheni’, quod Hieronymus transtulit ‘Suscitavit
me’ et alibi ‘Sustentat’, quandam energiam habet, quam latinitas
non reddidit, scilicet, ut Reuchlin interpretatur, ‘innitetur mihi,
accedet, approximabit mihi’, quod eum sensum ferme parit: Eum, qui
moritur, non deseri a domino, sed desursum, velut manu dei extenta et
super eum posita, servari, ne cadat in profundum, sed potius eruatur et
exaltetur, in quo miro artificio exprimitur morientis et dei servantis
modus. Nam qui moritur, videtur perire ac velut deorsum absorberi, sed
ibi manus dei desursum approximans servat eum, ne pereat, ut magis
sublevetur in vitam: ac sic sibi quidem perit et cadit, sed deo servatur
et oritur.

[3, 7. 8.] Non timebo milia populi circumdantis me. Exurge domine,
salvum me fac, deus meus.

Hic Epinicii huius tercius versus idem facit, quod praecedentes et
sequentes, hoc est, affectum illum sancte superbum et adversitatis
contemptorem 

[Seite 91]

nobis commendat. Diximus enim haec dici in persona eius, qui deo
liberatori suo gratus et gaudens laudat et praedicat eius virtutem et
gratiam, per adversitatis experientiam ita probatus et confirmatus, ut
in futurum nulla mala prorsus velit formidare sub tutela dei iamiam
cognita et explorata. Quamvis autem in Christo surgente a mortuis locum
non habeant amplius tribulatio seu mors seu milia circumdantis populi,
tamen sine dubio affectus huiusmodi in ipso regnat et triumphat, quem in
eo prophetari futurum oportuit. Hoc totum non propter Christum, qui non
indiguit, sed propter nos, quibus etiam si aliquas vicerimus
tribulationes, plurimae tamen supersunt vincendae. Ideo exhortandi
sumus, ut gustata semel gratia adiuvantis dei firmemur ad multo maiora
ferenda exemplo Christi maxime confortati. Atque hac ratione mihi
videtur ita variare propheta in temporibus verborum, ut iam in
praeterito dicat ‘Voce mea clamavi ad dominum, et exaudivit me’. Et
‘dormivi et somnum cepi et exurrexi’. Iam in futuro ‘Non timebo
milia populi’. Iam in praesenti ‘Exurge domine, salvum me fac’. Ac
rursum in praeterio ‘Quoniam tu percussisti omnes adversantes mihi’
&c., ut in persona Christi patientis quidem haec dicat, simul tamen hoc
Christi exemplo nos erudiat, facta et facienda nobis esse eadem. Sic
[Joh. 12, 27.] et Ioh. xij. pro hora passionis dixit ‘Nunc anima
turbata est. Et quid dicam? Pater salvifica me ex hac hora. Sed
propterea veni in hanc horam’ &c. Breviter huic tropo assuescendum
est, quod in prophetis et psalmis simul multa dicuntur velut pro eodem
tempore, quae diverso tempore geruntur et quaedam pro posteriore
tempore, quae priore facta sunt, ut hic in Christi persona ‘Exurge
domine, Salvum me fac’ pertinet ante passionem. Illud vero, quod
praecedit ‘Voce mea ad dominum clamavi, et exaudivit me’ et
‘Exurrexi’ &c. pertinet post passionem. Caeterum pro membris suis
intelliguntur, ut dixi, ex iactabundo et tentationes futuras animosius
expectante corde dicta, fiducia divinae virtutis sese armante et
exhortante.

Illud notius est, quam ut egeat ostendi, quod deo non dormienti aut
iacenti dicatur ‘Exurge’, sed vel, ut Augustinus hic dicit, deo
tribuitur, quod in nobis ipse facit, ut exurgat, dum nos exurgere facit,
sicut in prophetis [2. Cor. 13, 3.] locutus dicitur, quando prophetas
loqui fecit, et Apostolus ij. Corin. xiij. ‘An experimentum quaeritis
eius, qui loquitur in me Christus?’ vel quod tunc exurgere et vigilare
dicitur, quando effectu praesente ostendit se nobis adesse; qui tropus
est vulgatior priore, quo tunc fieri a deo in scripturis aliqua
dicuntur, quando fieri a nobis aut sentiuntur aut cognoscuntur, ut [1.
Mos. 22, 12., Luc. 7, 47 f.] Gen. xx. ‘Nunc cognovi, quod timeas
dominum’ et Luce vij., ubi de Maria dixerat ‘Remissa sunt ei peccata
multa’, postea idem ad eam revelans dicit ‘Remittuntur tibi peccata
tua’. Ita cum nunquam deus non adiuvet, tamen invocatur, ut adiuvet,
quin ut invocaretur, dedit et adiuvit, et ne deficiatur, interim
adiuvat, donec adiuvet.

[Seite 92]

Videtur autem et hic versus oppositus primis duobus, ut contra
multitudinem tribulantium dicat ‘Non timebo milia populi circumdantis
me’, contra potentiam insurgentium ‘Exurge domine’ et contra
desperationem iactantes ‘Salvum me fac deus meus’; aut melius hic
versus contra multitudinem tribulantium ponatur, sequens contra
insurgentium vim, quia dicit ‘Quoniam tu percussisti omnium inimicorum
meorum maxillam’, et ultimus contra suggestores desperationis dicentes
‘Non est salus ipsi in deo’, utique ‘domini est salus, et super
populum tuum benedictio tua’.

Epitasis est in verbis illis ‘Non timebo milia populi circumdantis
me’, ac si prae magnitudine affectus in deum fidentis dicat: Non
timebo, etiam si non modo potens quispiam in populo sed ipsemet populus
quicunque, deinde etiam si multa essent milia populi, atque ut addam, si
me unicum et solitarium ita cepissent, ut penitus circumdatus nulla
parte exitum haberem, nec sic timebo, immo securus ero, non meis
viribus, sed quia tu exurges domine &c. Sic, inquam, spiritus sanctus
ubique nos ad fidei et spei in deum magnanimitatem benigniter provocat.

[3, 8.] Quoniam tu percussisti omnes adversantes mihi sine causa, dentes
peccatorum contrivisti.

Praeteritum pro futuro ponitur, si in Christi persona ante passionem
accipiatur, sin post resurrectionem est prosecutio Epinicii et laudis
dei pro nostra exhortatione, ut dictum est satis.

Ex hebraeo pro ‘sine causa’ Hieronymus transtulit ‘maxillas’ hoc
modo: quia percussisti omnium inimicorum meorum maxillas, et huic tum
recte concinit, quod sequitur: dentes peccatorum contrivisti. Atque ita
ταντολογια esse videtur.

Est autem ordo: Non timebo, inquam, milia, nec mei fideles timebunt
ullam multitudinem quantumlibet malorum et potentium, quoniam exploratum
iam habeo, quam soleas percutere consumptores et devoratores meos, dum
et me suscitas a mortuis, ut me deinceps vorare non possint, et fideles
meos per spiritum confortas, ut eis nocere nequeant, quanquam ista
percussio intelligi queat de vastatione populi Iudaici per Titum et
Vespasianum. Nam et si adhuc sint mordaces et maledici in Christum et
Christianos, tamen contriti et percussi sunt, ut neminem vorare possint.
Itaque dentes [Ps. 58, 7.] et maxillas habent, sed percussos et
contritos. Sicut alibi ps. lvij. ‘Deus conteret dentes in ore ipsorum,
malas leonum confringet dominus’. Utitur autem hac metaphora maxillae
et dentium pro verbis mordacibus, detractionibus, calumniis et huius
generis noxiis, quibus innocentes opprimuntur, [Spr. 30, 14.] iuxta
illud proverb. xxx. ‘Generatio, quae habet pro dentibus gladios, et 

[Seite 93]

commandit molaribus suis, ut comedat inopes de terra et pauperes ex
hominibus’. Hiis enim Christus devoratus est, quando coram Pilato ad
crucem [Gal. 5, 15.] eorum vocibus et accusationibus adiudicatus est.
Sic Apostolus Gal. v. ‘Si invicem mordetis et comeditis, videte, ne ab
invicem consumamini’, et multis aliis scripturae locis celebris est
haec dentium et maxillarum metaphora ac per seipsam satis manifesta.
Contra et sponsa Christi dentes [Hohel. 4, 2., Hohel. 6, 5.] quoque
habet, Can. iiij. et vi. ‘Dentes tui sicut greges tonsarum, quae
ascendunt de lavacro’, hoc est increpationes, quibus Ecclesia mordet
et arguit peccatores morsosque convertit et sibi incorporat, sunt sicut
oves detonsae, mites, scilicet arguentes sine furia et zelo, tum tonsae,
idest rerum cura inanes, non querentes lucra et lanam ovium. Neque enim
verbum [Apg. 6, 2.] praedicare potuerunt etiam Apostoli et simul servire
mensis, ut Act. iiij. scribitur. Sed haec alias.

Hii dentes figurati sunt in maxilla, quam Sampson levavit et percussit
[Richt. 15, 16.] in ea mille viros. Iudicum XV.

Unde et mitiore intelligentia percutit et conterit deus dentes
peccatorum misericorditer, quando per gratiam conversionis ex maledicis
facit benevolos et ex criminatoribus ac detractoribus iustorum
praedicatores et laudatores eorum: Sicut sanctum Paulum, lupum
voracissimum, robustissimis dentibus prevalidum contrivit et Apostolum
fecit, devoratorem omnium gentium usque [Jes. 2, 4.] in hodiernum diem.
Quo sensu et Isa. ij. dicit ‘Conflabunt gladios suos in vomeres et
lanceas suas in falces’, quasi dicat: Mutabunt linguas noxias in
salutares et cultrices terrenorum hominum, ut sint vomeres corripiendo
et falces colligendo populos ad Christum.

Possunt item dentes intelligi allegorice iuxta B. Augustinum principes
peccatorum, quorum autoritate quisque de societate recte viventium
preaciditur et quasi incorporatur male viventibus, quibus contrarii sint
Principes iustorum, ut sacerdotes, qui exemplo et verbo bono commovent
homines, ut credant et separati a saeculo in ecclesiae membra transeant.
Et ad hoc [Hohel. 4, 2., Hohel. 6, 5.] aptatur illud Can. iiij. et vi.
de dentibus positum. Verum cuivis in promptu est, dentium eiusmodi
allegoriis abundare, pluribus non agam.

Erit autem psalmus non inutilis pro consolandis pusillis conscientiis,
si ad tropolgiam trahatur, et per tribulatores dentesque peccatorum
intelligantur molestissimi illi insultus criminum et conscientiae male
actae vitae. Nam hic vere laborat cor peccatoris solitarium, infirmum et
desperatum, et nisi contra impetum suorum peccatorum assuescat oculos
sursum levare et contra conscientiam deum invocare periculum est, ne
maligni spiritus, qui in hoc negocio in tenebris perambulante animam
capere anhelant, tandem absorbeant per tristitiam in desperationem. Ideo
fortissime firmandum est cor, et cum Christo, sive contra peccata
conscientiam persequentia, sive contra poenas salutem impetentes,
dicendum cum fiducia.

[Seite 94]

[3, 9.] Domini est salus, et super populum tuum benedictio tua. Sela.

Pulcherrima conclusio et velut summa omnium affectuum predictorum. Est
autem sensus: dominus solus est, qui salvet et benedicat, atque etiam si
omnium malorum in unum conveniat cahos, adhuc dominus est, qui salvum
faciat. In manu eius salus et benedictio. Quid ergo timeam? quid non
praesumam? qui sciam, deo volente neminem perdi, neminem maledici, etiam
si omnes perdant et maledicant, deo volente neminem illorum servari et
benedici, quantumlibet se servent et benedicant. Atque ut Gregorius
Nazanzenus: deo dante nihil potest livor, et deo non dante nihil potest
labor. [Röm. 8, 31.] In qua sententia et Paulus dicit Ro. viij.: ‘Si
deus pro nobis, quis contra nos?’ Ita rursum: Si deus contra illos,
quis pro eis? Quare? quia domini est salus, non illorum neque nostra,
vana enim salus hominum. Inde [Offbg. 7, 12.] Apo. vij. ‘Benedictio et
charitas et sapientia et gratiarum actio, honor, virtus [Offbg. 7, 10.]
et fortitudo deo nostro’ &c. Item ibidem ‘Salus deo nostro et
agno’. Et [Ps. 109, 28., Mal. 2, 2.] ps. cviij. ‘Maledicent illi, tu
vero benedices’. Et Malach. ij. ‘Maledicam benedictionibus vestris
et benedicam maledictionibus vestris’. Dicat ergo foelix Christus,
dicat et Christiana anima in mediis tribulationibus: nihil refert, quod
illi me perdunt et maledicunt, non illorum, sed domini est servare et
benedicere. Nec prodest, quod seipsos viribus suis servant, se invicem
benedicunt, non ipsorum, sed domini est salus et benedictio, quo non
servante et benedicente videntur ad horam servari et benedici, sed
perdentur et maledicentur. Rursum illo servante et benedicente videntur
nos ad horam perdere et maledicere, sed revera servamur et benedicimur.
[Ps. 146, 3.] Hoc vult ps. cxlvi. ‘Nolite confidere in principibus, in
filiis hominum, in quibus non est salus’. Et in huius fiduciae
solatium olim in lege Mosi [4. Mos. 6, 23 f.] prohibitum est, ne homo
hominem benediceret, dicente deo Nu. vi. ‘Sic benedicetis filiis
Israel et sic dicetis eis: Benedicat tibi dominus, et ego benedicam
eis’. O praeceptum salutare et necessarium! cur, putas, nolit deus
benedici ullum ab homine? nisi quia iam tum illud praecogitabat. [Mat.
5, 11.] Mat. v. ‘Beati estis, cum maledixerint vobis homines et
dixerint omne malum adversum vos mentientes propter me’. Sic enim apud
homines [Ps. 10, 3.] agitur, ut ps. ix. scribitur. ‘Quoniam laudatur
peccator in desideriis suis, et iniquus benedicitur’, nimirum quod
contra iustus vituperatur et maledicitur. [4. Mos. 6, 27.] Recte ergo et
pientissime dicit dominus ‘EGO benedicam eis’, quod hic versus velut
repetens dicit ‘super populum tuum benedictio tua’. Quare hic versus
legendus est, ut emphasis et Epitasis cum elevatione sit in genitivo
‘domini’ et in pronomine ‘tua’, ut sic per antithesin
intelligamus simul affectum iucundissima fiducia plenum, qui conatus
adversariorum malos quasi rideat et fiduciam ipsorum subsannet hoc modo:
‘DOMINI est salus, et 

[Seite 95]

super populum tuum benedictio TVA’, ut discamus maledictionem hominum
contemnere et benedictionem eorum non quarere, quando scimus, solius dei
[Jes. 41, 23.] esse salvare et benedicere. In eadem sententia insultat
eis Isaie xli. ‘Benefacere quoque aut malefacere, si potestis,
facite’, quasi dicat: Nec nobis nocere, nec vobis prodesse potestis.

Primum vide, quod salutem ante benedictionem locat recto scilicet
ordine, quod benedictio in sacris literis sonat profectum et
multiplicationem, [1. Mos. 1, 22.] iuxta illud Gen. i. ‘Benedixit eis
dicens: Crescite et multiplicamini’, quae fieri non potest, nisi
primum servetur, ne pereat, qui benedicendus est. Et apte opponit haec
duo primis versibus duobus: salutem domini tribulantibus et
insurgentibus, hii enim perdunt, Benedictionem vero domini
maledicentibus et dicentibus ‘Non est salus ei in deo’. Haec est
enim maledictio gravissima. Postquam enim impii non habent, quod faciant
iustis a se perditis, unum est reliquum, ut eis detrahant, maledicant,
blasphement, sicut in cruce Christus nobis monstravit, ubi nituntur et
opinionem illorum extinguere tam apud deum et homines: apud homines
infamando, apud deum fiduciam conscientiae impetendo, ne in deo
glorientur, sed utrobique sint confusi.

Simul hic gravis illa tentatio blasphemiae tangitur, qua homo per
daemones urgetur ad desperationem, ut maledictionem dei super se putet
ferri, ac sic deum pro deo non habeat, dum nihil boni de eo sentit. Hoc
enim est deum blasphemare, de quo omnia optima praecipimur sperare et
praesumere, dum fide et spe et charitate colere eum iubemur in praecepto
[Weish. 1, 1.] primo, ut Sap. i. ‘Sentite de deo in bonitate et in
simplicitate cordis quaerite illum’. Atque hoc forte est, quod tam
subito mutat personam. Nam cum in tercia persona dixisset: domini est
salus, velut deum apud alios commendans, mox in secundam personam redit
dicens ‘benedictio tua’. Nam cum haec blasphemia omnium longissime
rapiat a deo et tanquam fugiens maledictorem alium quaerat benedictorem,
cum alius non sit benedictor, monet nos, ut tum quam maxime omnium ad
deum convertamur, quando maxime omnium avertimur tentati. Et haec
affectio, quia est insignis et vehementissima, forte non frustra
signatur per dictionem Sela, de qua supra satis.

Exposuimus psalmum totum de Christo.

Si cui ista interpretatio non placet, nulla erit difficultas ipsum de
David intelligi, tanquam exemplari eiusdem passionis et eorundem
affectuum, quos in Christo et quolibet Christiano descriptos vidimus,
nisi quod quintus versus non nihil negocii solus dabit in hac
expositione. Demus tamen occasionem meliora valentibus et breviter ita
exponamus.

‘Domine, quid multiplicati sunt tribulatores mei?’ Absalom scilicet,
[2. Sam. 15.] Achitophel et totus populus, ut ij. Re. xv. ‘Multi
insurgunt adversum me. 

[Seite 96]

Multi dicunt animae meae: Non est salus ipsi in deo eius’. Hoc prae
caeteris [2. Sam. 16, 7 ff.] faciebat Semei, ij. Re. xvi. maledicens
David et dicens ‘Egredere, egredere, vir sanguinum et vir Belial’,
mittebatque lapides contra David dicens ‘Reddidit tibi dominus, ecce
premunt te mala tua’ &c. ‘Tu autem domine susceptor meus es, gloria
mea et exaltans caput meum’. Dixit enim ibidem ‘Dimittite eum, ut
maledicat iuxta praeceptum domini, si forte respiciat dominus
afflictionem meam, et reddat mihi dominus bonum pro maledictione
hodierna’. His verbis indicat se nondum desperasse, quin fortiter in
deum confisum fuisse, ut cuius praeceptum et voluntatem agnosceret et
iustificaret. ‘Voce mea ad dominum clamavi, et exaudivit me de monte
sancto suo’. Hoc fecit, [2. Sam. 15, 31.] cum diceret ‘Infatua,
quaeso, domine, consilium Achitophel’, et forte alias quoque, quod non
est scriptum. Nam, ut dixi, non in tribulatione, sed post tribulationem
psalmum fecisse credendus est. O fortis fides, ad iratum deum loqui,
clamare ad percutientem se, confugere ad expellentem se, laudare
susceptorem, gloriam, exaltatorem, quem derelictorem confundentem et [2.
Sam. 15, 20.] opprimentem senseris: dignissimum plane exemplum
Christianae fidei. ‘Ego’ inquit ‘vadam, quo iturus sum’, quasi
dicat: nescio, quo vadam: hoc est credere, committere se in tantas
tenebras, ubi quid de te futurum sit, penitus ignores et tamen bene
speres atque exauditum te non diffidas.

‘Ego dormivi et somnum cepi et exurrexi, quoniam dominus suscepit
me’. Quod pro mea temeritate intelligam in hunc modum: Talis tunc eram
ut de mea vita, gloria omnibusque meis rebus fuerit desperatum, similis
eram mortuo ac descendenti in lacum, quantum erat in re et specie coram
hominibus, neque sane in me praeter fidem quicquam vivebat, nec aliud
mihi visum est, si restituerer in regnum, quam si de somno mortis ac e
sepulchro resuscitarer. Nam ad hanc rerum sortem et ad has portas inferi
solet dominus deducere eos, quorum fidem tentare volet, neque enim
multum a mortuo differt ista patiens. Aut si hoc non placet, Age sit
affectus iste: fui submersus in hac tribulatione, et sicut profundo
somno pressi non sentiunt se vivere suntque mortuis simillimi, ita ego
prae nimia afflictione in exstasi fidei positus externae huius vitae
nulla fruebar consolatione, eramque [1. Mos. 45, 27.] iam fere mortuus,
quomodo Gen. xlv. de Iacob dicitur, cum audisset, filium suum Ioseph
regnare in Aegypto, quasi de gravi somno evigilans, non tamen credebat
eis, adeo scilicet in desperationem Ioseph apud eum venerat. Cum autem
vidisset plaustra et omnia, quae miserat Ioseph, revixit spiritus eius-
Ita et hic David sese revixisse et exurrexisse dicit de profundo somno
cordis ac velut morte. Nam de naturali somno et quiete ego fateor me [2.
Sam. 19, 22.] non posse intelligere, sed et ipse David ij. Re. xix., Cum
reverteretur, ait: ‘An ignoro me hodie factum regem super Israel?’
in quo manifeste indicat affectum, quem diximus desperati regni, quantum
erat in re praesente.

[Seite 97]

‘Non timebo milia populi circumdantis me. Exurge domine, salvum me fac
deus meus’. Haec iam revocatus dicit: deinceps non timebo mala, [Ps.
23, 4.] si tu mecum sis, ut ps. xxij. Exurge modo tu et salvum me fac,
sicut modo fecisti, estoque deus meus, tum nihil erit, quod metuam.

‘Quoniam tu percussisti omnium inimicorum meorum maxillas, dentes
peccatorum contrivisti’. Caesus est enim populus cum Absalom, factaque
[2. Sam. 18, 7.] plaga magna in die illa viginti milium .ij. Re. xviij.
Et ita percussi ac contriti, qui eum iam devorabant et conterebant.

‘Domini salus, et super populum tuum benedicto tua. Sela’, quasi
dicat: Etsi Semei cum suis dentes maledicos in me fixerint dicentes
‘Non est salus ei in deo, premunt te mala tua &c.’, tamen solius
domini est benedicere et servare, cui soli gloria in saecula. Amen.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS QVARTVS.

1519

[Seite 97] 

[4, 1.] Ad victoriam in organis psalmus David.

Obscurissimus plane psalmus ante faciem meam, et vix alius tam varie
expositus, quae varietas argumentum est nondum revelatae intelligentiae.

Primum titulum, quem deinceps quoque saepius habebimus, semel videamus.
‘Lamnazeach’ ante d. Hieronymi translationem versum est ab
antiquioribus ‘In finem’, quod fere unanimiter exposuerunt ‘In
Christum’, quem [Röm. 10, 4.] Apostolus vocat finem legis Ro. x.
dicens: ‘Finis legis Christus ad iusticiam omni credenti’. Quem
finem rursus dupliciter accipiunt, quod Christus et a lege tanquam finis
et summa sit intentus et legem ipse finierit, ut amplius nos ei nihil
debeamus, seu ut philosophi peripatetici dicunt, finis quo et gratia
cuius. Verum quid haec ad titulum psalmi faciant, non video, nisi multa
violentia haec distrahas et alia contrahas. Non enim omnes psalmi, qui
hanc inscriptionem habent, de Christo loquuntur, nisi hoc de Christo sit
loqui, quod est de quolibet opere gratiae dei loqui, quod sine Christo
nec magnum nec parvum habemus. At tum oportuit in omni psalmo hanc
inscriptionem inscribi.

Hieronymus deinde transtulit ‘Victori’, tum secutum est ‘ad
victoriam’, quod Lyranus e Rabi Salomone sic putat intelligendum, esse
videlicet psalmum ad hoc factum, ut Levitae cantores, alternis choris
cantantes, niterentur se invicem superare, mensus forte divinam illam
Davidis Melodiam ad laudem dei institutam ritu clamosissimorum hominum,
qui in templis nostris Cathedralibus chorales vocantur: qui cui cantent,
ignoro, lapidibus et lignis eos 

[Seite 98]

boare audio. Atque tum concordans illud, quod alii ‘in finem’
inscripserunt, dicit hunc esse finem, victoriam scilicet clamoris, quam
chorus victor futurus hoc psalmo cantando, iubente scilicet propheta
quaesierit. Etiam ista ludicra possunt tanto serio doceri?

[1. Chron. 15, 16.] Legimus autem li. i. Paralip. xv. fuisse instituta a
David tria genera Cantorum: Unum quod nablis, hoc est psalteriis
caneret, Alterum, quod Citharis, seu ut variare solet interpres, lyris,
Tercium, quod Cymbalis aeneis concreparet: his pro tempore addebantur
Buccina et tubae. Atque tercium illud genus ibidem scribitur institutum,
ut caneret in Citharis super octavam ‘lenazeach’, quod transtulerunt
‘Epinicion’, idest carmen victoriale. Inde forte venit, quod
‘lamnazeach’ transfertur ‘ad victoriam’, quod psalmus, eiusmodi
titulo insignis, sit Epinicion. Hic meam confiteor ignorantiam. Nam si
haec ita habent, nescio, quare non et omnes alii psalmi Epinicia
inscribuntur, qui vel eadem vel maiora in hanc sententiam quam hic
psalmus et sui similes continent. Tum quae sit illa victoria in psalmo
cantata, iterum varium erit: aliis Christi victoriam celebrantibus,
aliis vero cuiuslibet Christiani in passione seu tentaione positi.

Iohannes Reuchlin in sua septena transfert ‘Ad invitatorium’, quod
velit, eius generis psalmos esse quaedam incitabula ad expergefaciendum
exhortandumque spiritum hominis, atque huic origo vocabuli mire quadrat.
[Esra, 3, 9.] Nam ‘Naza’ instetit, sollicitavit, coegit, urgebat
significare dicit, ut Esdrae iij. [Esra, 3, 8.] ‘Ut instarent super
eos, qui faciebant opus domini’. Et iterum ‘ut urgerent opus
domini’. Sed et res ipsa psalmi non abhorret, quod meo iudicio hic
psalmus sit mere exhortatorius ad opus domini, idest ad crucis et mortis
tolerantiam. Verum an constans et perpetua sit haec tituli ratio per
omnes psalmos, lectoris relinquo et curae et iudicio: Ego hoc libens
accepto, esse idem Epinicion et invitatorium, quandoquidem solent id
genus carmina triumphalia mire accendere et exstimulare animos ad
bellum, ita et psalmi ad crucis tum bella, tum trophea fortiter animant
fideles Christi: atque ita et ego possum omnia conciliare: ‘Ad
victoriam’, ‘victori’, ‘ad invitatorium’, ‘In finem’, quod
omnia huc spectent, ut animati hoc spiritus incitabulo vincamus et finem
obtineamus hostium et omnium peccatorum, quo non supersit nisi triumphus
gloriae.

‘In organis’ non est dubium genus pro specie, idest Citharis accipi,
[1. Chron. 15, 28.] dictum est enim, quod Epinicia in citharis
canerentur. i. paral. XV. Est enim organum hoc loco nomen commune in
hebraeo ad omne musicum instrumentum. De laude et virtute musicae sileo,
quae ab aliis abunde tractantur, nisi quod his apparet: Usum musicae
fuisse olim sacrum et divinis rebus accommodatum, successu temporum (ut
omnia) in luxus et libidinis servitutem redactum. Nam hinc et spiritus
malus Saul pellebatur, [1. Sam. 16, 23., 2. Kön. 3, 15.] i. Re. xvi.,
et Heliseo spiritus propheticus dabatur, iiij. Re. iij.

[Seite 99]

Varie (ut dixi) hic obscurissimus psalmus expositus est. Augustinus aut
verba Christi post resurrectionem aut hominis in Ecclesia credentis et
sperantis in Christo esse credit. Lyram et Burgensem omitto, quorum ille
de David contra Saulitas, hic contra Idolatras eum accipit. Hieronymus
arbitratur non nisi de Christo intelligendum. Singulae horum
interpretationes extra captum meum sunt, sequar spiritum meum et
abundabo in sensu meo citra cuiusque praeiudicium. Ego somniavi mihi,
hunc psalmum esse generalem quandam exhortationem ad totum populum dei,
praesertim eos, qui operum et viarum dei ignari crucis sapientiam
exhorrent. Inter quos primi fuerunt et sunt Iudaei, filii Israel, quos
maxime oportuit in hac re esse [Röm. 3, 19.] peritos. Nam ut Ro. iij.
Apostolus dicit, scimus, quaecunque lex loquitur, iis qui in lege sunt,
loquitur. Quare David una suarum tentationum vel multis potius probatus
exemplo suo docet, quid agendum sit, et quo modo habendum in quacunque
tribulatione, et sic iuxta titulum erit psalmus exhortatorius ad
victoriam, quod et ipsa verba indicant, quibus sese doctorem illorum
ostendit dicens: filii viri, scitote, irascimini, sacrificate, sperate
&c.

[4, 2.] Cum invocarem, exaudivit me deus iustitiae meae.

Statim ab initio molliculos et querulosos erudit suo exemplo docens, non
alio currendum, sed dominum invocandum in tribulationibus quibuscunque.
Quoties, inquit, invocavi (invocavi autem, quoties tribularer, ut [Ps.
120, 1.] ps. cxix. ‘Ad dominum, cum tribularer, clamavi’), toties me
exaudivit, adeo videlicet clemens et promptus est misereri dominus
clamantium ad se, ut quid ergo vos molliculi omnia repletis querimoniis,
vana solatia quaeritis, ad hominem confugitis et hoc unum remedium
nescitis nec quaeritis?

Observa divinum artificem et rhetorem incomparabilem, eodem exordio tria
facit: Primo ad filios hominum versus ac fraterna charitate pro eis
sollicitus docet, quo fugiendum sit tribulatis, atque id proprio exemplo
et modestissima iactantia. Ego, inquit, sic solitus sum facere, quod et
vobis faciendum arbitror. Secundo, ut reddat eos benevolos et
obsequentes, divinam simul commendat clementiam: exaudivit me, inquit,
quasi dicat: persuasum habeo, quod et vos sit quam clementissime
exauditurus, modo vos audeatis et invocetis. Tercio, quod principale
erat, sicut optimus orator a gratitudine et laude incipit, qui est apud
deum et homines optimus benevolentiae captandae modus. Sic enim iubemur
et dominicam orationem ordiri ‘pater noster’, eo verbo omnia
beneficia dei affectu dulcissimo comprehensa repetentes.

Hoc est nimirum, quod verbum ad filios hominum vertit, quod tamen
debuerat ad deum vertere, verum noluit illos relictos et solus et vacuus


[Seite 100]

venire ad conspectum dei, ideo et benevolentiam gratus captat simul et
fraternae salutis cupidus erudit infirmos. Nam sequenti parte mox ad
solum deum vertit verbum dicens: Dilatasti mihi, ubi iam, quos allocutus
est parte priore, secum ad dei conspectum perduxerit, ut iam non solum
audiant, quid fecerit in praeteritis tribulationibus, sed etiam videant
exemplum, quo soleat ad deum confugere praesenti tribulatione, ita verbo
et exemplo eos suavissime confortans. Iam illud ‘deus iustitiae
meae’, quod sine periculo dici quoque potest deus iustitia mea,
quanquam non negem significare, iustitiam esse a deo, et quod solus deus
iustificet, tamen videtur mihi propheta tangere summam quaestionis seu
querelae, quam solent infirmiores praetexere, scilicet quod sibi
iniuriam fieri arbitrentur ab adversariis, ideoque iuste se indignari et
irasci, quos propheta non acerbe exagitans, sed suo exemplo (ut dixi)
suaviter erudiens monet oblivisci suam iustitiam, eamque cum tota causa
tradere deo iuste iudicanti, nec plus sibi arrogare de [1. Petr. 2, 23.]
iustitia, quam deo visum fuerit, sicut de Christo dicit Petrus i. Pe.
ij. ‘Qui cum malediceretur, non maledicebat, cum pateretur, non
comminabatur, tradebat autem iuste iudicanti’ (idest rem deo
commendabat, qui iudicat iuste). Ita hic dicit: Quoties ego iniurias
patior, invoco deum iustitiae meae, hoc paratus habere pro iustitia,
quicquid ille iudicaverit. Quare aliam iustitiam meam ignoro nisi ipsum
deum eiusque sanctam voluntatem. Nonne iste est artificiosissimus modus
consolandi infirmos: non damnare quidem eorum causam nec iustificare,
sed ab eis tollere et in deum transferre, simul ipsos cum causa in deum
rapere, ut iusticiam suam id ducant, quicquid deus fecerit, atque ita
dei voluntatem patienter ferant? Hunc sensum eo libentius sequor, quod
iustitia mea mihi usu scripturae magis causam propriam significet quam
gratiam illam iustificantem, quam potius iusticiam dei [Röm. 1, 17.,
Ps. 31, 2.] appellat. Ro. i. ‘Iustitia dei revelatur in illo ex
fide’. Et ps. xxx. ‘In iustitia [1. Mos. 30, 33.] tua libera me’
(non utique in mea). Contra Gen. xxx. ‘Respondebitque mihi [Ps. 7, 9.]
cras iustitia mea’. Et ps. vij. ‘Iudica me, domine, secundum
iustitiam meam et secundum innocentiam meam super me’. Haec est enim
iustitia inter homines, quam et ipsam vindicat deus, licet nulli satis
sit coram Deo. Et fit, ut inique aliquando malum inferatur, quod tamen
non inique sustinetur. Recte ergo eos revocat a fiducia iustitiae suae
et in deum transfert, ne forte multo maiora digni sint pati coram deo,
quantumlibet iusti sint apud homines.

Et sane est haec doctrina utilissima, hominibus semper neglecta. Nam si
haec servaretur, tot fora, iurgia, iura, lites, causae non essent.
Omnium enim hominum ore iactatur iustitia, iustitia, ius et ius. Rarus
est, qui ad exemplum et verbum huius prophetae iustitiam suam deo
commendet sinatque, eum esse deum iustitiae suae seu potius iustitiam
suam. Hinc totus orbis pro iustitia et iure tumultuatur bellis,
caedibus, litibus et infinitis peccatorum 

[Seite 101]

catorum et malorum monstris, et fit, ut iustitia sit causa fere sola
omnium iniustitiarum. Sic enim excaecat eos error, quod statim etiam
apud deum iustitiam esse putent, quicquid suis dictaminibus, consiliis
et hominum
dec敲楴⁳畩瑳瑩慩⁭獥敳搠摩捩牥湵ⱴ搠⁥畱⁡敲‬楮
楳愠楬⁡畮据愠敧敲瑮牵‬畭瑬⁡獥敳瑮渠捥獥慳楲⁯
楤散摮⹡഍഍㑛‬⸲⁝湉琠楲畢慬楴湯⁥楤慬慴瑳⁩業
楨മ

Ταυτολογια est, Nam idem est exaudiri et dilatari in
tribulatione, [Ps. 118, 5.] sicut ps. cxvij. ‘De tribulatione invocavi
dominum, et exaudivit me in latitudine dominus’.

Est autem ‘dilatasti mihi’ seu ‘latitudo’ ista hebraismus et
metaphora vel metonymia propria scripturae, quam nos sine figura
consolationem dicimus, sicut econtra angustiam tristitiam et
afflictionem dicimus. Sicut enim cor et omnes sensus contrahuntur, dum
fugiunt et horrent tristia, quod si ex omni parte urgeat malum, iam fere
fit angustia et undique in artum contractio: Ita dilatantur et
distenduntur, dum ablato malo rursum bona et iucunda conferuntur. Et
sane, quam proprie eo verbo exprimitur natura tristitiae et letitiae.
Nam et in fronte et vultu toto videmus, quam contrahantur [2. Sam. 22,
46., Ps. 18, 46.] tristibus et dilatentur iucundis rebus. Ideo de impiis
ps. xvij. [Röm. 2, 9.] dicitur: Et contrahentur in angustiis suis, unde
et Apostolus Ro. ij. duo illa componit: Tribulationem et angustiam,
malum scilicet et fugam mali, sic tamen, ut fugi non possit.

Dilatasti me potius quam dilatasti mihi dicendum fuisse videtur, Sed
idiotismus hebraicorum verborum est, quod saepius absolute ponuntur et
sui nominis accusativum abstractum includunt vel in nomen suum verbale
resolvuntur, ut dilatasti mihi, idest latitudinem fecisti mihi, fuisti
dilatator meus, hoc est consolationem mihi fecisti, quoties invocavi in
tribulationibus meis. Et sic captata est benevolentia, simul et eruditi
infirmiores, immo si voles, hunc versum velut argumentum huius totius
psalmi habere poteris, proponit enim erudire infirmos, ut invocent deum
et causam suam deo commendent, dei iustitiam laudent, consolationem
alibi non quaerant, sed certissimam et magno fructu a deo expectent,
atque id efficacissime suo proprio exemplo, se velut socium eis iungens
et eorum casus sibi communes faciens.

[4, 2.] Miserere mei et exaudi orationem meam.

Confiteor, inquit, quod me exaudisti, quoties invocavi, de quo non modo
gratias ago, sed et securus sum, quod, sicut deinceps et semper
abundabunt passiones in nobis, ita semper sis nos exauditurus clamantes
ad te. Qua fiducia etiam nunc tribulatus iterum invoco, ut iterum
exaudias. Quando 

[Seite 102]

autem in hebraeo hic versus posterior pars est primi versus, voluit mea
cogitatio totum hunc versum intelligi tanquam formam praescriptam
infirmioribus, qua se gererent inique tribulati, et hanc particulam esse
velut praemansum cibum, quo propheta eos velut pueros doceret, quibus
verbis uti debeant invocaturi deum,1� nempe istis ‘Miserere mei et
exaudi orationem meam’: Ut primo misericordiam dei super se et pro
peccatis suis implorent, quibus forte longe peiora meruissent, ac sic
interim vindictae obliti causam deo committerent, tum exaudiri peterent.
Nam iustus in principio accusator [Spr. 18, 17.] est sui, prover. xviij.
Et placens deo miseretur primum animae suae, Ecclesia. [Sir. 30, 24.]
xxx. Ideo primum pro se gratiam implorat, tum demum a poena liberari
petit. Verum haec non ausim asserere.

Proinde esto, quod sit in nova tribulatione nova invocatio, in qua
nihilominus id quod dixi observandum est, ut non tam pro poena quam
peccato solliciti simus, primum misericordiam dei impetrantes, ne forte
more stultorum perversissimo nostram culpam, quae penam meruit, obliti
alienam [Matth. 7, 3 f.] culpam, quae nostram poenam operatur, solam
videamus, trabem in oculo nostro relinquentes et festucam e fraterno
oculo eiicere conantes. Nam primum deprecanda est causa tribulationis
(quae peccatum est), non tribulatio. Ideo primum deus misereatur nostri
oportet, tum quorum misertus fuerit, exaudiat.

Vides ergo psalmos in hoc esse per spiritum sanctum editos, ut sint
tribulatorum solatia, ideoque qui tribulari nolunt, quid eis cum
psalmis? At qui hodie minus tribulari volunt quam hii, qui psalmos die
et nocte [Am. 6, 5.] versant aut versare debent? Nonne illud Amos vi.
eis convenit ‘sicut David putabant se habere vasa Cantici’? Quomodo
psallent, qui pro divitiis privilegiis, iuribus orbem cedibus involvunt,
non contenti fulminibus suis propriis? Ideo psalterii hodie nullus usus,
nisi quem patitur a vocibus et murmurationibus, satis indignum et tamen
assiduum.

[4, 3.] Filii hominum, usquequo gravi corde? ut quid diligitis vanitatem
et quaeritis mendacium?

S. Hieronymus sic transfert: Filii viri, usquequo inclyti mei
ignominiose diligitis vanitatem et quaeritis mendacium? Certe vim
verborum hebraicorum recte tangit hic S. vir, nihil enim de corde habet
hic versus. Proinde perspicuum est, interpretem nostrum, quisquis
fuerit, errasse et beth pro caph legisse, et quod amplius est, dictionem
unam in duas divisisse, pro ‘lichlimma’ (quod ad ignominiam sonat)
legisse ‘leb lamma’ (quod cor utquid significat). Ideo ubi
Hieronymus ‘ignominiose’ una dictione, ibi ‘corde, utquid’ ille
duabus transtulit, Et quod hebraeus ‘chebodi’, noster graves, 

[Seite 103]

Hieronymus gloriosi mei seu inclyti mei reddidit, nam gloria hebreis
eodem pene verbo significatur, quo gravitas.

Nec filii hominum hebreus habet, sed filii isch, hoc est viri, herois,
[Ps. 1, 1.] et qualis ps. i. dicitur: Beatus vir; non enim hic filii
Adam habetur, quo significatur carnis generatio. Quare non filios carnis
videtur indicare aut non ut carnis filios eos alloqui, sed quomodo
Magister, praeceptor aut quocunque nomine maior filios vocat suos
minores.

Primum ego meum spiritum effundam, deinde alia videbimus. Versum ergo
sic transfero: Filii viri, usquequo gloria mea ad ignominiam, diligitis
vanitatem et quaeritis mendacium? Sela. Ita mihi verba prophetae in
persona dei seu Christi esse videntur, Primum Iudaeos appellantis,
deinde et gentes, ut Apostolus solet loqui, ut sit sensus: O filii
Israel, quousque nomen meum apud vos polluitur? Quamdiu mea gloria per
vos ignominiae patet? dum me deserto, qui sum veritas et vita, diligitis
vanitatem et quaeritis mendacium? Quae quomodo fiant, nunc videamus.

Dixi psalmum esse exhortatorium ad eos, qui fidei defectu in cruce et
iniuriis scandalisantur et animo deiiciuntur, quod vitium infidelitatis
est et crimen spiritualis idolatriae, quales accusantur filii Israel in
deserto fuisse, [Ps. 78, 8.] ps. lxxvij. ‘Generatio prava et
exasperans, generatio quae non direxit cor suum, nec est creditus cum
deo spiritus eius’. Hic manifeste arguitur vitium cordis, quod erat
diffidentia, ignorantia crucis et insipientia in via dei, quia ibidem
dicit ‘Non sustinuerunt consilium dei’, quo vitio per totum vetus
arguuntur testamentum. Ab hoc crimine mox venit exterior illa et varia
Idolatria pro diversitate infinitorum affectuum, ut alius illum, alius
istum deum quaesierit, et unusquisque gloriam deo debitam in creaturam,
ex qua vel esset consecutus vel speraret solatium, transferret.

Quando ergo gloria et cultus dei consistit in syncera fide, robusta spe
et perfecta charitate in deum, necesse est, ut qui in deum nec confidit
nec credit nec diligit, sed in quacunque creatura sese solatur, gloriam
dei ad ignominiam vertit et nomen ac opus, quae deo debuerat, in
creatura quaerat. At ita faciunt plane omnes, quotquot in tempore
tentationis recedunt (nam de iis potissimum hic loquitur). Quare ab
initio sui ad finem usque mundus plenus est Idolatria. Quamvis non
semper imagines adorent creaturarum, tamen habent affectum illum, qui
omnium Idolatriarum fons et caput est. Hic autem est (ut dixi) rebus et
creaturis fidere, frui, delectari, qui soli deo debetur, id est
infidelitas et diffidentia ac per hoc et contemptus odiumque [Ps. 106,
20.] dei. Sic ps. lxxvij: Et mutaverunt gloriam suam in similitudinem
vituli comedentis foenum. Quo versu pulcherrime vim Idolatriae
describit. Gloriam eorum vocat gloriam dei, quia apud eos solos erat
gloria dei (idest recta fides et cultus dei), qua gloria dei et ipsi
gloriam apud deum et 

[Seite 104]

[1. Sam. 4, 21.] homines habebant. Ita et i. Reg. iiij. ‘Translata est
gloria dei ab Israel’. [Röm. 1, 23.] Et Ro. i. ‘Mutaverunt gloriam
incorruptibilis dei in similitudinem imaginis hominis’. Quid est enim
gloriam dei mutari nisi cultum dei mutari? Nam cultus dei brevissimo
compendio aliud nihil est quam gloria dei. Gloria dei aliud nihil est
quam ei credere, in eum sperare, eum diligere. Quia qui ei credit,
veracem eum ducit ac per hoc veritatem ei tribuit. Qui sperat in eum,
potentem et sapientem et bonum arbitratur, ut a quo possit iuvari et
salvari, ac per hoc ei potentiam, qua possit, sapientiam, qua novit,
bonitatem, qua velit iuvare, tribuit; hoc autem est vere deum esse, vere
deum habere. Tunc mox amor sequitur in eum sua sponte, sibi placens in
tali deo ac preciosissimam opinionem de eo concipiens. Qui autem non
credit, mendacem facit; qui non sperat, vel impotentem vel nescientem
vel nolentem facit, quae sunt horrenda, tum sequi necesse est contemptum
dei. Ex quo deinde translatus ad creaturam (cum necesse sit humanum cor
credere, sperare, diligere aliquid) fidit vel in divitias, vel favorem,
vel vires suas, vel alia quaecunque, vel in stultam opinionem, sive de
vero sive falso deo predicatam. Ubi si aliquando (permittente deo)
senserit solatium, toto corde et amore huc fertur. Et sic potentia,
bonitas et omnia, quae ad gloriam dei pertinent, ad ignominiam versa
sunt et tributa ei, cui non debent.

[Jes. 42, 8.] Sic in Isa. xxiiij. ‘Gloriam meam alteri non dabo, nec
laudem meam sculptilibus’. Omnia scilicet bona tribuit etiam hostibus
suis, sed gloriam sibi soli servat, quia non sunt tribuenda bona,
quaecunque accipiuntur aut quaeruntur, quam uni soli deo, quo
praedicatur eius solius bonitas ac vera divinitas. Istis sic cognitis
credo versum hunc esse facilem, quod ignari crucis et vacui fidei
gloriam dei, mox ut coeperint pulsari, prostituunt et ad quodlibet aliud
confugiunt quam ad deum, Consilium, auxilium, salutem non ab eo, cuius
sunt, sed a seipsis vel creaturis (in quibus non sunt) quaerentes, [Ps.
3, 9.] non credentes ultimum versum psalmi praecedentis: Domini est
salus, et super populum tuum benedictio tua.

Videamus ergo Affectus et Emphases huius versus. Primum, ut sit acris et
vehemens exhortatio, dignissimo titulo eos alloquitur. ‘Filii (inquit)
viri’. Qui vir, sive Abrahe, sive Israel, sive Christus intelligatur,
idem erit, quanquam magis proprie Abraham ego intelligerem, cum de
Iudaeis Primum intelligo. Hic enim pater multarum gentium vocatus est,
quia non [Jes. 51, 1 f.] hoc tantum loco, sed et Isa. li. simili
exhortatione dicitur ‘Attendite ad petram, unde excisi estis, et ad
cavernam laci, de qua praecisi estis. Attendite ad Abraham, patrem
vestrum, et ad Saram, quae peperit vos, unum vocavi eum et benedixi ei
et multiplicavi eum’, quasi dicat: Attendite, non quomodo carnaliter
ex illo nati estis, sed quomodo illum vocavi, et non ex 

[Seite 105]

[Nachträge und Berichtigungen.] 

[Einzelnachträge und Berichtigungen zu den Bänden I —VI. VIII. IX.] 

carne iustificatus est sed per fidem in me. Ita et vos facere oportet,
si filii [Joh. 8, 39.] eius esse volueritis. Sicut Iohann. viij. ‘Si
Abrahae filii essetis, opera Abrahae faceretis’. Ita hic, ut Abraham
eis proponat patrem non carnis et eos moneat fieri filios eius
spirituales, potius dicit ‘Filii viri’ quam ‘filii hominis’, et
cum potius sint adulterini et spurii coram deo, qui carnem Abrahae sine
fide eiusdem iactant, tamen dignatur eos tali honore, quo blandius et
[Gal. 1, 2.] efficatius tales faciat, quales appellat, sicut Paulus
Galatarum Ecclesias vocat, cum iam essent seducti et extra Ecclesiae
fidem exturbati, verum nihilominus oblique eis opprobrat degenerem
animum, quod cum tanti herois sint filii, nihil tamen minus praestent
quam filios eiusdem.

Deinde et illa quaestio ‘Usquequo’ miram habet energiam, insignem
simul divinae longanimitatis suavitatem commendans, simul gravissimum ac
diuturnum salutis eorum dispendium commiserans, quasi dicat: Cum sitis,
immo esse debeatis filii tanti viri, de quo unice gloriamini, usquequo
gravissimo vestro salutis periculo et divinae patientiae abusu tales vos
exhibetis et ita degeneratis, ut solo nomine sitis filii tanti viri? Hoc
autem facitis, dum nec creditis nec speratis in deo, in quem ille
credidit, quin hanc in me fiducie gloriam in meam et vestram confusionem
et ignominiam alio vertitis. Ignoratis enim, in adversitatibus non nisi
ad me currendum esse. [Jes. 46, 4.] Ego enim (ut Isa. xlvi.) feci, ego
feram, ego portabo, ego salvabo. Cur alius hac gloria potitur, qui non
potest eam implere? Cur mihi non datur, qui solus haec possum et volo,
cui soli debetur? Vides, quam suavis quidem sit sed ardens valde haec
expostulatio.

Iam et hoc suum pondus habet, quod gravissima antithesi gloriam ad
ignominiam trahi, non quamvis gloriam, sed suam propriam expostulat. Quo
solo auditu pia mens penitus debeat contremiscere. Horribile enim auditu
est, gloriam dei in ignominiam et laudem dei in blasphemiam verti, quam
omnis creatura summis viribus studet venerari.

Atque ipsemet hanc rem tanti facit momenti, ut eclyptica oratione utatur
per reticentiam seu aposiopesin, verbum omittens dicens: ‘Usquequo
[Röm. 1, 23.] gloria mea in ignominiam’ scilicet mutatur vel
vertitur? Sicut Paulus Ro. i. ‘Mutaverunt gloriam dei &c’. Hac enim
aposiopesi indicat, tantum esse hoc flagitium, ut fas non sit nominari
pre horrore nimie impietatis. Longe enim mitior fuisset culpa, si rebus
creatis abuteremini in ignominiam et gloriam operis mei ad contumeliam
traheretis, sicut fit, si ex auro fiat vasculum auro indignum, si homo
nobilis sit sine honore. Sed gloriam meam non modo mihi non dari,
verumetiam aufferri, nec simpliciter aufferri, sed etiam in ignominiam
mutari, hoc scelus est, a quo coeli stupescant, quod aures non ferant et
lingua timeat proferre.

[Seite 106]

Ecce quanta vi verborum cogit nos deus noster ad fidem sui, idest ad
salutem nostram.

Nunc facile erat alias translationes huic meae conciliare, licet sensum
non adeo reddant expressum. ‘Filii hominum’ &c., quasi dicat: vere
filii hominum estis, magis quam filii viri, quem referre debetis, sed
carnem eius et patrum vestrorum, non fidem eorum sapitis, usquequo gravi
corde? usquequo increduli estis corde et pondere infidelitatis deorsum
ruentes in fiducia rerum incumbitis ac gloriam, quam mihi debetis,
creaturis tribuitis? sicut iam satis est dictum.

Ita et illud Hieronymi: Filii viri, usquequo ignominiose diligitis
vanitatem, quasi dicat: cedit hoc ad gloriae meae ignominiam et vestrae,
quod deserta fiducia mei diligitis alia quam me, qui sum veritas &c.

Pulchro ordine primum vanitatem diligi, deinde mendacium quaeri dicit.
Primum est enim omnium affectus ipse, seu amor, seu voluntas, seu
studium, qui si perversus et impius est, mox opiniones parit impias,
falsas et mendaces. Ex his autem duobus (ut psalmo primo dictum est)
pendet [5. Mos. 12, 8.] universa cuiuslibet hominis vita. Ita fit, ut
contra Mosen Deutro. xij. Unusquisque faciat, quod sibi rectum videtur.
Hoc studium, hoc consilium impiorum, has cogitationes hominum vanas hoc
loco per mendacium taxat spiritus et fere per totam scripturam, ut per
psalterium videbimus. Igitur amor vanitatis avertit affectum, quo averso
mox inficitur mens malis opinionibus, ut, sicut res male amat, ita de
rebus male iudicet et excecata per malitiam mente in errore et mendaciis
suis, tanquam in veritate, sapientia et omino in luce se ambulare putet.

Singula verba epitasin habent. Vanitas est, ut Ecclesiastes per totum
copiosissime definit, quicquid deus non est. Nam si vana salus hominis,
quanto magis omnium aliarum rerum? Est ergo ista vanitas, quod homo
crucis gratiam ignorans non in deo, sed quovis alio quaerit auxilium et
solatium, nec enim inveniri potest salus aut ullum bonum nisi in deo.
Caetera omnia sunt afflictio spiritus et irritatio ac titillatio ad
consolationem verius quam consolatio, et salutis ac boni potius
incitabulum quam salus et bonum.

Porro vanitatem habere non perinde summum malorum est. Est enim omnis
homo vanitas, et nihil novum sub sole, aut si malum est, tolerabile est.
Nullus etiam sanctorum est, qui non speret, fidat, cupiat, metuat, amet,
odiat, plus minus quam debeat. Verum hoc corpus mortis, has leges
peccati, has vanitates odisse oportet, non diligere, non in illis
placere. Creaturae solatio et auxilio uti malum non est, sed amare et in
eis haerere, prae amore earum in deum non fidere impietatis est.

Mendatium etiam mitius malum est quam quaerere mendacium, siquidem
potest quispiam seduci et vanitatem pro veritate amplecti, sed quaerere 

[Seite 107]

impium est. Cum enim omnis homo sit mendax, non id quaerendum est, ut
nostris opinionibus, nostris iudiciis, seu, ut dicunt, nostris
dictaminibus obtemperemus et vitam regamus, Sed maxime conandum, ut ab
iis temperemus et divinae sententiae cedamus eiusque iudicio agamur et
agamus. Proinde nihil potest Christiano homini pestilentius tradi quam
philosophia moralis et decreta hominum, si ita tradantur, ut credat in
his se recte incedere coram deo. Nam sic fiet, ut consiliis his innixus,
quicquid contra se geri viderit, iudicet, damnet, persequatur ac per hoc
Crucem Christi repudiet et viam dei penitus contemnat. Quae tunc optime
et prosperrime habet, quando sine ductu et consilio nostro vivimus, ac
velut per desertum et invium Christum in columna ignis sequimur. Hoc
enim est non vanitatem, sed soliditatem diligere, nec mendacium, sed
veritatem quaerere, quae omnia in tempore passionis et adversitatis
melius sentiri possunt quam verbis dici aut corde cogitari, nam
experientia opus est (ut saepe diximus) ad intelligenda verba dei. Non
enim dici aut sciri, sed vivi volunt et sentiri, sicut [Ps. 116, 11.]
ille, qui dixit ps. cxv. ‘Ego dixi in excessu meo: Omnis homo
mendax’. Cur mendax? quia in ecstasi passionis positus et sola dei
fide vivens et fiducia rerum exutus, in qua omnes homines mersos vidit,
secure pronunciat, eorum affectus esse vanos, et universa consilia ac
studia eorum mendacia, quia sine fide dei sunt. Si autem sine fide, iam
sine verbo dei, Si sine verbo dei, iam sine veritate, atque ita vere
mendacia et vana omnia, quae extra fidem sunt, quae veritas est propter
verbum veritatis, in quod creditur et credendo haeretur.

Habemus ergo huius versus sententiam, esse omnes impios Idolatras,
divinae gloriae violatores, qui in tribulatione quacunque a fide, spe et
charitate cadunt in fiduciam et solatium rerum atque his studiis sese
tuentur et regunt.

De dictiuncula Sela satis dictum est. Nam et hic signandi affectus
gratia mihi poni videtur, quod revera magni estimandum sit, universum
hominum genus adeo vitiosis affectibus et opinionibus esse implicitum,
ut vanitatem diligat et mendacium quaerat, ita ut res pro dignitate non
queat satis dici et inculcari.

[4, 4.] Et scitote, quoniam mirificavit dominus sanctum suum: 

dominus exaudiet me, cum clamavero ad eum.

Saluberrima eruditio: Nam hoc est, cur filii hominum exhorreant crucem,
quae via est veritatis et soliditatis, potius vanitatem et mendacium [1.
Cor. 15, 34.] sectantes in rerum fiducia, quod ignorantiam dei habent
(ut Apostolus dicit ad Corinthios), ignorant, inquam, quid agat, quid
velit, quid cogitet deus, quando nos tribulationibus tentat. Iudicant
enim sicut equus et mulus 

[Seite 108]

secundum id, quod patet et sentitur. Patet autem tunc aliud nihil quam
ignominia, inopia, mors et omnia, quae in Christo nobis passo
monstrantur, quae si sola intuearis et non cognoscas in iis divinam
voluntatem eamque feras et laudes, necesse est, ut in cruce ista
scandaliseris et ad tua confugias, ubi mox idolatra fias et gloriam deo
debitam creaturae tribuas. Ioh. xvi. Cum rationem redderet, quare Iudaei
essent persecuturi Apostolos [Joh. 16, 3.] et extra Synagogam facturi,
dixit: Haec facient vobis, quia non noverunt patrem neque me. Quomodo
non noverunt, qui tam multa cum Christo pro deo contenderunt? Sed
Christum nosse, est Crucem nosse et deum sub carne crucifixa
intelligere. Hoc enim vult deus. Haec voluntas dei, immo hoc deus est.
Ideo quod crucem Crucisque verbum suis affectibus et opinionibus tanquam
vanitati et mendacio contrarium odiunt et persequuntur, in causa est,
quod ignorant deum, seu (quod idem est) voluntatem [Joh. 6, 53.] dei non
noverunt. Ita et Ioha. vi., quando dixit: nisi manducaveritis carnem
meam et biberitis meum sanguinem, non habebitis vitam in vobis. Durus
hic sermo erat, ita ut multi discipulorum quoque scandalisati abierint
retrorsum. Quare durus sermo? Quia manducare hanc carnem et bibere hunc
sanguinem est Christo per fidem incorporari et passionibus eius
communicare. At hoc summe horret pravus affectus et perversis
opinionibus viciatum cor. Hoc est, quod hic dicit: Nolite timere neque
putetis, vos perire, si affectus et sensus vester occumbat, si
quaecunque patiamini, contra opiniones vestras sunt. Sed estote
prudentes, cognoscite dominum, intelligite voluntatem eius, avertite
oculos, ne videant vanitatem, quoniam mirabilis est dominus in sanctis
suis. Aliud agitur, et aliud longe apparet: Occidere videtur, sed revera
vivificat; percutit, sed vere potius sanat; confundit, sed vere tunc
glorificat; deducit ad inferos, sed vere reducit potius ab inferis et
his similia, de quibus multa diximus in precedentibus. Quid ergo
mirabilius divina hac voluntate? Habitat quidem in altis, sed humilia
respicit; stultos facit, ut sapientes fiant; infirmos facit, ut potentes
reddat. Verum prius quidem apparet et sentitur, at posterius, nisi fidem
habeas, non assequeris. [1. Petr. 1, 11.] Sic enim et Petrus i. Pe. i.
dicit, in prophetis esse praenunciatas priores passiones et posteriores
glorias. Ideo monitorio et exhortatorio egemus, quo elevemur ad
cognoscendum deum in eiusmodi casibus. Scitote, inquit, quoniam
mirificavit.

Quasi dicat, quid fluctuatis? quid quaeritis hic et hic consilium et
auxilium? quid diligitis hoc et hoc solatium? vana sunt haec omnia, non
modo non iuvantia, sed et mendacia vos misere fallentia. Scitote et
certi estote, audite et credite, fixa est et immutabilis sententia, quod
quicunque sanctus dei esse voluerit, quicunque gratiam eius obtinere et
gratus ac placitus esse cupierit, hunc necesse est pati, ut deus sit in
ipso mirabilis. 

[Seite 109]

Mirabilis autem esse non poterit, si consilium et auxilium vestrum aut
ullius creaturae vos iuvare poterit, nam haec, quia supra captum vestrum
non sunt, mirabilia non sunt. At ubi desperatum fuerit tam in vobis quam
in omnibus aliis, et soli divinae voluntati causa commendata, Ecce tum
[Ps. 37, 6 f.] erumpet quasi lumen iustitia vestra. ps. xxx. Ed educet
tanquam meridiem iudicium vestrum via et tempore prorsus incogitabili
tam vobis quam omnibus.

Sanctus hoc loco hebraice ‘hasid’ dicitur, quia is proprie sanctus
est, qui misericordiam consecutus est, quem nos gratia iustificatum
vocamus. Atque orationem distributivam intelligi oportet seu numerum pro
numero in hunc modum: Scitote, quoniam mirificavit dominus sanctum suum,
idest sanctos suos, quod est dicere: scitote, quod deus mirabiliter
regit et agit hominem, quemcunque iustificat et gratia induit, ut
discatis, qui deo placere voluerit, hunc (ut dixi) oporteat scire hoc
domini consilium et voluntatem bonam, [Röm. 12, 1 ff.] placentem et
perfectam. Nam et Ro. xij. dicit probari hanc voluntatem non posse nisi
renovatione mentis, qua semper occidit affectus et opinio nostra.

‘Dominus exaudiet me’ &c. Iterum et verbo et exemplo docet infirmos,
nam poterat ad sanctum mirificatum retulisse et dixisse: Dominus
exaudiet eum, cum clamaverit ad eum, aut priorem partem posteriori sic
comparasse: Scitote, quoniam mirificavit dominus me. Sed, ut dixi, istae
personarum subitae mutationes affectuum significant varietates et miras
translationes. Formanda ergo est persona prophetae nimia charitate pro
filiis hominum solliciti et nunc se inter sanctos, nunc inter peccatores
numerantis, quo omnes lucrifaciat. Dominus, inquit, exaudiet sanctum
suum; quod si hoc parum movet, dico, quod exaudiet me, qui et ipse unus
sum sanctorum, idest eorum, qui gratiam eius consequuntur.

Et adverte affectum, quod filiis hominum suadet quidem, ut sustineant
manum dei, verum quia res ista in fide geritur, ostendere non potest,
quod dicit: Non apparet deus (ut dixi). Ideo quod extremum habet et
potest, facit, promittit, scilicet auxilium dei, quasi dicat: hoc unum
habeo, quod possum pro vestro solatio, quia promittere vobis cum fiducia
possum, exaudiendos vos esse, ideoque confidite, ne diligite vanitatem,
ne mutetis gloriam dei, sed expectate atque ad hoc meo exemplo quoque
confortamini, quia ego certissimus sum, quod dominus exaudiet me, non
modo hac hora, sed quoties clamavero. Ita videmus piissimam
sollicitudinem spiritualis animae pro fratribus suis. Nam iactare se non
audet, et tamen pro necessitate fraterna cogitur seipsum in exemplum
proponere, sicut Apostolus Paulus quoque facit in multis locis:
Imitatores mei estote, sicut et ego [2. Cor. 7, 2.] Christi. Et ij. Cor.
vij. ‘Capite nos, neminem lesimus’ &c. Ad hanc enim iactantiam
vitandam videtur priore parte versus in tercia persona sanctum 

[Seite 110]

dixisse, ne vane gloriaretur se esse, cum quo deus mirabiliter ageret,
quod in posteriore parte omisit, quod clamare ad deum non sit magnae
iactantiae fomentum, sed potius afflictionis indicium. Igitur docet nos
spiritus benignus, in mirificatione nostri (idest tribulatione) aliud
fieri non debere quam sustinere mirificatorem dominum et clamare ad
ipsum, non fugere passiones, non quaerere mendacia et quae nobis bona ac
recta videntur, quae est species omnium nocentissima.

[4, 5.] Irascimini et nolite peccare, quae dicitis in cordibus vestris
et in cubilibus vestris compungimini. Sela.

Hebraeus ita habet autore Hieronymo: Irascimini et nolite peccare,
loquimini in cordibus vestris super cubilia vestra et tacete. Ubi patet
pronomen (quae) et coniunctionem (et) in nostris superfluere. Verbum
etiam compungimini coegit interpretes alium sensum sequi, quam textus
praebeat. Quare hebreum primo videamus. Propheta cum filios hominum
versu tercio a vanitate et mendacio retraxisset, hoc est a falsis
affectibus et corruptis opinionibus rerum, cum possent obtendere: quid
tum faciendum est? quo nitendum est? adeone omnia deserere debemus?
versu quarto respondit, ut fiderent in domino in eiusque misericordiam
niterentur scientes, quoniam haec deo operante non ad perniciem, sed ad
salutem (etsi mirabiliter) proficiant, quaecunque ab iniuriosis
patiuntur. Hoc versu, si rursus querulentur: Et quis saltem potest non
moveri et irasci? quis saltem non querulari et accusare iniuriantes?
Respondet suaviter: Irascimini (inquit), sed ita, ut non peccetis
irascendo. Scio motum irae non esse in vestra potestate, sed [Gal. 5,
16.] consentire cavete. Ita Paulus Gal. v. ‘Spiritu ambulate et carnis
desyderia [Röm. 6, 12.] non perficietis’. Et Ro. vi. ‘Non ergo
regnet peccatum in vestro mortali corpore, [Röm. 13, 14.] ut obediatis
concupiscentiis eius’. Et Ro. xiij. ‘Et carnis curam ne feceritis in
desyderiis’. Quae omnia huc spectant, quod desyderia mala tam
libidinis quam irae in nobis sunt, sed agendum, ne regnet, hoc est, ne
[Röm. 7, 19.] obediamus eis (ut Paulus dixit). Sic Ro. vij. queritur,
se facere, quod non [Röm. 7, 25.] vult, et non facere, quod vult. Et
iterum: se mente servire legi dei et carne legi peccati. Quare hoc? Quia
vellet malis desyderiis carere et non potest, [Gal. 5, 17.] et pura
desyderia solum habere et non potest, sicut et Gal. v. ‘Spiritus
concupiscit adversus carnem, et caro concupiscit adversus spiritum. Haec
enim sibi adversantur, ut non ea, quae vultis, faciatis’. Claret
itaque, verbum irascimini (hoc loco) non praeceptionis aut exhortationis
esse ad bonam iram contra peccatum, sed permissionis seu concessionis
malae irae contra iniuriam propter inevitabilem et invincibilem carnis
infirmitatem. Sic et B. Augustinus hoc versu: Irascimini (inquit) et
nolite peccare, idest etiam 

[Seite 111]

si surgat motus animi, qui iam propter poenam peccati non est in nostra
potestate, saltem ei non consentiat ratio et mens, quae intus regenerata
est secundum deum, ut mente serviamus legi dei, si adhuc carne servimus
legi peccati. Haec ille praeclare et pulchre. Est ergo sensus planus:
Irascimini et nolite peccare, hoc est, ex quo querulamini vos non posse
non commoveri, tristari, irasci, tremere (haec enim omnia hebreum verbum
sonat) tanto iniuriae malo, age, scit pater vester coelestis hanc
infirmitatem vestram. Movemini et irascimini, modo non eo procedatis, ut
quippiam mali cogitetis, dicatis, faciatis, permittatis adversus animam
vestram et sic in deum, vosipsos et proximum peccetis. Hunc sensum eo
libentius amplector, quod [Eph. 4, 26.] spiritus paulinus (quem sequi
cupio semper) Ephe. iiij. eundem habet, ubi dicit: ‘Irascimini et
nolite peccare’, et quod non de ira bona (quae contra peccatum
praecipitur) loquatur, indicat, quod sequitur: ‘Sol non occidat super
iracundiam vestram’, quod de ira mala utique dicit. Sed et hic idem
locus Pauli mihi occasio fuit huius psalmi exponendi de iniuriis et
querelis infirmorum pia exhortatione cohibendis et fiducia in deum
erigenda. Ad eundem enim scopum Paulus hoc versu abutitur, ut satis
cuilibet patet.

Hic vero promovet caput quaestio illa de primis (ut vocant) motibus, et
ubi desinat veniale, et ubi incipiat mortale peccatum. Apostolus sane
solis occasum determinat, quando dicit: Sol non occidat super iracundiam
vestram. Quod rursus in ambiguum vocant, an solem hunc visibilem, quem
certa hora occidere videmus, vel solem spiritualem, Christum, quem in
momento occidere per mortalem consensum putant, intelligi oporteat. Ego,
ubi non cogit necessitas inevitabilis, mysticas intelligentias in
scriptura et fugio et fugiendas suadeo, quod sint mire periculosae.
Solem hunc paulinum mihi non patior alium quam visibilem significari,
etsi diversam illam non damno sententiam. Ad haec scio, nullam esse
temeritatem periculosiorem quam velle discernere inter veniale et
mortale peccatum, praesertim in hora commotionis et tentationis. Illud
peccatum (inquam), quod motibus animi aestuantis patratur, cum soleat
vel libido vel indignatio aut quaevis alia passio non una tantum, verum
multis quoque horis hominem quandoque occupare, ita ut, an consenserit
nec ne, ipse incertus sit. Quin non raro divina dispositione mera et
involuntaria passio est boni et synceri animi adeo abscondita, ut
metuat, immo pene credat sese consensisse, quo remedio solet divina
misericordia conservare in humilitate dilectos suos, quos insignibus
donis prae caeteris ornavit, ne iis inflati prae caeteris superbiant et
pereant. Proinde mihi Apostoli dogma tutissimum et sapientissimum est,
ut saltem vesperi quisque ad se redeat et iracundiam, si quam concepit,
dormitum iturus ponat fratrique concilietur. Neque enim potest ullum
tempus aptius huic rei definiri quam solis occasus et finis diei, ubi et


[Seite 112]

negotia omnia et opera finiuntur, et animus iam quietior est aptusque ad
deponendam hanc et omnem malitiam, sive in eam consenserit, sive minus.
Nam delicta quis intelligit? Atque in omni opere metuendum est iudicium
dei strictissimum.

Sequitur: ‘Loquimini in cordibus vestris super cubilia vestra et
tacete’. Satis patet idem esse: super cubilia, in cubilia, in
cubilibus, nam in hebreo [Matth. 6, 6.] pene sonat motum ad locum, quo
tropo Christus utitur Mat. vi. ‘Tu cum oraveris, intra in cubiculum
tuum et clauso ostio’ &c.

Cogor hic pessimum (ut dicitur) Magistrum, hoc est meipsum, sequi, quod
hebreum hunc textum a nemine viderim expositum, immo quantum possum,
sequar spiritum. Quia mos est eorum, qui patiuntur iniuriam, erumpere,
clamare et auras questibus implere, adeo, ut et Apostolus [Eph. 4, 31.]
Ephe. iiij. Clamorem inter affectus irae numerarit, dicens ‘Omnis
amaritudo et ira et indignatio et clamor et blasphemia tollatur a
vobis’ &c., Propheta filios hominum cohibiturus, ne erumpant, sicut
permisit, ut irascerentur primo motu, ne tamen peccarent, ita nunc
docet, ut nihil tumultuentur, sed in cordibus loquantur in cubilibus,
eoipso exprimens, quid faciant, ne peccent ira commoti, nempe, ut
loquantur apud seipsos et taceant. Quod non [Jes. 30, 15.] intelligo,
nisi ad sensum Isaiae prophete xxx. ‘In silentio et spe erit fortitudo
vestra’. Silentium enim hic dicitur non tantum, quod ore servatur, sed
[Ps. 37, 7.] ipsa omnino patientia et quies contraria tumultui. Quomodo
psal. xxxvi. [Ps. 65, 2.] dicit ‘Sile domino et ora eum’. Et psal.
xciiij.: Tibi silet laus in sion. Et [Jes. 41, 1.] Isaiae xli.:
‘Taceant ad me insulae, et gentes mutent fortitudinem’. Omnino autem
‘silere’ tropo isto scripturae significat id quod ponere impetum,
mitigare furorem, frenare animum, quod et nostra vernacula dicimus
iracundis compescendis: still, still, halt ynne. Unde et hebreis
sepulchrum duma ab hoc verbo silentio vocatur, quod ibi homo desinat et
totus in silentium eat. Nam [Jes. 30, 12.] et eodem loco Isaias
praemiserat, dicens: Sperastis in calumniam et tumultum. Iratis enim et
offensis fervet animus ad calumniam et ad tumultum, quibus [Jes. 30,
15.] presumunt vindicare et superare. Sed hunc refrenans dicit: Si
revertamini et quiescatis, salvi eritis, quia non tumultuando sed
silendo vincetis. Tunc sequitur: In silentio et spe erit fortitudo
vestra, hoc est, si sileatis, quiescatis, impetum frenaritis, tumultu
abstinueritis, vindictam non quesieritis, sed meam manum expectaveritis,
mihi vindictam reliqueritis, mihi causam tradideritis, Ecce, tum eritis
fortes et vincetis, quia ego pro vobis pugnabo, vos silebitis. [2. Mos.
14, 14.] Sic Moses Exo. xiiij.: Dominus pugnabit pro vobis, et vos
tacebitis. Quid est ‘Tacebitis’? Idest quieti eritis, nihil ad rem
facietis, sed agetis, quasi negotium nihil ad vos pertineat. Hoc tacere
est nihil aliud quam quietam patientiam habere, qui tropus frequens est
in sacris literis. Unde et ibidem [Jes. 30, 16.] Isaias, cum huic
monitioni silentii servandi nollent obtemperare, dicit ‘Et dixistis:
Nequaquam, sed ad equos fugiemus et ad veloces ascendemus’. 

[Seite 113]

Quid enim hoc est, nisi quod per tumultum seipsos defendere voluerunt,
non in silentio et spe salvi et fortes fieri? Ideo sequitur ibidem: Ideo
fugietis (fugabimini) et velociores erunt, qui persequuntur vos: mille
homines a facie terroris unius, et a facie terroris quinque fugietis,
donec relinquamini quasi malus navis in vertice montis et quasi signum
super collem. His verbis clarere puto, quid sit tacere et tumultuari,
nempe alterum pati et quiescere, alterum moveri et movere omnia, et ut
dicitur, coelum et terram miscere. Hoc tacere hic versus docet.

Est ergo sensus: Loquimini in cordibus vestris, in cubilibus vestris, et
tacete, idest (quod dicitur) pensate, deliberate, nolite praecipites
esse nec statim proferatis, quae ira commota suggerit. Primum consulite
vobiscum, quia ira viri iustitiam dei non operatur. Et ut Gentilis
quoque dixit: Ne quicquam facias aut dicas iratus. Sed et divus
Gregorius ait: Melius est iram tacendo fugere, quam respondendo
superare. Hunc sensum Germanice solemus dicere: Bedenck dich und halt
ynne.

Nunc videamus verba. Primum est: Loquimini in cordibus vestris, hoc est:
secum bene meditentur nec irae obtemperent, quae praeceps est et [Sir.
21, 28.] verbum habet in lingua, non in corde iuxta illud Ecclesiastici
xxi. ‘In ore fatuorum cor illorum, et in corde sapientium os
illorum’, pulchra et egregia conversio sententiae. Hoc idem et hic
versus monet, ut os ad cor vertamus, non effundamus statim quicquid
tentatio suggerit. Hoc enim est cor in ore habere, imprudenter loqui,
quod maxime faciunt irati: os in corde habere, prudenter loqui, quod
faciunt quieti et mites.

Quare possemus eandem conversionem emulari hoc loco et dicere: Loqui in
cordibus et cogitare in oribus (ut sic dixerim) esse contraria, illud
sapientium, hoc stultorum. Ut autem in cordibus aptius loquantur, addit,
ut hoc in cubilibus suis faciant, solitudinem scilicet quaerant, turbam
irritatricem fugiant. Sedato enim corpore et externis tumultibus animus
quoque facilius sedatur, ut secum possit loqui et rem ponderare. Atque
ut huic tentationi utilis est fuga et solitudo, sic aliis quibusdam
tentationibus est periculosa. Haec meo sensu, citra cuiusque
praeiudicium.

Nunc qua ratione concinnemus nostram translationem? Necesse est, ut
verbum aliud subintelligatur, ut etiam Augustinus docet, qui in hunc
modum ordinat: Quae dicitis, in cordibus vestris, subaudi ‘dicite’,
quod Augustinus alio ducit, ad nostrum sensum ita formabitur:
quandoquidem irati, prompti estis dicere quicquid in buccam venerit,
quae vultis dicere, non foris praecipitate, sed in cordibus dicite, hoc
est prudenter dicite quae dicere vultis. [Joh. 13, 27.] Nam hoc tropo et
Christus ad Iudam dixit ‘Quod facis, fac cito’, idest quod vis
facere seu iam proposuisti facere. Ita hic: quae dicitis (idest quae 

[Seite 114]

vultis dicere), in cordibus vestris dicite, quae impatientia irae stulte
vultis dicere, curate, ut meditatione cordis prudenter dicatis.

Iam quid illud ‘Et in cubilibus vestris compungimini’? quae tacendi
et compungendi concordia? Meo iudicio haec est, quod redeundo ad cor
iratus compungitur sibique displicet, quod commotus sit, atque ita ad
silentium predictum per compunctionis vim proxime accedit. Itaque dum
loquitur cum corde suo, videt (praesertim in cubili suo et seorsum
positus), quam stulta fuerit commotio et impatientia irae suae, quam si
fuisset secutus, turpiter cecidisset, atque hac sui compunctione mutatus
abstinet a tumultu, ad quem motus fuerat, et iam tacet vindictae flamma
non parum sedata. Qui meliora habet, sine invidia communicet. Hoc ego
potui.

Sela in fine versus quid significet, satis diximus. Insigne enim est
gratiae donum, hunc posse affectum praestari ab eo, qui fuerit iniuria
et tentatione ad iram et impatientiam provocatus, ut frenata lingua
seorsum se recipiat et taceat. Nam in hunc scopum tractat hunc psalmum
Paulus (ut [Eph. 4, 32.] dixi) Ephe. iiij., ubi in fine dicit ‘sed
estote invicem benigni, misericordes, donantes invicem, sicut et deus in
Christo donavit vobis’.

[4, 6.] Sacrificate sacrificium iustitiae et sperate in domino.

Mira doctrina: Quid nam est sacrificium iustitiae? Quis offerre deo
potest iustitiam, quam potius a deo quibusque sacrificiis impetrare
oporteat? Breviter: distinguit sacrificium iustitiae ab omnibus
sacrificiis pecorum et quarumcunque rerum. Quod haec duo sacrificia
maxime pugnent: Sacrificium iustitiae facit peccatores, Sacrificium
rerum iustos. In hoc dare deo aliquid videmur et iustitiam operari, in
illo non nisi recipere volumus a deo et peccatum confiteri. Ita fit, ut
sacrificium rerum, dum iustitiis et operibus inflat, impatientes reddat
iniuriae, tanquam conscios sibi longe meliorum meritorum, unde et ad
vindictam acrius accenduntur, tanquam iustitiam suam tutati. Est ergo
sacrifitium iustitiae deum iustificare et laudare, seipsum peccatorem
accusare dignumque omnibus his, quae patitur, pronunciare [Ps. 119,
137.] cum ps. cxviij. dicendo ‘Iustus es domine, et rectum iudicium
tuum’. [Geb. Asar. 7 f.] Quale pulcherrimo exemplo discribitur Dan.
iij. ‘Omnia quae induxisti super nos et quaecunque fecisti nobis, in
vero iudicio fecisti, et tradidisti [Geb. Asar. 15 f.] nos in manibus
inimicorum nostrorum iniquorum’. Et infra ‘in anima contrita et
spiritu humilitatis suscipiamur, sicut in holocausto arietum et
thaurorum et sicut in milibus agnorum pinguium. Sic fiat sacrificium
nostrum in conspectu tuo hodie, ut placeat tibi, quoniam non est
confusio confidentibus [Baruch, 1, 15.] in te’. Idem Baruch i. docet
captivos in Babylone, ‘Et dicetis’ inquit ‘domino deo nostro
iustitia, nobis autem confusio faciei nostrae, sicut est dies haec’.
Hoc autem sacrificium fiat oportet ex vero corde, ore et opere: Corde
peccatum veraciter agnoscendo, ore sine fictione confitendo, opere 

[Seite 115]

penas peccatore dignas volenter ferendo. Multi sane dicunt ore, se esse
peccatores, sed neque corde neque opere, quod probant, dum neque dici ab
aliis neque haberi peccatores volunt neque iniurias pati. Si peccator
es, cur penas fugis? Si non meritus tibi videris, cur te peccatorem
dicis? Iustorum [Röm. 2, 9 f.] est haec gloria propria, ut sit eis
honor et pax Ro. ij. Peccatoris autem propria sunt tribulatio et
angustia. Igitur qui deo iustitiam, sibi peccatum vero corde tribuunt,
hii sunt, qui sacrificant duo illa sacrificia iustitiae in scripturis
commendata. Quorum unum potest dici matutinum, [Ps. 50, 23.] de quo
dicit psal. xlix. ‘Sacrificium laudis honorificabit me, et illic iter,
quo [Ps. 51, 19.] ostendam illi salutare dei’. Alterum vespertinum, de
quo psal. l. ‘Sacrificium deo spiritus contribulatus, cor contritum et
humiliatum deus non despicies’. Atque hoc forte versus hic indicat,
qui in hebreo plurali numero dicit: Sacrificate sacrificia iustitiae, ut
ambo includat sacrificia.

Est ergo in quacunque tentatione et iniuria non nobis iustitia arroganda
et retinenda, sed prorsus removenda et deo offerenda. Quod qui non
faciunt, excusationibus sui, accusationibus adversariorum,
iustificationibus sui, et omnino iudiciis, detractionibus, litibus,
iurgiis, contentionibus ac rixis [Gal. 5, 19 ff.] aliisque operibus
carnis involvuntur, quae Gal. v. Apostolus recenset, et fit, ut invicem
mordendo consummentur non tantum in spiritu amissa charitate, sed non
raro et in corpore cedibus mutuis et substantia litigando profusa. Verum
si his sacrificiis iustitiae inservirent Christiani, ubi relinquerentur
iura et leges? At ideo docemur haec sacrificia, ne sit opus iuribus et
legibus. Rex Babylonis inique fecit filios Israel captivando. Sicut
dicunt [Geb. Asar. 8.] Dan. iij. ‘Tradidisti nos regi iniquo et
pessimo ultra omnem terram’. Et tamen Zedechias Rex et qui reliqui
erant Hierosolymis resistendo et iustitiam expostulando magis deum
offenderunt. Qui vero volenter, posita iustitiae iactantia se
tradiderunt, deo optime placuerunt, ita ut hi in media Babylone et
inimicorum servarentur, honorarentur, multiplicarentur illi vero in
media Hierusalem inter amicos perirent, confunderentur, minorarentur,
Quia hi sacrificia iustitiae sacrificaverunt sine pecudibus aut ullis
rebus, illi vero sacrificia pecudum et rerum sine iustitia obtulerunt,
quia iusti esse voluerunt et peccatum non agnoverunt, hi vero peccatum
agnoverunt et deo iustitiam tribuerunt.

Ex quibus intelligimus, Cahos illud et tartarum forensium causarum et
Romanarum artium cum universis libris, stilis, moribus, usibus, iuribus
iustitiisque suis esse rem peregrinam Christiano homini et ab
Ecclesiasticae vitae sinceritate alienam solaque permissione toleratam
pro infirmorum salute, ne deteriora facerent vindictae propriae studio
aut impatientiae mole victi. In quam tamen hodie sic incumbitur Romae et
Episcopalibus curiis, ut non modo iustitiam ibi regnare arbitrentur, sed
etiam pro augenda iustitia eiusmodi 

[Seite 116]

etiam lites litibus emant, omnium iurgia et rixas ex omnibus mundi
angulis ad se advocent, ut nulla fuerit unquam cuiusvis prophani aut
gentilis Imperatoris curia tot confusa negociis, iisque prophanissimis,
simul tamen (quod mireris) non nisi de sacris ac divinis turpissime
emptis, redemptis, venditis, revenditis, raptis, voratis, perditis
rebus. Fontem iustitiae appellant iuristae Romanam Curiam hodiernam, cum
rectius cataclysmum iniquitatis appellare eam conveniat, quod inde
inundat vastitas et oblivio horum sacrificiorum iustitiae et scientiae
Christi indicibili vi et impetu in totum orbem terrarum. Breviter:
Regnum inferorum propius simulat hodie Roma quam regnum coelorum.

Sed esto: Iustitiam obtulerimus, peccatores nos esse confessi
peccatorumque merita amplexi. Quid inde? num pereundum nobis est et in
peccatis moriendum? Nonne deus odit peccatores? in quod periculum nos
trahis hac tua doctrina? Respondet: Bono estote animo, solum sperate in
[Geb. Asar. 5 u. 16.] domino. Sic enim socii Danielis Dan. iij.
fecerunt, cum dixissent ‘peccavimus et inique egimus’, mox tamen in
spem erecti, dicunt ‘quoniam non [Jes. 30, 15.] est confusio
confidentibus in te’. Hoc est, quod supra ex Isaia satis dixi ‘In
silentio et spe erit fortitudo vestra’, ut nosipsos non vindicemus
tanquam iusti, sed sine tumultu et in silentio patientes peccatum
nostrum confiteamur, commendata causa deo et expectata eius miseratione
cum fiducia. veniens enim veniet et iudicium faciet iniuriam patientibus
et vindictam pauperum. Ita deus erit fortitudo nostra in infirmitate
nostra. Nisi enim ablata fuerit fiducia iustitiae nostrae, et dignos nos
tanquam peccatores omnibus malis confiteamur, spes et salus locum habere
non potest, quod deus humiles solum respiciat.

[4, 7.] Multi dicunt, quis ostendit nobis bona? signatum est super nos
lumen vultus tui, domine.

Hic versus apud nos discerptus est, priore sua parte ad precedentem,
posteriore ad sequentem versum copulata. Hebreus Hieronymi translatione
sic habet ‘Multi dicunt, quis ostendit nobis bonum? leva super nos
lumen vultus tui, domine’. Mihi vero sic vertendus videtur atque
distinguendus: Multi dicunt, quis ostendit nobis bonum signum super nos?
lumen vultus tui domine.

Vertit autem sermonem ad deum querulans, sed mira verecundia et
modestia, de incredulis et impersuasibilibus (quales praecipue erant
Iudaei, populus durae cervicis), quod nolint credere bene monentibus,
nisi (ut [1. Cor. 1, 22.] Christus ait) prodigia et signa viderint. Ita
et Apostolus i. Cor. i dicit ‘Iudaei signum quaerunt, graeci
sapientiam’. Ita fit, ut in verbo crucis et doctrina fidei semper
scandalisentur. Hoc est, quod hic dicit, cum monuisset, 

[Seite 117]

ut oblata iustitia in deum sperarent et ab ipso expectarent bonum,
offendit eos sibi incredulos et ad spem non idoneos, petentes signum
bonum, quo videlicet certi fierent de bono futuro, quod sperare iussi
sunt. Quis (inquiunt) ostendit nobis bonum signum super nos? quis nos
certos facit, ventura super nos esse bona? quo indicio id capiemus? ac
si dicerent: omnia longe contraria parent, et pessimarum rerum indicia
super nos undique circumstant. Hoc genus hominum late patet, qui hac
diffidentia tentant dominum, sicut filii Israel in deserto.

�, vel fruges periclitantur, vel etiam crus dolet, aut quovis damno
temporali quisquis vel afficitur vel affici timet. In his omnibus quam
anxii sumus signo bono cognoscere, non esse haec ventura, vel amovenda,
si venerint. Curritur hic ad magos, ad divinos, ad daemones quoque, sed
et infinita sunt consilia, quibus id unice curamus, ne quando in deum
speremus, aut ne sine signo bono et certo speremus. Sperat avarus in
deum, sed donec turget marsupium et onustum frumento crepat laquear.
Sperat robustus viribus, donec sanus est: sperat potens et gloriosus,
donec opinio sui et tyrannis valet. Hiis signis certi sibi videntur se
deum habere propitium, quodsi haec vel aliquid eorum ruat, simul et spes
ruit, nisi aliud vel maius signum suffultias. Ita et in spiritualibus
rebus agitur, in remissionibus peccati et quiete conscientiae, ubi non
pauci neque fide neque spe parant sibi securitatem, sed operum fiducia
aut alienis suffragiis. Et omnino in omni tentatione hii signum bonum
quaerunt spei suae fulcrum, sine quo non sperant, ac per hoc nec in deum
sperant, quia non pure sperant. Spes enim, quae videtur, non est spes.

Hos cum suis nominibus tentatores dei, incredulos diffidentiae filios,
infideles, rebelles, durae cervicis posset appellare, tacitis his opus
eorum simplicissimis et modestissimis verbis tantum recitat. ‘Multi
dicunt, (inquit) quis ostendit’ &c., Iudicium operis deo relinquens et
quibus oportet, quia pio affectu eorum potius miseretur casumque eorum
dolet, quam ut eos atrociter accuset.

Damnat igitur eorum errorem, non esse scilicet hoc signum bonum super
nos, quod illi quaerunt. Non enim deus propitius est iis, quibus haec
largitur bona, immo quia pessimum et fallacissimum signum id est, melius
et fidelius signum affert: Nempe ‘Lumen vultus tui, domine’, quasi
dicat: Nullum nosse signum est optimum signum, sed sola fide et spe
niti. Fides enim ostendit nobis bona et est bonum signum super nos. Qui
enim credit [Geb. Asar. 40.] in illum, non confundetur, sicut ex Dan.
iij. dictum est ‘Non est confusio confidentibus in te’. Certi sunt
de omnibus bonis, qui firmiter credunt deo sine signo, sine qua fide
nulla opera, nulla signa, nulla miracula certum faciunt.

[Seite 118]

Optime autem vocatur fides lumen vultus dei, quod sit illuminatio mentis
nostrae divinitus inspirata et radius quidam divinitatis in cor
credentis infusus, quo dirigitur et servatur, quicunque servatur,
qualiter ps. xxxi. [Ps. 32, 8.] describitur ‘Intellectum tibi dabo et
instruam te in via hac, qua ambulabis, [Ps. 44, 4.] firmabo super te
oculos meos’. Et ps. xliij. ‘Non enim in gladio suo possederunt
terram, et brachium eorum non salvavit eos, sed dextera tua et brachium
[Ps. 89, 17.] tuum et illuminatio vultus tui’. Item ps. lxxxviij.
‘Domine, in lumine vultus [Ps. 27, 1.] tui ambulabunt’. Hinc gaudet
ps. xxvi. ‘Dominus illuminatio mea et salus mea’. Hoc figuratum est
in columna ignis et nube, quibus filii Israel regebantur et ducebantur
per desertum. Sic enim sola fide ducimur per vias ignotas ac desertas
omnium hominum auxilio, hoc est passiones et tribulationes. Atque ut
illic columna praesens ante faciem eorum ibat, ita hic fides praesentem
deum habet, ut velut a vultu praesentis dei illuminatio cordis procedat,
ita ut rectissime et propriissime lumen vultus dei, idest agnitio et
fiducia praesentis dei sit. Qui enim praesentem sibi deum non novit aut
non sentit, nondum credit, nondum habet lumen vultus dei.

Nihil ergo refert, sive lumen vultus dei intelligatur active, quo nos
ipse praesentia sua illuminat fidem accendens, sive passive ipsum lumen
fidei, quo nos cum fiducia vultum et praesentiam eius sentimus et
credimus. (Nam facies seu vultus in sacris literis praesentiam
significat, ut notum est.) Idem enim est et utrunque simul est: deus
illuminans et cor illuminatum, deus visus a nobis et deus praesens.

Hoc est vocabulum Israel, quo, ubi Iacob dominum viderat facie ad
faciem, appellatus est. Nam facie sua faciem dei vidit, hoc est fide
praesens deo factus, tanquam in faciem eius positus, rursus deum
praesentem ac iuvare paratum, tanquam in faciem suam positum, cernebat.
Ideo Israel directus dei dicitur, hoc est qui regitur, seu recto itinere
a solo deo ducitur. Hoc enim fit per fidem, quare Israel idem est, quod
fidelis seu credulus, nisi quod vim et modum fidei mira proprietate
exprimit.

[Ps. 94, 12.] ‘Beatus ergo (ut alio psalmo quodam dicit), quem tu
erudieris domine [Jer. 18, 17.] et de lege tua docueris eum’. Nam apud
Hieremiam minatur Iudeis, sese ostensurum dorsum et non faciem,
relicturus scilicet eos in incredulitate et ignorantia dei. Videmus,
quod sit signum bonum super nos, seu quis ostendat nobis bonum. Fides,
inquam, haec, quia est lumen, quod praesentem et vultum ipsum dei
ostendit, omne bonum nimirum ostendit, quod deus est, dum ipsum ante nos
statuit et fiduciam in ipsum format. Itaque non est hominis erudire
hominem.

Iam facile erit concinnare alias interpretationes.

Communis proxima est huic sensui: Signatum est super nos lumen vultus
tui domine. Dum illi querunt, quis ostendat eis bona, volentes ea 

[Seite 119]

praesenter videre potius quam credere: Hic non optat ostendi, sed
gloriatur, lumen vultus dei (idest notitiam et fiduciam praesentis dei,
ut dictum est) signatum et impressum esse super ipsos, et satis patet
intelligentia ex dictis.

Hieronymus: Multi dicunt, quis ostendit nobis bonum? leva super nos
lumen vultus tui domine. Idem per modum petitionis dicit. Levat vero
lumen super nos, dum nos lumine eo levat. Est etiam fides lux supra
omnem captum nostrum. Quare hoc levare est aliud nihil quam lumen fidei,
quod seipso altissimum est, super nos effundere, quo ipsi elevemur. Unde
et signatum dici potest, quia clausum et incomprehensibile nobis,
comprehendens autem nos et in obsequium sui captivans.

Quo fit, ut hic versus nequeat intelligi de naturali ratione synderesi,
sicut multorum habet opinio dicentium, principia prima in moralibus esse
per se nota sicut in speculabilibus. Falsa sunt haec. Fides est primum
principium omnium bonorum operum, atque haec adeo incognita, ut omnis
ratio summe eam exhorreat. Ratio in summis suis viribus constituta
dicit: Quis ostendit nobis bona? Multi enim sic dicunt (idest omnes, qui
ratione ducuntur).

[4, 8.] Dedisti laetitiam in corde meo, a fructu frumenti vini et olei
sui multiplicati sunt.

Et huius versus prior pars apud nos raptus est ad praecedentem, quae cum
sequente in hebreo unum versum absolvit, quem divus Hieronymus sic
reddit ‘Dedisti laetitiam in corde meo, a tempore frumentum eorum et
vinum eorum multiplicata sunt’.

Mihi hic versus incredulorum et credulorum iudicium facere videtur, quod
illis sit deus venter, his deus verus. Fides enim in deum seu lumen
vultus dei laetificat cor et intima hominis stabili et vera laetitia
imbuit, dum pacem remissis peccatis et securam fiduciam in deum facit,
etiam in mediis passionibus. Neque enim est ullum gaudium, ulla pax,
nisi conscientia [Gal. 5, 22.] pura. Ita et Gal. v. fructum spiritus
gaudium signat Apostolus, [Ps. 4, 2.] et supra dixit ‘In tribulatione
dilatasti mihi’. Atque ita fit, ut, sicut abundant passiones Christi
in nobis, sic abundet et consolatio Christi in nobis propter [2. Cor. 1,
3f.] fidem, qua in eum fiditur, ut ij. Cor. i. ‘Benedictus deus, et
pater domini nostri Ihesu Christi, pater misericordiarum et deus totius
consolationis, qui consolatur nos in omni tribulatione nostra’. Quis
enim non gaudeat insultans [Röm. 8, 31.] etiam universis malis mundi et
inferni, cum Apostolo Ro. viij. dicens ‘Si deus pro nobis, quis contra
nos?’ si credat deum esse secum et pro se? At quando credet firmiter
deum esse pro se, nisi tentationibus variis probatus fide exercitata
didicerit deum esse pro se? Non ergo potest fieri, quin gaudeat 

[Seite 120]

in toto corde, qui lumen vultus dei habet. Hic enim, quia iustus est,
pacem habet; quia pacem habet, gaudet; quia gaudet, neminem timet et
omnibus insultat etiam morti et inferno, certus de praesentia dei sui.
Ideo recte sequitur post ‘lumen vultus tui domine’: ‘Dedisti
laetitiam in corde meo’, [Ps. 68, 4.] sicut et ps. lxvij. ‘Exultent
iusti in conspectu dei et delectentur in laetitia’.

De aliis incredulis quid? Nunquid cordis laetitiam unquam habent? [Jes.
48, 22.] Non, quia ‘non est pax impiis, nec est gaudium impiis’
dicit Isaias; quia [2. Cor. 1, 7.] iuxta Paulum ‘sicut fuistis sotii
passionum, ita et consolationis eritis’. Hii vero passionum socii non
fuerunt, ideo neque consolationis erunt. Et [Spr. 14, 10.] prover.
xiiij. ‘Cor quod novit amaritudinem animae suae, in gaudio eius non
miscebitur extraneus’. Quid ergo habent? Hoc quod voluerunt. ‘Dimisi
eos [Ps. 81, 13., Ps. 78, 18 ff.] secundum desideria sua’ (inquit) ps.
lxxx., sicut et ps. lxxvij. Tentationi eorum satisfecisse legitur, cum
peterent escas animabus suis, pluens super [Ps. 78, 30 f.] eos sicut
pulverem, carnes, ubi sequitur ‘Adhuc escae erant in ore ipsorum [Eph.
5, 6.] et ira dei ascendit super eos’. Quod et Apostolus repetit Ephe.
v. appellans filios diffidentiae, super quos ira dei ascendit.

His pro laetitia cordis dat olentia gaudia ventris, quia quaerunt, quis
ostendat eis bona, tantum presentia et sensualia sapientes, lumen vultus
dei non habentes. Ideo hic dicit: Frumentum eorum et vinum eorum
mutliplicata sicut voluerunt, mitibus quidem verbis eorum miseriam
describens, et quanta sit, ex sua laetitia suisque bonis contrariis
iudicandum relinquens. Quae bona enim habet, qui deum non habet? quale
gaudium est, ubi cor in deo non gaudet? Quae delectatio, ubi conscientia
perturbata semper contrarium sibi deum sentit?

Emphatica ergo tapinosis est haec oratio epitatica comparatio. Iustis
est laetitia cordis in deo. Incredulis quid est? Abundantia inquit
temporalium atque aliud nihil. O miseram possessionem, O vilem
hereditatem et plane dignam incredulis. Quid enim porcis debeatur aliud
quam fallaces et inanes siliquae, excrementa scilicet et quisquiliae
verorum bonorum Habent bona, quae sibi ostendi voluerunt, habent bona,
quibus ut lumen vultus dei signarentur, carere noluerunt. Data sunt
illis munera sicut filiis concubinarum Abrahae, et separati sunt ab
haerede Isaac, cui tota haereditas relicta est, sicut discreti sunt in
merito, ita et in fructu ac premio. Voluerunt ostensilia bona increduli,
iam habent; voluerunt invisibilia creduli, iam in laetitia cordis ea
habent. Ita quales in versu praecedente ostendit operarios, tales in hoc
ostendit fructus consecutos utrinque diversissimos, immo contrarios.
Vides, quam insigni contemptu pompam et res huius mundi brevi verbo
vituperarit, dum incredulis ea data narrat, comparatione suorum bonorum
inestimabilium.

[Seite 121]

Iam concordia facilis est. Non enim differt dicere ‘Multiplicati sunt
frumento et vino suo’ (idest ditati, aucti, incrassati, dilatati
temporalibus ac terrenis bonis) et ‘frumentum eorum et vinum eorum
multiplicata sunt’, ut quivis Grammaticus intelligit. Est enim brevis
descriptio foelicitatis eorum, [Hiob 21., Ps. 144.] quam latius Iob xxi.
et psal. cxliij. descripsit.

Loqui autem prophetam hoc loco non de sacramento Eucharistiae, ut multi
putant, Augustinus ex eo probat, quod signanter addit ‘Eorum
frumentum, eorum vinum’, non absolute frumentum et vinum, cum
manifestum sit, hoc pronomine ‘eorum’ loqui de multis illis, qui
dicunt ‘quis ostendit nobis bona?’ hos enim impios et incredulos
refert, quibus cum Eucharistia [Jes. 56, 11.] nihil, cum sint porci et
‘canes nescientes saturitatem’, ut Isaias dicit. Deinde absurdum
est, si subito rumpat sententiam et aliena misceat solo relativo nomine,
quorum nihil prius meminisset. Ad haec, quod in hebreo et Augustino ‘A
tempore’ dicitur, ubi nos ‘a fructu’ dicimus, ubi quantum
occasionis tribuit nostris a fructu, ut de Eucharistia intelligerent,
tantum in hebreo dat indicii, se loqui de frumento eorum, quod ex
tempore habent, idest de temporali. ‘A tempore’ inquit, habent, quod
habent ea, quae tempus dare suevit corporalibus necessitatibus et
voluptatibus, quod et ipsum mihi per Tapinosin dictum videtur, scilicet
quod et ab aeternitate vultus dei nihil, Sed a tempore tantum habent sua
bona.

Ad nostrum autem sensum illud ‘a fructu’ potest ita intelligi: a
copia et abundantia frumenti et vini sui ditati sunt, quasi dicat:
prospere et multo fructu proveniunt eis temporalia sua. Quod iterum
obstat, quominus de Eucharistia apte intelligi possit, cum non a fructu
Eucharistiae multiplicentur fideles Christi, sed ipsi multiplicati sint
fructus et effectus Eucharistiae, ut hoc sensu potius dicere debuerit: a
frumento et vino eorum multiplicati sunt fructus.

Sed et hoc obliquae accusationis nota est, quod frumentum eorum vinum
eorum dicit, vitium scilicet cupiditatis infidelium mordens, quasi
dicat: Eorum sunt haec propria, haec enim quaerunt, haec amant, his
solis bonis frui noverunt.

Iam illud levioris momenti est, quod olei sui in haebreo non est, nihil
enim refert, si addatur sive minus. Certum est tropo isto scripturae
significari [1. Mos. 27, 37.] temporalium abundantiam, Gen. xxvij.
‘Frumento et vino et oleo stabilivi eum, et post haec quid tibi
faciam, fili mi?’ quanquam suspicer, ordinante spiritu dedita opera
fuisse ab interprete adiectum, ut moneretur lecturus, ne intelligeret
nisi temporalia, cum oleum ad Eucharistiam nullam habeat etiam
coniecturam.

Per haec tamen nihil detraxisse volo eorum sensui, qui haec de
Sacramento intellexerunt. Abundandum est unicuique in sensu suo, salva
fide et. 

[Seite 122]

pace. Nec hoc agimus, ut aliorum labores confutemus, sed ut, quantum
possumus, propius ad germanam intelligentiam accedamus; non est
reprobatum bonum, ubi melius et optimum laudatur pre bono.

[4, 9.] In pace in idipsum dormiam et requiescam, quoniam tu domine
singulariter in spe constituisti me. 

Hii duo versus sunt in hebraeo unus. Hieronymus ita reddidit ‘In pace
simul requiescam et dormiam, quia tu domine specialiter securum habitare
fecisti me’.

[Ps. 3, 6.] Ista duo verba dormiam et requiescam abunde dicta sunt
psalmo praecedente, quod his significetur mors naturalis et sepultura,
quanquam scio B. Augustinum alia tropologisantem de oblivione rerum
temporalium, quamvis et ipse fateatur id in hac vita non teneri.

Dictio ‘in idipsum’ idem quod adverbium ‘simul’ significat et
concordiam [Ps. 133, 1.] sonat, ut psal. cxxxij. ‘Ecce quam bonum et
quam iocundum habitare [Ps. 122, 3.] fratres in unum’, idest simul seu
in idipsum. Et psal. cxxi. ‘Cuius participatio eius in idipsum’,
idest simul.

Est ergo sensus: Lumine vultus tui firmatus et certus, quod mecum et pro
me es, plenus sum gaudio, idest in pace moriar et libenter hanc [Ps. 23,
4.] vitam desero, quia ut psal. xxij. ‘Si ambulem in medio umbrae
mortis, non timebo mala, quoniam tu mecum es’.

Itaque meo iudicio simul dormiam et simul requiescam id dicitur, quod
condormire et correquiescere nobis dicitur, videlicet, quod cum patribus
suis simul dormiturum sese pronunciat. Quomodo in lib. Regum frequenter
dicitur ‘Dormivit cum patribus suis’, et in libris Mosi ‘Congregor
ad populum meum’ et ‘appositus est ad populum suum’ et ad Mosen
‘Et ibis ad. populum tuum’ et ‘Aaron vadat ad populum suum’ et
his similia.

Hoc ergo praestat fides variis passionibus exercitata, ut mors pro somno
pacis acceptetur, incredulis dira et dura vexatio. Nam quid aliud putas
hac suae mortis magnifica iactantia et commendatione velit, quam ut non
modo exemplum praebeat, quo ad quietam et suavem mortem perveniatur
(nempe via Crucis et passionum), verum etiam ut simul a Contrario
descriptam relinquat uniuscuiusque iudicio aestimandam mortem
incredulorum pessimam, pavore, horrore, turbatione confusissimam. In qua
non est quiescere [Ps. 140, 12.] et dormire, sed iuxta psal. ‘virum
iniustum mala capient in interitu’. [Ps. 34, 22., Ps. 55, 24.] Et
iterum ‘Mors peccatorum pessima’, ‘quia viri sanguinum et dolosi
non [1. Thess. 5, 3.] dimidiabunt dies suos’. ‘Cum dixerint: pax et
securitas, repentinus eis supervenit interitus’. Modestissime ergo et
occulte eos terret mala morte eorum, dum suam optimam commendat, quia
magis cupit eos exemplo suo 

[Seite 123]

movere suaviter, quam terrore urgere ad Crucis et fidei vitam, dum
fructum eius vitae mortem tam gloriosam ob oculos ponit.

‘Quoniam tu domine singulariter in spe constituisti me’. Haec
sententia sumpta est ex Deutro. xxxiij. et frequenter iterata per
scripturas. Quare [5. Mos. 33, 28.] ad fontem eius accedamus. Dicit
Moses ‘Israel habitabit confidenter et solus’. [Jer. 32, 37.] Ibidem
‘Amantissimus domini habitabit confidenter’. Et Hiere. xxxij. ‘Et
habitare faciam eos confidenter’. Perspicuum itaque fit: quod Moses
dixit ‘confidenter et solus’, hoc David ‘singulariter in spe’
dixit, cum sint eadem utrobique verba eademque sententia. Unde cum
interpres Deutro. xxxiij. interposuerit coniunctionem (Et), quae non est
in textu, etiam in hoc versu ponenda erat ut ‘singulariter et in
spe’. Nam et frequens est, in Biblia coniunctionem [Joel 2, 10. (?),
(Hab. 3, 11.)] omitti, quam tamen transferendo poni oportet, ut Iohelis
ij. ‘sol, luna steterunt’ pro ‘sol et luna’, ita et hic:
‘confidenter et solitarie’ vel ‘confidenter et solus’ vel
‘singulariter et in spe’, ac si David dicat: Vere hoc mihi
praestitisti, singulariter et confidenter me habitare faciendo, quod in
Mose promisisti dicendo: Israel habitabit confidenter et solus. Atque
ita generali et autentica sententia Mosi psalmum suum concludit, simul
optime contra carnalem Iudaeorum sensum exponens, quid Moses eo verbo
proprie intelligi voluerit, et ad rem suam adaptans. Nam cum Moses
dicat, Israelem habitare confidenter et solum, atque Israel in hoc
psalmo pulchre sit descriptus, quod exemplo Iacob facie ad faciem deum
viderit et lumen vultus eius habuerit (hoc est in deum crediderit),
recte ad se promissionem et plenitudinem Israeli datam pertinere dicit,
sese confidenter et singulariter habitare [1. Mos. 32, 30.] factum. Sed
et Iacob eandem de se fiduciam pronunciavit dicens ‘Et salva facta est
anima mea’. Quid enim hoc aliud erat, quam quod singulariter et
confidenter habitaret, securus de sua salute? Salva enim facta erat
anima eius, sed in spe et securitate. Haec itaque securitas et
certissima spes salutis est ipsa confidens et solitaria habitatio
spiritualis, scilicet in deo ipso, ipsaque salus, animae.

Ideo propheta mortem non timet, sed in pace dormiturum se cum patribus
suis dicit, quia factus est securus et certus de salute. Atque ita
videmus vestigium lectionis Mosaicae, qua David sese exercitavit eruens
spiritualem eius sententiam, promotus in hanc variis tentationibus.

Sed quid est ‘solum seu singulariter habitare seu constitui’? nam
‘in spe seu confidenter habitare’ per se notum esse videtur. Meae
temeritati videtur esse idem, quod libere et secure habitare, ut
solitudo sit libertas, [Ps. 88, 5 f.] quomodo ps. lxxxvij. ‘Factus sum
sicut homo sine adiutorio inter mortuos [Richt. 18, 7.] liber’, idest
solus et securus. Et magis ad rem, Iudicum xviij. ‘Viderunt populum
habitantem absque ullo timore securum et quietum, nullo eis resistente
magnarumque opum et procul a Sidone atque a cunctis hominibus
separatum’. Hic solitudo eorum patet esse securitas, ut qui fuga
hominum 

[Seite 124]

in hoc se separarint, quo secure haberent, quomodo habere non possent,
si inter homines mixti fuissent. Unde et nunc qui secure et quiete
degere volunt, separatum et solitarium locum quaerunt, a quo proposito
venit Monachorum (idest solitariorum) institutum propter securitatem
pericula mundi et hominum fugientium in solitudines.

Quare idem est singulariter, quod secure, nisi quod singulariter naturam
securitatis exprimit, scilicet remotionem periculorum. Verum nisi haec
simul in spiritu fiant, Monachos hypocritas facient, ut qui externa
pericula tantum vitent. Magis hic de spirituali securitate loquitur,
quae tanta est, ut in mediis etiam mundi periculis, in morte, in inferno
secura sit, et non magis metuat, quam si sola esset, atque eo magis est
sola, quo pluribus involvitur periculis. Haec est gratia fidei et virtus
bonae in deum conscientiae. Et vide, an non et Hieronymus hanc
securitatem hoc versu senserit, quando dicit ‘Quoniam tu domine
specialiter securum habitare fecisti me’. Summa Summarum: Singulariter
in spe habitare est securum et confidentem esse de salute sua in
misericordia dei. Qua fit, ut mortem velut gratissimum somnum expectet.
Haec (ut dixi) fides praestat passionibus exercitata, quae [Hebr. 12,
11.] fructum hunc pacatissimum (ut Paulus heb. dicit) affert. Contraria
vero impiis contingent omnia.

Quapropter sunt vehementer detestandi et damnandi quidam Theologiae (ut
vocant) doctores, qui nos docent dubios et incertos esse debere, an
simus in gratia dei, ac per hoc an sit deus noster et nos populus eius,
et invenerunt nobis distinctiones suas, quod sacramenta quo ad
autoritatem et virtutem dei operantis in illis certum effectum gratiae
operantur, sed quo ad suscipientem incertum operantur, et hanc
dubitationem asserunt esse piam. O pestilentes! Si enim hoc verum est,
et quilibet Christianus ita debet pie dubitare, iam periit articulus
ille fidei certissimus ‘Credo Ecclesiam sanctam, sanctorum
communionem’, quia de me non debeo asserere, quod sum sanctus, nec tu
de te, nec ullus de se, ergo omnes sumus incerti. Atque ita omnes
incerti sumus, an deum habeamus, ac periit tota Ecclesia. Sed facessant
stultissimae et impiissimae istae haereses. Unusquisque id curare debet,
ut nullo modo dubitet se habere deum, hoc est patrem, creatorem,
salvatorem et omnium bonorum largitorem, ut possit singulariter et in
spe habitare et [Jes. 57, 20.] non sicut mare inconstantissimum fervere
(quod de impiis Isaias dixit). Si enim de sanctis id credis, quod sint
securi et fidentes, cur non etiam de te ipso idem credis, qui sanctorum
similis esse cupis, qui idem baptisma, eandem fidem, eundem Christum et
omnia eadem accepisti? Immo impiissime credis aliud de te et aliud de
sanctis, qui doces oportere omnes dubitare, sicut tu dubitas. Aut ergo
male doces piam dubitationem aut impie credis esse certum, quod dubitare
iussisti, quia fides in dubiam rem non nititur. Neque 

[Seite 125]

ego credidissem, has impias fabulas et pestilentissimas opiniones in
Ecclesia Christi vel occulte serpere, nici et legissem et audissem
magnos theologos eas pro articulis fidei certissimis statuere et tueri
contrariamque catholicam sententiam pro haeretica damnare. Tanta est
caecitas optimatum Ecclesiae, tantus furor domini. Sed haec alias et cum
aliis.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS QVINTVS.

1519

[Seite 125] 

[5, 1.] AD victoriam, pro haereditatibus psalmus David.

Quid ‘ad victoriam’ significet, psalmo praecedente semel pro omnibus
dictum est.

De haereditatibus multa lego, sed nihil, quod meae hebetudini
satisfaceret. Nam quod Lyra et sui hoc loco sapiunt, ego non sapio nec
capio. Mihi quod videtur, dicam. Certum est hoc psalmo non agi de
passionibus et tribulationibus, nec enim persona psallentis ullo verbo
in hoc sonat, sed universa querela est super iniquis et iniustis et
malis. Quare scopus est meo iudicio talis, quod propheta orat contra
hypocritas, operarios subdolos, falsos prophetas, qui populum dei et
haereditatem Christi humanis et suis [Matth. 7, 15., Joh. 10, 12.]
traditionibus seducunt, quales Christus Matt. vij. et Ioh. x. Lupos
rapaces, [Tit. 1, 10.] Apostolus Tit. i. Vaniloquos et mentium
deceptores vocant. Et ut ad nostra saecula veniamus, sicut psalmo
praecedente iuris, ita in hoc Theologiae impiam professionem et abusum
persequitur. Cum vero omnium sit nocentissima persecutio, quae sub
specie veritatis et pietatis grassatur (ut quae nomen dei semper
praetexit) et haereditates dei maxime omnium vastat, ideo
vehementissimis aestuat affectibus, tot repetitis verbis orat, tot
nominibus [Ps. 69, 10.] impios accusat totusque ardet zelo, ut de seipso
possit dicere illud ps. lxviij. ‘Zelus domus tuae comedit me’. Nam
nec in ullam rem Christus quoque Petrus et Paulus aeque ardent et
solliciti sunt atque in hos phrenapatas et operarios mercedum, in quos
et prophetae toti insurgunt. Igitur falsos prophetas, hypocritas,
haereticos, superstitiosos et omne illud hominum genus, quod verbo dei
adulterato et falsa operum specie populum dei devorat, hoc psalmo taxari
videbimus. Recte ergo titulus ‘pro haereditatibus’ seu ‘ad
haereditates’ dicit, quod cupiat populum dei domino suo servare.
Populus enim dei est [Ps. 33, 12.] haereditas domini, ut ps. xxxiij.
‘Beata gens, cuius dominus deus eius, populus, [Ps. 47, 5.] quem
elegit in haereditatem sibi’. Et ps. xlvi. ‘Elegit nobis
haereditatem suam, [Ps. 2, 8.] speciem Iacob, quem dilexit’, quod et
ps. ij. dictum est ‘Dabo tibi gentes in haereditatem’ et multis
aliis locis.

[Seite 126]

[Nachträge und Berichtigungen.] 

Dicit vero plurali numero ‘haereditates’, cum sit una haereditas
Christi, quod necesse sit, eam distribui in diversa loca propter
multitudinem, quam nequit unus docere ac regere. Proinde, ut multi sunt
pastores et dispensatores unius haereditatis dei, ita et multae
haereditates illis concreditae. Quo fit, ut et multi in diversis
oriantur deceptores et dissipatores eiusdem. Sed et hoc indicat magnum
affectum prophetae, quod populum dei vocabulo magis haereditatis quam
Ecclesiae, populi aut synagogae appellat, ut magis et invidiam
dissipatoribus et gratiam sibi pastoribusque similibus comparet. Cum
unicuique maxime dilecta sit haereditas naturali zelo, quanto magis deo,
[2. Mos. 19, 5., Ps. 5, 11.] qui Exo. xix. dicit ‘Et eritis mihi in
peculium’, unde et infra dicit ‘Quoniam irritaverunt te domine’.
Simul eoipso scopum totius psalmi subindicat pulchra metaphora, nam
haereditates oportet excolere, exercere et operari, ut fructificent et
meliores reddantur. Quibus ob hoc multae sunt insidiae, deinde hostes et
vastatores. Ita populus dei indiget operariis, doctoribus et rectoribus,
quorum industria deo colitur et exercetur per verbum dei. Rursus malis
magistris perditur et vastatur. Ideo pro haereditatibus et de earundem
cultoribus hic canitur.

Illud addendum, quod non tantum de Ecclesia Christi psalmus
intelligendus est, sed de omni omnium saeculorum populo dei, qui semper
habuit suos seductores et persecutores ita, ut iuxta titulum sit
generalis sententia psalmi ‘pro haereditatibus’. Nihil etiam
repugnarim, immo maxime accesserim: Si haereditates quispiam intelligat
duas et contrarias hominum generationes, quarum altera suis viribus,
altera gratiae dei nititur, quanquam in idem omnia cadunt.

[5, 2.] Verba mea auribus percipe domine, intellige clamorem meum.
Intende voci orationis meae, rex meus et deus meus, quoniam ad te orabo.

Sic hebreus hos duos versus distinguit. Ultimam autem secundi versus
particulam noster textus ad sequentem versum nectit, dicens ‘Quoniam
ad te orabo domine’ &c. parum quoque differt Hieronymi translatio,
nisi quod pro ‘clamorem meum’ ‘rugitum meum’, quod Lyra
‘cogitationem meam’ et pro ‘voci orationis meae’ ‘voci
clamoris mei’ dicit.

Et hic meo sensu primus cogor periclitari. Dixi enim hunc psalmum maxime
pugnare adversus Iusticiarios et Theologos impios, quorum officium [Luc.
1, 51.] omnium unum, superbiam cordis alere, sicut et B. Virgo eos
describit ‘dispersit superbos mente cordis sui’. Omnes enim
impietatis doctrinae de superbiae radice veniunt, ita ut et haeresim
matrem appellet S. Augustinus 

[Seite 127]

[Nachträge und Berichtigungen.] 

in multis locis superbiam, siquidem sola humilitas recte docetur, ut
[Spr. 11, 2.] Prover. xi. ‘ubi fuerit superbia, ibi erit et
contumelia. Ubi autem humilitas, ibi et sapientia’. Impossibile est
enim, ut superbus non sit contumeliosus, omnes vituperet et iudicet, ut
in phariseo Euangelico contra publicanum humilem peccatorem et Simone
leproso contra mulierem peccatricem monstratum est. Quare propheta in
sui temporis hypocritas intentus, qui iustitia operum miro modo inflati
magna iuxta peccata invidiae, superbiae, avaritiae et similia nihil
ducebant nec gratiam dei sibi necessariam credebant, secure in via sua
ambulantes, sine timore dei, sicut semper faciunt, fecerunt, facient
omnes, qui sunt huiusmodi: Incipit psalmum ab oratione humiliter dei
gratiam querens, ipso facto primum eorum arguens superbiam. Ac si dicat:
impii isti saturi sunt, sancti sunt, iusti sunt, sani sunt, medico non
egent nec gratiam tuam, qua iusti fiant, quaerunt. Ego autem pauperculus
plenus omni peccato, qui de me meisque operibus et viribus despero,
nihil habeo, quod agam, nisi quod orem et implorem misericordiam tuam.

Unde hic signanda est pulcherrima differentia legis et fidei seu
spiritus et literae, quam B. Augustinus de spiritu et litera tradit
dicens: lex factorum dicit homini ‘fac quod iubeo’. Lex autem fidei
dicit deo, da quod iubes. Et iterum, quod lex factorum minando imperat,
hoc lex fidei credendo impetrat. Hinc populus legis (theologi
iustitiarii) dicit: Ego feci, et superbit velut operibus legis et suis
iustificatus; populus fidei dicit: oro, ut facere possim. Ille confidens
operibus, dei misericordiam non quaerit; hic iustitiam suam pro stercore
ducens, solam misericordiam dei suspirat. Sic et Apostolus [Röm. 10,
3.] Ro. x. ‘Ignorantes iustitiam dei et suam quaerentes statuere,
iustitiae dei non sunt subiecti’. Ita litera semper inflat et occidit,
spiritus humiliat et vivificat, quia humilibus dat deus gratiam et
superbis resistit.

Magno autem affectu orat, qui triplicata oratione orat. Nec tamen aliam
causam orandi assignat, quam quod sit oraturus et exaudiendus.
‘Quoniam ad te’ inquit ‘orabo mane, et exaudies’. Quare autem
orabis et exaudieris? ‘quia (inquit) non volens iniquitatem deus tu
es’. Quid hoc? Nempe quod deus humiles misericordiae suae oratores
amat, fastidiosos iustitiae praesumptores odit. Ideo, ecce orabo, quia
scio tibi placere, scio ista velle te, scio ita praecepisse te, ut homo
de se desperans tuam misericordiam iustificantem petat. Vis, inquam, ut
homo se peccatorem agnoscat et totam vitam suam aliud nihil esse ducat,
quam orationem, desyderium, [Luc. 18, 1.] gemitum, suspirium ad
misericordiam tuam. Sicut Lucae xi. ‘oportet sine [Ps. 105, 4.]
intermissione orare’. Et psal. ciiij. ‘Quaerite faciem eius
semper’. Hoc cum impii praesumptores non faciant vel ad momentum
aliquando faciant, immo simulent se facere, cum revera sibi saturi sint,
merito eos odisti, ut qui nec sua nec tua agnoscant.

[Seite 128]

Ordinem vide et vim verborum: ‘verba’, ‘clamorem’, ‘vocem
orationis’ Item: ‘auribus percipe’, ‘intellige’,
‘intende’. Urgentissimum orantis affectum haec verba probant. Primum
‘auribus percipe’, idest audi. Sed parum sit audisse verba, nisi et
intelligas clamorem seu rugitum seu cogitationem, ac si more vulgari
diceret, infacundus et anxius loquor quidem, sed non possum quantum
velim intelligi, ideo quod minus dico verbis, tu abundantius intellige
sensu. Ideo addo clamorem, ut, quod verba non exprimunt audienti, clamor
significet intelligenti. Ubi autem et intellexeris, tunc, o domine,
intende et adverte ad vocem orationis meae, ne despicias audita et
intellecta. Non quod in deo aliud sit audire, intelligere, intendere,
quemadmodum apud homines, sed quod affectus noster in deum hoc modo
augendus est, ut primum desyderemus audiri, deinde audita intelligi et
intellecta intendi seu non negligi. Et in his tribus pene absolvuntur
tres illae orationis partes prooemiales, quae sunt: reddere benevolum,
docilem, attentum, quod hic causam suam deo dignam, facilem
honorificamque, sibi vero necessariam esse commendat.

‘Rex meus et deus meus’. Hic plane percutit impios iustitiarios, ut
qui sine rege, sine deo agunt, sibimet sufficientes. Atque hoc unum est
verborum, quo scopus huius psalmi tangitur. Habere enim regem et deum
est de se nihil praesumere, regendum sese prebere deo ac ductilem esse,
deinde omnia deo accepta et accipienda referre, quod illi nequaquam
faciunt aut simulate faciunt, quia non parum et sibiipsis tribuunt, immo
dum non omnia deo tribuunt, nihil tribuunt. Qui enim aliquid sibi
tribuit, iam gloriam quoque sibi tribuit. At qui gloriam sibi tribuit,
omnia sibi, nihil deo tribuit, cui aut tota aut nulla gloria tribuitur;
nec enim dividit eam aut [Jes. 48, 11.] communicat, sicut dicit
‘Gloriam meam alteri non dabo’ Isa. xlviij. Proinde ipsi regnant,
sed non ex deo, sibiipsis reges sunt, sibiipsis Idola.

‘Quoniam ad te orabo’. Paupertatem suam confitetur: nihil habet,
nisi quod oraturus sperat accipere, ut sit orator, non operator. Atque
in his duobus iterum summa totius vitae nostrae exprimitur: habere Regem
et deum. Regit, dum nos a nobis auffert et ad se ducit; Deus est, dum
nos venientes suscipit et seipso, idest divinis bonis replet. Prior
conditio est Crux, phase, transitus, ductus a mundo, a vitiis et omnino
mortificatio nostri. Posterior susceptio et glorificatio nostri. Unde et
B. Augustinus hoc loco dicit, Scripturas solere Regem appellare filium
magis quam patrem. Christus enim gemina natura utrunque horum efficit.
Humanitatis seu (ut Apostolus loquitur) carnis regno, quod in fide
agitur, nos sibi conformes facit et crucifigit, faciens ex infoelicibus
et superbis diis homines veros, idest miseros et peccatores. Quia enim
ascendimus in Adam ad similitudinem dei, ideo descendit ille in
similitudinem nostram, ut reduceret nos ad nostri 

[Seite 129]

cognitionem. Atque hoc agitur sacramento incarnationis. Hoc est regnum
fidei, in quo Crux Christi dominatur, divinitatem perverse petitam
deiiciens et humanitatem carnisque contemptam infirmitatem perverse
desertam revocans. At reguo divinitatis et gloriae configurabit nos
corpori claritatis suae, ubi similes ei erimus, iam nec peccatores nec
infirmi, nec ductiles aut rectiles, sed ipsi reges et filii dei sicut
Angeli. Tunc dicetur ‘deus meus’ in re, quod nunc in spe dicitur.
Quare non inepte prius dicit ‘rex meus’ et [Joh. 20, 28.] postea
‘deus meus’, sicut et Thomas Apostolus Iohan. ultimo ‘dominus meus
et deus meus’, quod prior sit Christus homo, quam deus apprehendendus,
prior humanitatis eius Crux, quam divinitatis eius gloria petenda.
Christus homo habitus Christum deum sponte sua adducet.

Dura sunt haec carni nostrae, quae mallet Christum deum quam hominem,
gloriam enim prae Cruce petit, gloriam per Crucem quaerere horret, sicut
Moses a serpente fugit, cuius tamen caudam cum apprehendisset in virgam
verso colubro, gloriosus fuit in miraculis et deus Pharaonis
constitutus. [2. Mos. 7, 8 ff.] Exodi i.

[5, 4.] Domine mane exaudies vocem meam, mane astabo tibi et videbo.

Labor est ante, donec intrem in sanctuarium huius versus et intelligam
eum. Duo scio: unum, quod ‘mane’ in scripturis mystice significat
tempus gratiae, quod Christus sol iustitiae gratiose oriens illuminat,
quoties hominem visitat. Alterum, quod tempori matutino ad literam
potissimum tribuuntur opera sacra et divina, ut orare et docere, quo
figuratur mane illud mysticum. [2. Mos. 14, 24.] Hinc est, quod in
vigilia matutina respexit dominus super castra Aegyptiorum [Ps. 46, 6.]
et subvertit eos. Et psal. xlv. ‘Adiuvabit eam deus vultu suo mane’.
[Ps. 63, 7.] Et psal. lxij. `In matutinis meditabor in te'. Sed et de
impiis doctoribus [Ps. 127, 2.] dicit psalmus ‘Vanum est vobis ante
lucem surgere, qui manducatis panem [Mich. 2, 1.] doloris’. Apertius
in idem Micheas ij. ‘Ve qui cogitatis inutile (hebraice ‘aven’,
idest iniquitatem) et operamini malum in cubilibus vestris. In luce
matutina faciunt istud, et contra dominum manus eorum’. Hoc faciebant,
quando (ut [Jes. 10, 1 f.] Isaias x. scribit) falsas leges legisque
interpretationes a se excogitatas populum docebant, quibus populum
devorabant, tam in anima quam corpore, ita ut [Mich. 2, 2.] guttur eorum
recte sepulchrum patens appelletur. Unde sequitur ibidem ‘Et
concupierunt agros et rapuerunt domos et calumniabantur virum et [Am. 4,
4.] domum eius, virum et haereditatem eius’. Amos iiij. ‘Offerte
mane victimas vestras’ &c. His satis sit matutinum tempus datum fuisse
olim sacrificiis, iustificationibus, doctrinis, lectionibus et omnino
rebus divinis, sicut hodie quoque in Ecclesia servatur idem.

[Seite 130]

Seposito ergo interim mystico matutino temporale sequar, quantum possum,
nescius, an recta sim divinaturus. Mane enim semper est tributum
divinis, licet non semper sit recte tributum. Videtur mihi propheta se
cum haereditatibus dei secernere, si non loco et tempore, certe affectu
et voto tam ab impiis doctoribus et auditoribus quam ab impiis
operatoribus. Utrosque enim hoc loco accusat, ut cui cum reliquis
conveniendum quidem sit mane ad rem divinam et legem dei audiendam.
Verum cum illi legem dei depravent suis traditionibus aut non recte
doceant ac per hoc impie quoque vivant et agant etiam sacra et bona,
loquantur autem fabulas suas, quo placeant vulgo et pinguescant, sicut
in prophetis multipliciter arguuntur, et hodie quoque in Ecclesiis
passim videmus et audimus pro fedissimo questu nihil non tentari in
templis et contionibus, optat et orat propheta, ut exaudiri mereatur, et
ut deum suum audire, non verbum hominis, sed verbum [Jes. 30, 9 ff.]
dei, dignus fiat. Nam illi faciunt, ut Isaias xxviij. scribit,
‘populus ad iracundiam provacans est et filii mendaces, filii nolentes
audire legem dei, qui dicunt videntibus: nolite videre, et
aspicientibus: nolite aspicere nobis ea, quae recta sunt, loquimini
nobis placentia, videte nobis errores, aufferte a me viam, declinate a
me semitam, cesset a facie nostra sanctus Israel’. [2. Tim. 4, 4.]
Quos et Paulus ad Timoth. describit dicens ‘Et a veritate quidem
avertent auditum, ad fabulas autem convertentur’.

Est ergo sensus: Infoelix ego, qui in populo sum, qui vera audire nolit,
qui verbum Crucis exhorreat, amet autem magistros prurientes auribus,
[Jes. 6, 5.] et ut Isa. vi. dicit ‘In medio populi polluta labia
(propter impias eorum doctrinas) habentis ego habito’. Convenio quidem
mane cum eis auditurus te, et ecce non audio te, sed homines docent vias
suas et opera hominum. Idcirco O rex meus et deus meus, mane illo me
exaudias, quia eo tempore non illis asto nec in eos intendo, sed ad te
patet os cordis mei, tibi asto, [Joh. 6, 45.] tibi offero me, ut tu
erudias me, ut videam et doctus fiam, iuxta illud ‘Erunt omnes
docibiles dei’.

Et ita vides omnem aestum huius prophetae in hoc aestuare, quod vidit
populum dei et haereditates Christi seduci et vastari, dum non recta
docentur, et sunt omnia plena pseudomagistris et vaniloquis mentium
deceptoribus, quod ut est malum omnium nocentissimum, ita vehementissime
omnium affligit piam animam. Quod enim tristius spectrum? quae
miserabilior imago quam videre lupum in gregem innoxium ovium sevientem,
ita ut nec unam relinquat vivam? Ita impius doctor in simplices animas
Christi grassatur. Nam et [Apg. 20, 29.] hocipsum cum lachrymis Paulus
Act. xx. premonet dicens ‘Scio, quod post discessionem meam intrabunt
in vos lupi rapaces, non parcentes gregi’ &c.

Et propter hunc affectum et sensum certe pene revoco interpretationem
versuum precedentium duorum, propeque mihi videntur rectius intelligi 

[Seite 131]

quidem exuberantissimi motus cordis, quibus cogatur dolens propheta
multitudinem (ut infra dicit) impietatum eorum intutus, toties repetitis
orationibus regem suum invocare adversus tyrannos hos legum et deum suum
contra haec Idola cathedras occupantia. Nam hic sensus magis ad scopum
quadrat, quanquam nec ille multum abhorreat.

Sed et hic tertius eidem scopo apte concinit, quod non hominum, sed dei
verbum et opus doceri petit, atque cum praecedentibus ita coheret: verba
mea, O rex meus et deus meus, auribus percipe, intellige rugitum meum,
intende voci orationis mee, quoniam ad te orabo. Quid oras? hoc scilicet
summe necessarium donum, ut coercitis impiis magistris mane et tempus
locumque docendi impie occupantibus me exaudias, quod pro eo tempore
peto. Quid autem petis pro eo tempore? Nempe ut astem tibi, tuus sim
auditor, te docente erudiar, te illuminante videam, non illis
prurientibus cum caeteris seducar, cum tu sis et rex meus, qui regat, et
deus meus, qui servet. Atque ita absoluta est oratio contra prava
dogmata et opera.

Mane, inquit, exaudies vocem meam, mane aliquid orabo, hoc rogo, ut
exaudias, hoc autem est, quod pro omnibus doctoribus et auditoribus
verbi, quod mane tractari solet, oro. Qua oratione sicut vix alia in
psalterio vehementior est et tot iterata verbis, ita non alia omnibus
nobis quoque hodie magis necessaria et salutaris nec fuit, nec erit ulla
pro quovis tempore magis necessaria. Discat ob id pius Christianus primo
sollicitudinis loco habere, ut deum pro haereditatibus (exemplo
prophetae huius) aestuantissime hunc psalmum oret, quo verbum dei
floreat in populo dei. Nam populus dei aliunde non vivit, pascitur,
servatur quam verbo dei, sicut [Matth. 4, 4.] Matt. iiij. Christus
‘Non in solo pane vivit homo, sed in omni verbo, quod procedit de ore
dei’. Florente enim verbo dei omnia florent in Ecclesia. Nam quae
causa est, quod hodie Ecclesia luxu et pompa non modo emarcuit, sed pene
vastata est, nisi quod posthabito verbo dei leges hominum et Romanas
artes discimus?

Ad energiam verborum Hieronymus sic transfert ‘Domine mane audies
vocem meam, mane praeparabor ad te et contemplabor’. Nonne hoc verbum
‘praeparabor’ apte facit ad sensum predictum? Quid enim est aliud
praeparari deo quam docibilem et ductibilem fieri deo? quo simul
ostendit se nolle hominibus praeparari. Huic non dissentit, quod Iohan.
Reuchlin hebreorum sententia dicit: Mane ordinabo, ut sit verbum
activum, quo in sacrificiis ponendis et ordinandis scriptura utitur, ut
omnino significet animum promptum, paratum, abnegatum et (ut dicitur)
resignatum deo in omnes voluntates eius. Nam hoc demum est verum
sacrificium deo oblatum, sese in hunc modum ordinare, offerre,
praeparare, astare, ductilem praebere. Patet autem, quod hebraeo
idiotismo verbum nominale seu absolutum est: 

[Seite 132]

‘astabo’ seu ‘ordinabo’, idest ordinationem, oblationem faciam,
scilicet meiipsius: quare non inepte translatum est ‘astabo’. Simul
docemur: Quod in audiendo verbo dei non in hominem loquentem, sed in
deum docentem intendi oporteat.

Sic et verbum ‘videbo’ absolutum est, pro eo quod est: Ero videns,
idest illuminabor, erudiar, speculator fiam, puta veritatis et
iustitiae. [Mich. 7, 9.] Mich. vij. ‘Educet me in lucem, videbo
iustitiam eius’. Neque enim iustitiam dei novit, nisi quem deus
erudierit. Caeteri omnes sunt vaniloqui, qui ex suo capite loquuntur.
Ideo Christus dedit Apostolis spiritum sanctum et Ecclesiae, ut
loqueretur ipse in nobis, non nosipsi; hoc est, quod hic quaeritur. Si
astaret hominibus, non videret, sed caecus fieret iuxta [Matth. 15, 14.]
illud Christi: Caecus caecum ducit. Nunc quia astabit, ordinabit se et
praeparabitur deo, videbit et illuminabitur.

Quodsi cui mane illud mysticum magis placet, quod est initium temporis
gratiae, quo cepit Ecclesia astare deo et videre, non repugno. Ego
mysteria lentus sequor, ubiubi literam habere possum, nec hoc refutarim,
si quis mane astare et videre intelligat seipsum offerre, non in
iustitiis sacrificiorum propriis, tanquam deo datis, gloriari, sed a deo
accipiendam iustitiam expectare.

[5, 5.] Quoniam non deus volens iniquitatem tu es, neque habitabit 

iuxta te malignus. 

[5, 6.] Neque permanebunt iniusti ante oculos tuos, odisti omnes, 

qui operantur iniquitatem. 

[5, 7.] Perdes omnes, qui loquuntur mendacium, virum sanguineum 

et dolosum abominabitur dominus.

Septem nominibus accusat malos magistros et eorum discipulos operarios,
tantus est illi aestus pro syncera pietatis vita et doctrina. Unde haec
verba in spiritu ac fide audire oportet, sicut omnia verba dei. Nam hii,
de quibus hic loquitur, si larvam et faciem rerum spectes, nihil minus
erunt, quam quod hic de eis dicitur, adeo vestiuntur vestimentis ovium
et nomine Christi. Denique horum opinio est, ea, quae hic de eis
dicuntur, ad alios pertinere, quos sibi adversarios ducunt. Quare nec
nomina nec opera hic descripta agnoscunt, sed potius ita vertunt:
quoniam deus volens aequitatem nostram tu es, et habitabimus iuxta te
benigni, permanebimus iusti ante oculos tuos. Amasti nos operantes
aequitatem, servabis loquentes veritatem, viros mites et synceros
magnipendes. Has enim glorias de seipsis hii impii somniant, contraria,
quae hic dicuntur, ablegant ad vere pios, iustos et amabiles deo. Et
haec concertatio durat usque in mundi finem. Sic Esau 

[Seite 133]

et Iacob colliduntur in utero Rebeccae, Sic duae meretrices coram rege
Salomone de vivo filio contendunt. Haeretici et pseudodidascali semper
sibi Ecclesiae, veritatis, iustitiae titulum arrogant et vincunt specie
et pompa coram hominibus, coram deo victi. Catholici vero soli habent et
sine pompa, vincunt tandem, quia coram deo iusti sunt.

Videamus ergo vocabula septem: iniquitatem, malignus, iniusti,
iniquitatis operatores, loquentes mendacium, virum sanguinum, dolosum.
Quibus sex mala praedicit: non volentem deum, non habitaturos coram deo,
non permansuros ante oculos dei, odiendos, perdendos, abominandos.

Primum est iniquitas, pro quo rectius fuisset versum ‘Impietas’; ut
[Ps. 1, 1.] enim psalmo primo dictum est, ‘Raescha’ impietas
dicitur, unde ‘consilium impiorum’, haec autem est (ut dixi) ipsa
incredulitas perversaque opinio de deo divinisque verbis et operibus,
etsi pulchra specie foris simulet pietatem. Quare deus noster, cum sit
iustus et rectus, non volet impietatem (idest non desiderat, non
placebit sibi in ea). Est enim hoc loco verbum ‘haphetz’, [Ps. 1,
2.] a quo ‘hephtzo’, psal. i. venit, idest voluntas eius, scilicet
in lege domini, seu desyderium seu concupiscentia. Et huius versus
sententiam prope exponit [Ps. 51, 18.] ps. 1. ‘Quoniam si voluisses
sacrificium, dedissem, utique holocaustis non delectaberis’. Cur non
vult? cur non delectatur? quia sacrificium spiritus contribulati (quod
est sacrificium pietatis) deest, ideo adest impietas, quae [Spr. 15, 8.]
facit, ut (iuxta prover. xv.) sint victimae impiorum abominabiles
domino. Est ergo sensus: Ideo orabo ad te, ideo peto, me exaudias mane,
ideo astabo tibi et videbo, quod sciam tibi prorsus non placere impiorum
vota opera et sacrificia, sicut frustra presumunt caeci ipsi et alios
secum seducentes, dum operibus et sacrificiis impietatem abscondunt, ne
eam agnoscant et humilientur, contenti, ac si omnia bene habeant, quod
opera fecerint. Hoc [Jes. 1, 11.] modo et Isaias i. eos arguit, ‘quo
mihi multitudinem victimarum vestrarum?’ [Jes. 1, 16.] Et infra,
‘Lavamini, mundi estote’, quasi dicat: opera ipsa, donec vos immundi
et impii estis sine fide et spe in misericordia mea (quae sola
iustificat et impietatem tollit), non possunt placere, quantumvis sint
speciosa. Vos in opera intenditis et secundum faciem iudicatis atque ita
pii et iusti videmini vobis, ego autem in cor vestrum video et secundum
veritatem iudico [Luc. 16, 15.] atque ita vos impios invenio, sicut et
Christus ad pharisaeos dicit: Vos estis, qui iustificatis vos coram
hominibus, deus autem novit corda vestra. Hoc vult hic versus dicens
‘Non volens impietatem deus tu es’, non falleris operum specie, ut
impietatem cordis suscipias, falluntur potius ipsi, qui hac operum larva
decepti impietatem hanc nunquam agnoscunt, et dum se maxime tibi placere
putant, minime omnium placent.

Ita et illud ‘Neque habitabit iuxta te malignus’, hebraice ‘Ra’,
idest malus vel malum, ut vel impium vel impietatem referre possit. Ubi
enim impietas, 

[Seite 134]

infidelitas, incredulitas regnat, simul malitia seu malignitas regnat.
Desertus enim a gratia bona dei, ad quid valet nisi ad malum? Itaque
malignitatem hoc loco convenit intelligi ipsam radicem et totum
fermentum vetus malitiae et nequitiae, quo inclinati sumus (fidei gratia
vacui) in omne facinus ruere, [Luc. 11, 13.] data occasione, sicut
Christus ad Apostolos ait ‘Vos cum sitis mali, nostis bona data dare
filiis vestris’. Haec sane malitia pulchre se abscondit sub sanctis et
piis in specie operibus, donec occasione irritata seipsam prodat. Multos
videas mites, humiles, benignos in verbis et signis et factis, quos, si
digito tangas, mox crudelissimos et inflatissimos, omnia mala facere
promptos reddas, qui hodie titulo honestissimo passionati vocantur, quod
propter speciem bonae conversationis malignos non licet appellare,
interim secure pereuntes ipsi et perdentes simul, si quis eorum exemplo
securus hanc malignitatem negligat mortificare. Passiones enim malitiae
eiusmodi indicium sunt, idest deficientis ibi pietatis (idest fidei in
deum) et regnantis impietatis. Non ergo hii morabuntur apud deum nec
habitabunt iuxta eum.

Tertio sequuntur iniusti, sive iidem sive alii, quos hebraeus vocat
‘holaelim’ quod proprie eorum est, qui foras erumpunt in opus et
praevaricantur et malum faciunt in verbo et opere. Impietas sane et
malignitas frequentius latent, nisi cui lex spiritualis manifestata est,
qua se malum cum [Röm. 7, 14.] Apostolo Ro. vij. agnoscit, faciuntque
arborem malam, sed fructus eius proferunt ‘holaelim’, sequentes
malitiam cordis impii sui. De quibus Ecclesia. [Pred. 10, 13.] x.
‘Initium verborum oris eius stultitia, et novissimum oris illius
holeloth ra’, quod ‘errorem pessimum’ transtulerunt. Patet ergo
adhuc ordo pulcher verborum, primum impietas, qua fit, ut sine gratia
dei adiuvante simus nobis relicti, quam secunda mox sequitur malitia,
qua proni sumus facere, quod in nobis est, idest omne malum. Tertia
iniustitia, praevaricatio ipsa fructus huius impietatis et malignitatis.
Verum nec hii permanebunt ante oculos tuos seu, ut hebreus habet ‘Non
statuent holaelim in conspectu oculorum [Ps. 2, 2.] tuorum’. Est autem
verbum ‘statuent’ idem omnino, quod psal. ij. in praeterito
transtulerunt: ‘Astiterunt reges terre’ pro ‘assistent’ vel
‘statuent’, idest (ut absoluti verbi pateat significatio)
assistentiam sui facient. Ita hic: non assistent, non sistent se coram
domino, non apparebunt &c., quod tamen quam maxime credunt, falsi suis
opinionibus et operibus, nec enim se male facere credunt, etiam dum male
faciunt.

Quarto: ‘Odisti omnes, qui operantur iniquitatem’. Hanc oratiunculam
frequenter in veteri testamento legimus, quae per verbum ‘Paal’
(quod psalmo [Ps. 1, 3.] primo posuimus significare id, quod agere vel
operari apud nos) et per nomen ‘Aven’, quod varie et inconstanter
translatum est (ut videbimus), scribitur. [Hos. 10, 5.] Video autem
prophetas, praesertim Oseam x. velut illudentes pro ‘Bethel’ 

[Seite 135]

‘Bethaven’ appellare locum, in quo Hieroboam, primus rex Israel,
vitulos aureos constituit adorandos, ne populus Israel in Hierusalem
imolaturus [1. Kön. 12, 28 ff.] iret, tandem a se deficeret ad regem
Iuda, ut legitur iij. Regum xij. Atque ubi Bethel, idest Domus dei,
dicendum fuit, Bethaven dicunt, quod alii domum Idoli (scilicet a
contraria significatione), rectius autem domum iniquitatis seu
Idolatriae transferunt. Horum secuti sensum, placet per ‘Aven’
iniquitatem et Idolatriam intelligere, Idolatriam vero non eam solum,
qua Idolis ligneis [1. Sam. 15, 22 f.] et lapidibus servitur, sed multo
maxime eam, quam Samuel i. Regum xv. magna autoritate contra Saulem
diffinit et pronunciat in hunc modum: Nunquid vult dominus holocausta et
victimas et non potius, ut obediatur voci domini? Melior est enim
obedientia quam victimae et auscultare magis quam offerre adipem
arietum. Quoniam quasi peccatum ariolandi est repugnare, et quasi scelus
Idolatriae nolle acquiescere. Haec igitur religio Saulitica, furens
inobedientia, perversa superstitio, Infoelix Aven, sicut in scripturis
ubique acerrime arguitur in veteri testamento regnasse, Ita et hodie
nulla pestis atrotius bacchatur, dum quisque officio, in quod vocatus
est, deserto, alio et a se invento studio servire deo conatur. Ita
Episcopi, qui sunt optimi, officio verbi et curandi populi vel
indignissimis et indoctissimis relicto, suis peculiis aut edificiis ac
reditibus splendoribusque suae Ecclesiae augendis incumbunt, obsequium
deo praebere se arbitrantes, quod sunt inobedientes. Sacerdotes quoque
et religiosi quique sanctissimi, quodvis pro deo faciunt potius quam
suum officium. Nam de malis hic nihil dicimus. Romana Curia vero extra
hanc etiam aleam posita est. Denique latius haec infoelicia
inobedientiae studia invaluerunt, quam ullus prosequi possit. In omni
enim genere vitae apud Christianos hoc invenias, quod posthabita
praeceptorum dei observantia in suis traditionibus et opinionibus deum
colunt. Haec est ‘Aven’ inquam, species illa operum, qua supra dixi,
velut umbra Behemoth, tegunt impietatem, malignitatem et quamvis
transgressionem. Omnia haec vestis luporum et pestilens hypocrisis
synceram pietatem et Christianam religionem atrociore vastitate populans
quam ullus gladius, fames, pestis &c.

Vide ergo, quam incenditur et propheta adversus impian hanc pietatem et
irreligiosissimam religionem, quod nullam acrius detestetur dicens
‘Odisti omnes, qui operantur iniquitatem’. ‘Omnes’ inquit et
‘odisti’, in caeteris non addidit omnes; hic, ne maledicta
superstitione falsi se placere putent, pronunciat odio dei dignos et
omnes nullo excepto. Nam vere et apud homines displicent perversa ista
obsequia, quae praetermissa obedientia fiunt. Quis enim ferat, ut
pastor, cui commissae sunt oves, ovibus relictis incipiat domino in
cubili ministrare? Et ut erudite habet fabula Esopi de Asino, qui
caniculae blanditias imitari volens fustibus caesus est, quod suum
officium 

[Seite 136]

deserens alieno se miscuerit. Haec eadem pestis facit, ut multos
peniteat sui ordinis, sui status, suae vocationis, dum in aliena officia
intenti velut meliora sua fastidiunt. Hic e sacerdotio in Carthusiam,
ille de hac in illam [Hiob 6, 16.] migrat conditionem, hoc est iuxta Iob
vi. ‘Timent pruinam, et ruit super eos nix’. Evadunt pluviam et
cadunt in aquam. Sed satis haec modica de maxima ista et plurima
pravitate, quam deinceps semper appellabimus inobedientiam seu
Idolatriam, hoc est sanctam impiorum latriam, ut quae non aperte dei
praecepta violet (ceu publicani et meretrices), sed per speciem magnorum
operum et eximiae pietatis et, ut Bernhardus psal. xc. vocat, per [2.
Kor. 11, 14.] demonium meridianum, cum Apostolo Paulo angelum Satanae in
angelum lucis transformatum intelligens. Horum exemplar egregie
monstratum et [1. Sam. 15, 1 ff.] descriptum est in Saule, i. Regum xv.
Vide ibi.

Unde Aven recte interpretatur a multis non solum iniquitas, sed et dolor
et labor, quod revera laboris et doloris multum habet haec inobedientia
et, ut vulgo dicitur, difficilius est infernum mereri quam coelum. Nam
martyres hos suos diabolus vehementer urget, nunquam tamen recreat, ita
ut dominus quoque per Mosen praedixerit, se traditurum populum Israel in
manus hostium, ut ibi servirent diis alienis, qui non dent eis requiem
[Pred. 10, 15.] nec die nec nocte. Sic Eccle. x. ‘Labor stultorum
affliget eos’. Et ut in [Pred. 2, 17., Pred. 4, 16.] eodem libro
sepius dicitur ‘Vanitas et afflictio spiritus’. Christus autem etsi
[Matth. 11, 28 ff.] premat, tamen suave est iugum eius et onus leve,
quia reficit laeta fiducia cordis omnes, qui laborant et onerati sunt,
modo veniant ad eum. Illi vero [Weish. 5, 7.] dicent illud Sap. ij.
‘Ambulavimus vias difficiles’.

� Recte ergo et mira Emphasi dicit ‘odisti omnes’, quod revera
plurimum odibilis sit ista iniquitas, quae ita irritat, exasperat et
provocat, ut inde synagoga gens asperatrix, amaricatrix, provocatrix in
prophetis appelletur, quam amaritudinem deus sentire dicitur, quando in
cordibus sanctorum suorum eam sentiri facit, quo sensu (ut dixi) plenus
est hic psalmus, sicut videmus et videbimus.

Quinto: ‘perdes qui loquuntur mendacium’. Hic magistros et doctrinam
iniquitatis taxat. Nam hebraice verbum ‘dibber’ ferme videtur mihi
significare 

[Seite 137]

id genus sermonis, quo aliquid docetur vel enarratur seu recitatur. Unde
et ‘dabar’ rem gestam seu potius narratam significat, quem tropum et
Lucas [Luc. 2, 15.] quoque servavit, Luce ij. ‘Transeamus usque
Bethlehem et videamus verbum hoc’ (rem gestam et dictam). Nempe in
Levitico satis clare distinguit inter ‘amar’ et ‘dibber’, quorum
utrunque loqui vel dicere significat, ubi toties scribitur ‘Locutus
est dominus ad Mosen dicens’, ubi primum est ‘dibber’, idest
locutus est. Hinc in prophetis usitatissimum ‘Et factum est verbum
domini ad me dicens’. Quare ‘dibber’ generaliter significat per
modum doctrinae aliquid nunciare, quod per verbum ‘amar’ specialiter
determinatur. Atque si haec significatio et differentia rata non fuerit
perpetuo, tamen interim sic ea utemur, donec meliora viderimus. Certum
est in multis locis pro ‘docere’ [Ps. 119, 46.] accipi, quod hic
‘loquuntur’ positum est, ut psal. cxviij. ‘Loquebar in testimoniis
[Ps. 60, 8.] tuis’, et psal. lix. ‘Deus locutus est in sancto
suo’.

Igitur qualis est impiorum vita, talis et doctrina, sicut agunt, ita et
loquuntur, impia ergo et mala et iniqua, quae omnia sub nomine mendacii
[Ps. 1, 1.] comprehendit. Hoc mendacium supra psal. i. ‘Consilium
impiorum’, immo ‘cathedram pestilentiae et illusionis’ appellavit.
Horum furor et hodie quoque [2. Tim. 3, 7.] regnat, de quibus Apostolus
ij. Timo. iij. ‘Semper discentes et nunquam ad scientiam veritatis
pervenientes’. Hii sunt, qui docendis bonis operibus (ut putant)
fortiter instant, cum necdum sciant, quae sunt bona opera, fidei enim
scientia carent. Ita fit, ut miserrime crucifigant et excarnificent
populum mendacibus suis et impiis fabulis ex Moralibus philosophorum, ex
iuribus hominum, ex statutis ac traditionibus suis acceptis, de quibus
supra satis et infra sepius dicemus.

Sexto: ‘Virum sanguineum et dolosum abominabitur dominus’. Brevi
compendio absolvit, quales sint in moribus et conversatione erga
proximos suos, hoc est ex corde neminem diligunt. Cum enim sint pietatis
gratia vacui et in malitia sua relicti, necesse est tantum affectu et
opinione sui sint infecti a planta pedis usque ad verticem. Omnia quidem
simulant, multis corrident, amicissimos mutuo se appellant, scribunt,
dicunt, apparent esse humani et suaves et viros sanguinum his operculis
pulchre abscondunt, verum dolosa sunt haec omnia. Quod patet, ubi
ceperint offendi, aut ubi casus venerit benevolentiae exhibendae, tum
repente apparet dolus et prodit sanguinaria ira, invidia et ea, quae
sequuntur. Neque enim dilexerunt ullum nisi propriae utilitatis gratia,
non ut bene facerent, sed ut bene haberent. Ideo verba haec spiritus
sunt, non faciem respicientia, sed renes et corda scrutantia. Verba enim
fidei contra speciem pugnant et ad tempora crucis respiciunt. Ibi
invenientur, quam qui eiusmodi sunt, omnem hominem odiant et neminem
syncere diligant, quia diligunt solum seipsos. Et hoc morbo omnium
maxime laborant martyres illi diaboli, sanctissimi et religiosissimi, 

[Seite 138]

quos iam diximus impios, operarios iniquitatis, filios inobedientiae sub
veste et specie pietatis, cuius virtutem maxime abnegant.

Si haec non credis aut non nosti, experientiam consule. Totus mundus
quaerela hac plenus est: Non esse fidem in hominibus, omnia ficta et
simulata fieri et dici, ita ut Micheae verbum (quod non legerunt) tamen
experientia [Mich. 7, 5 f.] docti allegent, quod eiusdem vij. scribitur
‘Nolite credere amico et nolite confidere in duce. Ab ea, quae dormit
in sinu tuo, custodi claustra oris tui, quia filius facit contumeliam
patri, et filia consurgit adversus matrem suam, nurus adversus socrum
suam, et inimici hominis domestici eius’. Ideo [Matth. 10, 17.]
Christus cavendum docet ab hominibus, si enim eis palpes aut utilis sis,
habebis dolosos amicos, Si offendas aut dissentias, praesertim propter
deum et veritatem, habebis sanguinolentissimos hostes, ita ut non
aptiore nec breviore elogio hominum ingenium describi possit, quam quod
sit sanguinarium et dolosum.

Adeo scilicet rarum est non agere dolose cum proximo ac fidelem amicum
esse. Vivit tecum dulciter, salutat, arridet: At si petas iuvari x
florenis de abundantia illius, iam amicum perdidisti, rursus non
obsequeris ad omnia vel iniqua, amicum perdidsti.

Breviter, nisi sic egeris, ut te utendum praebeas in omnia eius
desyderia et illo nullo pacto utaris, cum homine non conversaberis diu.
Haec experientia magistra docemur, ideo facilis iste versus intellectu.
Nec sic tamen suam miseriam agnoscunt. Omnia enim haec contemnunt, nihil
minus quam sanguinarios et dolosos sese esse credentes, primum propter
opera illa speciosa, quorum fiducia inflati et excecati seipsos non
vident. Deinde, quod seipsos amant suisque vitiis blanditer indulgent,
non quanta mala, sed quanta bona faciant, in oculis semper versantes.
Cui maior cecitatis occasio accedit, quod Zelum arbitrentur esse, si
odiant eos, a quibus vel laesi sunt vel lesi sibi potius videntur, ut ad
quos pre insigni iustitia pertineat iniquos odio habere. Quo furore
subversi eo procedunt, ut trabe in oculis suis neglecta et festuca in
alterius oculo observata sese humanos et fideles haberi velint, illos
potius viros sanguinum et dolosos iudicent atque ita abominationem
divinam, quae super ipsos definitur, perpetua insania a se in alios
reiiciant. Quo fit, ut scripturas, si legant, non intelligant, si
audiant, non accipiant, tanquam ad [Matth. 11, 17.] se nihil
pertinentes, fiantque plane incorrigibiles illi Matt. xi., quibus si
cantes, non saltant, si lamenteris, non plorant. In solis his perdit
deus et verba et opera sua. Est et hoc non leve operculum huius
nequitiae, quod, si aliquos amicos amittunt, alios vel inveniunt vel
habent, quibus eodem dolo conversantur, quorum mutua (etsi dolosa)
concordia capti, non quantos odiant et contemnant, sed quantis benevoli
sint (etiam si sit vix milies millesima proportio), consyderant, nihil
morati, quod Christus praeceperit, ne unum quidem ex pusillis
contemnendum.

[Seite 139]

Ecce fructum, quem parit fiducia operum et propriae iustitiae, scilicet
ignorantiam sui, pertinaciam et incorrigibilitatem in tantis malis
impietatis, maliciae, inobedientiae et omnium peccatorum. Tot monstra
tam levi velamine et exigua specie caelari, ali et servari possunt.
Deinde in tantis abominationibus mane coram deo apparere et sacrificare,
se deo placitum credere nec misericordiam implorare, sed cum impio
pharisaeo gratias agere, quod non sit sicut caeteri hominum, nonne
horrendum est videre et audire? nonne iustissima est prophetae huius
commotio in eas insanias?

Nunc epilogum istorum trium versuum faciamus. Duo priores peccata
describunt ea, quibus contra deum peccant, quae sunt quattuor: Duo in
versu primo, scilicet impietas et malignitas, quarum prior aversio est a
deo, idest sani affectus atque rectae opinionis inopia, posterior
conversio ad seipsum, pronitas scilicet ipsa ad mala opera et rebellio
ad bona, idest affectus et opinio perversa. His duobus peccatis persona
ipsa describitur et arbor mala, quales sunt coram deo. Duo in versu
secundo, scilicet iniustitia et operatio iniquitatis, quarum prior est
praevaricatio et affectus malignitatis et omissio colendi dei, posterior
vero species cultus dei, sed inobedientia ac idolatria. In hiis enim
duabus universitas malorum fructuum et operum comprehenditur, quae circa
divina facimus, quod unum sit contraria facere operibus et cultui
divino, hii sunt ‘holelim’. Alterum simulata facere et specie bona
contra obedientiam dei, hii sunt operatores iniquitatis.

Tercius versus peccata describit, quibus contra homines peccant, quorum
sunt tria. Primum: mendacium, ubi alios verbo, exemplo et more suo
seducunt a vero cultu dei in suas impias idolatrias, facientes eos
similes sibi in his, quae ad deum pertinent. Secundum: Odium et omnia,
quae ex odio sequuntur, unde viri sanguinum dicuntur. Tercium: dolus et
omnia, quae hinc sequuntur, dum non nisi pro suo commodo, usu, voluptate
hominibus utuntur, in quo omnia peccata perversi amoris includuntur. Nam
etiam dolus et fraus est in amore sexus carnali, ut patet. Cum enim
odium et amor sint principes omnium affectuum et operum, satis patet in
his duobus, dum et odium sanguinarium est, et amor dolosus est,
universam lernam vitiosae conversationis et morum comprehensam esse.
Odium enim candidum contra vitia pugnat et amor syncerus quaerit ea,
quae sunt aliorum, non sua.

Concludamus ergo totam sententiam: illi (inquit) mane venientes non
quidem orant nec tui egent nec exaudiri curant, saturi sunt, tot
vitiorum repleti sordibus (idest iustitiis suis), nec astant tibi nec
offeruntur tibi, ut formentur a te, ut illuminentur, ut videant, sed
contra te potius formant et [Jes. 46, 1 ff.] Idolo cordis sui (ut Isa.
xlvi. dicit) assimulant, de te secundum suas opiniones iudicantes, ut
non videant, sed magis excaecentur et indurentur. Quod ideo 

[Seite 140]

fiet, quoniam tu non (ut putant) diligis impietatem, sed odis
iniquitatem et abominaris eos omnino. Ego vero venio et asto et offeror,
ut former a te, ut sapiam de te secundum te, ut videam et illuminer.
Illi veniunt allaturi sua tibi bona et merita, ablaturi vero secum
maiora sua peccata et mala, Ego venio postulaturus tua bona et
confessurus mea mala; quia illi sani sunt, medico non egent, Ego
infirmus et male habens medicum quaero. Hoc est, quod sequens versus
prosequitur.

[5, 8.] Ego autem in multitudine misericordiae tuae introibo in domum
tuam: Adorabo ad templum sanctum tuum in timore tuo.

Egregius versus, egregia sententia, verba antithesim habent, habet et
ipse sensus.

Duo enim sunt, quibus haec vita exercetur: Timor et spes, velut duo
[Richt. 1, 15.] irrigua illa Iudicum i., alterum superius, alterum
inferius. Timor provenit ex intuitu minarum et metuendorum iudiciorum
dei, ut in cuius conspectu nemo mundus, nemo non peccator, nemo non
damnabilis. Spes provenit ex in tuitu promissionis et suavissimarum
misericordiarum dei, sicut ps. xxiiij. [Ps. 25, 6.] ‘Reminiscere
miserationum tuarum et misericordiarum tuarum, quae a saeculo sunt’,
ut in cuius conspectu nemo non mundus, nemo non iustus, nemo non salvus
esse possit. Atque in hiis duobus, tanquam inter molam inferiorem et
superiorem, semper oportet versari nec aliquando declinare, sive ad
dexteram sive ad sinistram. Hoc enim impiorum est, qui contrariis duobus
exercentur, securitate et praesumptione. Securitate declinant ad
sinistram, [Ps. 14, 3.] posthabito dei timore, ut ps. xiij. ‘Non est
timor dei ante oculos eorum’, praesumptione declinant ad dexteram, dum
omnia sua deo placere praesumunt, sine timore dei. Quia cum sese
peccatores esse non agnoscant, necesse [Ps. 10, 5.] est, ut deum non
timeant, cuius iudicium non consyderant, iuxta ps. ix. ‘Aufferuntur
iudicia tua a facie eius’. Ita pro iudiciis dei ignaviam quandam dei
sibiipsis obiiciunt, pro misericordia dei iustitiam suam propriam. Ita
fit, ut timere et sperare non possint. Haec est ergo antithesis, quam
ponit: Illi sine timore tui, postpositis iudiciis tuis tremendis, secure
adorant te [Luc. 18, 11 f.] sicut pharisaeus in Euangelio Luce xviij.
Deinde in multitudine iustitiae suae intrant templum et veniunt in
conspectum tuum misericordia non egentes. Ego vero, cum mihi sim
conscius, esse me non posse coram te tuisque iudiciis tutum, de meipso
desperans, ita accedo ad templum tuum coram te sistendus, ut
misericordiam tuam mihi ante oculos solam habeam, quae multa, immo
infinita est. Hac sola inspecta audeo et tutus sum sicut [Ps. 26, 3.]
ps. xxv. ‘Quoniam misericordia tua ante oculos meos est, et complacui
in veritate tua’. Veniens autem hac fiducia adorabo te in templo tuo,
sed in 

[Seite 141]

timore tui, non praesumens, quod ex me tibi sim placiturus, immo timebo,
ne meum obsequium et adoratio reprehensionem mereantur. Quo timore tibi
tuum servabo honorem et meam custodiam humilitatem, dum non meipsum
iustifico, sed humiliter tuum tremendum iudicium in spe misericordiae
tuae ignoscentis expecto.

Vides ergo clare huius psalmi scopum esse de diversa religione piorum et
impiorum, humilium et superborum. Comparat enim illos sibi in matutino
isto opere, quod est ‘intrare domum domini’ et ‘adorare ad templum
sanctum eius’. Ibi enim et opera et dogmata omnium et maxima et prima
celebrantur.

Pulchra est etiam verborum antithesis, sed permutata. Nam misericordiam
dei, quae spei obiectum est, sine spei nomine ponit; rursus
‘timorem’, cuius obiectum est iudicium dei, sine iudicii nomine
ponit, cum potius misericordiam et iudicium aut spem et timorem videatur
opponere debuisse. Verum spei natura et eius obiectum exprimendum erat,
scilicet misericordia, immo multitudo misericordiae dei, quod pii
homines plus satis timent et magna reverentia ad deum divinaque opera
accedunt. Atque haec duo, spes et timor, sunt omnium longe gratissima
sacrificia et pia opera, quae impii illi iustitiarii, ut nec docent nec
intelligunt, ita nec faciunt nec facere possunt. Plenus est (ut dixi)
etiam hodie totus mundus eorundem impietate, qui homines in operum et
iustitiae propriae fiduciam tractos non sinunt ad dei timorem et
misericordiae spem pervenire, semper discentes et nunquam [Matth. 23,
13.] ad scientiam veritatis pervenientes, Et ut Christus ait Matt.
xxiij. ‘Tulerunt clavem scientiae (idest potestatem docende scientiae
dei), ipsi non introeunt et introeuntes prohibent’.

Hos impios praesumptores iudiciorum et misericordiarum dei securissimos
[Jes. 1, 11.] contemptores etiam Isa. i. copiose taxat dicens ‘Quo
mihi multitudinem victimarum vestrarum? cum multiplicueritis orationem,
non exaudiam’ [Jes. 1, 15 f.] &c. quare? sequitur ‘quia manus
vestrae sanguine plenae sunt. Lavamini, mundi estote’ &c. Ita nihil
deo placere potest, nisi quod in humilitate geritur. Humilitas autem
esse non potest, nisi in omni opere quantumlibet bono dei iudicium
formidetur et de sola eius gratuita misericordia praesumatur. Cui
pietati omnium maxime repugnabat quadam naturali ac ingenita
praesumptione populus Israel, de lege et legis operibus miro tumore
superbiens.

Quaeras, quo modo ad domum domini et templum dei se intraturum promittat
David, cum suo tempore nec ulla domus dei aut ullum templum staret, sed
arca testamenti in tabernaculo Mosi tunc vice templi erat. Sed [Ps. 122,
1 f.] et alio loco de domo domini dicit, ps. cxxi. ‘In domum domini
ibimus. [Ps. 134, 1.] Stantes erant pedes nostri in atriis tuis
Hierusalem’. Et ps. cxxxiij. ‘Qui 

[Seite 142]

statis in domo domini, in atriis domus dei nostri’, ut suspicari
possis, hos psalmos non esse Davidis aut per Esdram postea immutatos.

Verum mea temeritate videtur quemlibet locum, in quo deus colitur, pro
domo dei accipere. Nam et illud notum est, locum illum, in quo Abraham
sacrificavit, Bethel (idest domum dei) vocatum esse, quem postea vitulis
aureis Hieroboam conspurcans Bethaven (idest domum iniquitatis) [1. Mos.
28, 22.] fecit. Sed et Iacob Gen. xxviij., cum in monte Moria, idest
visionis, in quo postea templum Salomonis aedificatum est, dormisset,
erecto lapide dixit: ‘Hic lapis vocabitur domus dei’.

Quare mysticas interpretationes interim differens volo domum et templum
dei omnino locum corporalem intelligere, scilicet eum, in quo convenitur
ad colendum deum et audiendum verbum eius. Qualis fuit ille, in quo Cain
et Abel obtulerunt et verbum dei audierunt. Qualia fuerunt postea omnium
patrum, Noe, Abrahe, Isaac, Iacob, Iob altaria in diversis locis, donec
ad Mosi tabernaculum et templum Salomonis ventum est et nunc in plurimas
easdemque magnificas ecclesiarum fabricas. Sicut enim verbum dei nunquam
defuit in mundo, ita nec cultus dei.1� Ideo in omni saeculo opus est,
ut loca fuisse concedamus, in quibus res divinae fierent, quae temporum
successu in eam, quam videmus, gloriam et multitudinis et magnitudinis
creverunt. Quid enim aliud egit Iacob Gen. xxxv., quando [1. Mos. 35, 1
ff.] oblaturus praecepit, ut Idola tollerent, nisi quod nostro ritu
praedicavit verbum dei?

� Breviter, nihil periculosius in mundo falsa religione seu idolatria.
Haec enim fons est malorum sub nomine totius bonitatis.

Est ergo domus dei et templum cuique saeculo et quibuslibet hominibus
piis suus locus, in quo deus colitur. Nam ibi vere habitare dicetur, ubi
vere colitur, praesertim communi conventu fidelium suorum. Quare nec
propter magnitudinem vel precii vel spacii vel edificii vel multitudinem
populi Unus locus plus altero dei domus vel templum dicetur, sed (ut
dixi) 

[Seite 143]

propter conventum multorum adorandum, ad serviendum deo et verbum eius
[Ps. 102, 23.] audiendum. Iuxta illud psal. xi. ‘In conveniendo
populos in unum et reges, ut serviant domino’, ita ut locus propter
populum (qui vere est domus dei) domus dei vocetur et non populus
propter locum.

Dominatur vero mirum in modum potens superstitio in templis huiusmodi
edificandis, sacrandis, servandis per orbem, in quibus non tam curatur,
ut pia sit eius loci plebs et syncerus cultus ac purum verbum dei, quam
quomodo ditione, divitiis, splendore, pompa, sumptu edificii et id genus
mundanarum vanitatum superbiant et, ut cum psalmo isto breviter dicam,
quodlibet potius agitur (proh dolor) in locis cultus divini, quam ut in
multitudine misericordiae dei intretur et adoretur in timore dei aut
intrari et adorari doceatur, cum in has res solas instituantur. Unde non
mirum, quod sepius fulmine feriantur quam domus prophanae, quod nulla
loca pateant fedioribus abusionibus, iniquitatibus, simulationibus quam
haec, quae syncerissimis et plane divinis dumtaxat officiis dicata sunt.
Ut enim in caeteris mala fiant, nomen dei tamen non perinde polluitur,
quod in his non invocatum est. At in sacris locis semper duplex malum
est, quicquid etiam simplex alibi est.

[5, 9.] Domine, deduc me in iusticia tua propter inimicos meos, dirige
in conspectu tuo viam meam.

Hebraeus sic habet apud Hieronymum ‘Domine, deduc me in iustitia tua
propter insidiatores meos, dirige ante faciem meam viam tuam’.

Dixi, ab initio mundi semper fuisse et falsos operarios et mendaces [2.
Petr. 2, 1.] magistros, sicut et Petrus docet ij. Pe. ij. Ideo nunquam
mundus caruit falsa religione et idolatria. Hos vocat insidiatores, quia
revera nihil insidiosius [2. Kor. 11, 3.] hac nequitia serpentis, de qua
multum Apostolus Corinthiis timuit scribens ‘Timeo ne, sicut Evam
serpens corrupit, ita et sensus quoque vestri corrumpantur a
simplicitate, quae est in Christo Iesu’. Nempe dictio hebraica
‘schorerai’ inimicos quidem significare potest, ut nostra habet
translatio, sed proprie, qui mala arte machinantur malum, hoc est per
insidias, sub specie scilicet bona, quos Apostolus phrenapatas, idest
deceptores mentium vocat, eos puta, qui falsis opinionibus imbuunt
hominem, praesertim in iis, quae ad deum pertinent. Et haec significatio
mire alludit ad scopum huius psalmi, quod piis ac syncaeris hominibus
nulla sit pestis aeque metuenda ac subdola machina falsae religionis et
eruditionis ita, ut oratione sola eam curare moneat hic versus. Hic est
enim serpens, qui insidiatur calcaneo nostro, ut viam purae pietatis
nobis depravet. Quare non inepte transferretur: propter seductores,
depravatores, corruptores meos.

[Seite 144]

[Einzelnachträge und Berichtigungen zu den Bänden I —VI. VIII. IX.] 

‘Iustitiam dei’, quam infra sepius habebimus, oportet, ut
assuescamus vere canonica significatione intelligere, non eam, qua deus
iustus est ipse, qua et impios damnat, ut vulgatissime accipitur. Sed,
ut B. Augustinus de spiritu et litera dicit, qua induit hominem, dum eum
iustificat: Ipsam scilicet misericordiam seu gratiam iustificantem, qua
apud deum iusti reputamur, de [Röm. 1, 17.] qua Apostolus Ro. i.
‘Iustitia dei revelatur in Euangelio, sicut scriptum [Röm. 3, 21.]
est: Iustus ex fide vivit’. Et Ro. iij. ‘Nunc autem sine lege
manifestata est iustitia dei, testificata per legem et prophetas’.
Vocatur autem iustitia dei et nostra, quod illius gratia nobis donata
sit, sicut opus dei, quod in nobis operatur, sicut verbum dei, quod in
nobis loquitur, sicut virtutes dei, [Ps. 31, 2.] quas in nobis operatur
et multa alia. Sic psal. xxx. ‘In iustitia tua libera [Röm. 10, 3.]
me’. Et Ro. x. ‘Ignorantes iustitiam dei et suam volentes
constituere [Ps. 24, 5.] Iustitiae dei non sunt subiecti’. Unde psal.
xxiij. non inepte transtulit ‘Hic accipiet benedictionem a domino et
misericordiam a deo salutari suo’, cum pro ‘misericordia’ hebreus
‘iustitiam’ habeat, quod benedicto dei et iustitia dei sint idem,
silicet ipsa misericordia et gratia dei nobis collata in Christo. Atque
hic tropus loquendi de iustitia dei, quia alius est ab usitato humanae
locutionis modo, multas multis difficultates peperit, quanquam non sit
penitus reiiciendum, iustitiam dei etiam tropo iam dicto esse iustitiam,
qua deus iustus est, ut eadem iustitia Deus et nos iusti simus, sicut
eodem verbo deus facit et nos sumus, quod ipse est, ut in ipso simus, et
suum esse nostrum esse sit. Sed haec sublimiora quam locus nunc
patiatur, et alio sensu dicta quam illi sentiunt. Etsi utilia et
necessaria, pro alio tamen tempore dicenda.�

Illud quoque aptissime dictum, quod hebraeus ‘ante faciem meam viam
tuam’, ubi nos ‘in conspectu tuo viam meam’ habemus, prorsus
contraria sententia, et hebreus cum parte praecedente velut tautologice
consentit quod ‘iustitia tua’ et ‘via tua’ idem ferme sint. Via
enim dei est iustitia dei, in qua vivendum et ambulandum est, non in via
nostra aut iustitia [Ps. 1, 6.] nostra. Haec via dei est et via
iustorum, de qua psal. i. dictum est ‘Quoniam novit dominus viam
iustorum’, quam et Iohannes Baptista voluit, quando [Luc. 3, 4.]
dixit: Preparate viam domini. Est autem via dei, quia sicut dicit
Levitici [3. Mos. 26, 12.] xxvi. ‘Ambulat in nobis’, hoc est
operatur in nobis, vivit in nobis, [Marc. 13, 11.] loquitur in nobis.
‘Non enim vos estis’ inquit ‘qui loquimini’. Non tamen falso
dicit nostra translatio ‘viam meam’, quia operante deo in nobis et
nos operari recte dicimur, quanquam hoc operari magis sit rapi, duci et
pati operatorem deum, sicut hic versus indicat dicens ‘deduc me’,
‘dirige viam tuam’, quo significat se non ex se agere, sed a deo
duci et agi.

[Seite 145]

Nec illa pugnant sibi ‘ante faciem meam’ et ‘in conspectu tuo’.
Utrunque enim tropus est sacrae linguae usitatus: Quod omnia in
conspectu dei tanquam praesente deo et in lumine vultus eius agenda sunt
a nobis, quod non est nostri arbitrii nec nostrae iustitiae, sed divinae
gratiae officium. Et sic hoc verbo nostra translatio ostendit, ‘viam
meam’ intelligi viam dei, quod hebraeus ostendit per ‘viam tuam’.
Rursus per ‘faciem meam’ ostendit hebraeus viam dei esse nostram,
quod noster ostendit per ‘viam meam’, quod nostrum sit faciem ad
viam dei vertere et viam nostram in conspectu dei ambulare. Eadem ergo
est ‘Via dei ante faciem nostram’ et ‘via nostra ante faciem
dei’, utrunque simul fieri necesse.

Accusat autem impios hic tropus et perversitatem eorum percutit, ut qui
versa in suam viam facie sua et verso ad viam dei dorso suo incedant,
[3. Mos. 26, 27 f.] sicut Levit. xxvi. dicit ‘Si ambulaveritis contra
me, incedam et ego adversum vos in furore contrario’ &c. Viam suam
suaque opera considerant [Jes. 2, 8.] et sequuntur, viam dei et opera
dei negligunt, ut Isaie ij. ‘Opus manuum [Jes. 5, 12.] suarum
adoraverunt, quod fecerunt digiti eorum’. Idem v. ‘Et opus domini
non respicitis nec opera manuum eius consideratis’. Hoc totum (ut sepe
diximus) fit, quia viam crucis et vitam fidei, quae cogit eos ponere
quod sunt et sapiunt, exhorrent, colentes frustra deum mandatis et
doctrinis hominum, [Jes. 29, 13., Matth. 15, 7 ff.] ut idem Isaias dicit
xix. et Matt. xv. repetitur.

Verbum ‘dirigere’ in scriptura celeberrimum est, in quo commendatur
[Ps. 119, 7.] rectitudo seu directio cordis, ut ps. cxviij.
‘Confitebor tibi in directione [Ps. 73, 1.] cordis’. Et ps. lxxij.
‘Quam bonus deus Israel iis, qui recto sunt corde’. Et [Hohel. 1,
3.] Canticorum i. ‘Recte diligunt te’. Adeo ut etiam absolute
quandoque ponatur [Ps. 99, 4.] directio, sicut ps. xcviij. ‘Tu parasti
directiones’, idest tu solus fecisti rectitudines, quicquid usquam
recti cordis est, tui muneris est. Hii enim soli diligunt deum et
placent. Est autem haec rectitudo sana opinio et sensus de deo, cui
contraria est pravitas cordis, quam iam sepius diximus esse mentem
cordis superborum, consilium impiorum, sapientiam carnis et id genus
similia. Vocaturque rectum cor, quod non quaerit quae sua sunt, sed quae
dei et simplici oculo directoque prospectu in voluntatem dei figitur,
hanc per omnia et prospera et adversa observat solam nec aliud nosse
vult aut observare.

Pravum autem cor, quod quaerit quae sua sunt, ad seipsum intentum oculo
duplici videns, simulans sese dei voluntatem quaerere, cum revera in
hocipso quaerat suam. Quae pravitas tam alte inhaeret vitiosae naturae,
[Jer. 17, 9 f.] ut soli deo sit perscrutabilis. Hiere. xvij. ‘Pravum
est cor hominis et inscrutabile, quis scrutabitur illud? Ego dominus
scrutans renes et corda’. In hanc pravitatem sese abduci timens
propheta pro haereditatibus orat, ut dirigatur via dei ante faciem eius,
idest, ut in rectitudine cordis perseveranter ambulet et vivat semper,
quod fit pura et plena fide spiritus.

[Seite 146]

Igitur contra impios et iniquitatis operarios, qui derelicta obedientia
dei suis operibus deum colunt, ponit iustitiam dei et viam dei, idest
obedientiam dei, in qua se velut ovem deduci et dirigi petit propter
inimicos, insidiatores, subdolos et nocentissimos depravatores
haereditatum dei, atque id maxime in primo omnium opere, quod latriae
vocant, quo nullum magis patet impiis abusionibus, superstitionibus,
heresibus, hypocrisi, mendacio et vanitati, quorum omnium nequitia est,
sese optimi operis specie vestire et vendere ita, ut satis inculcari
nequeat ista cautela.

[5, 10.] Quoniam non est in ore eorum veritas, cor eorum vanum est,
sepulchrum patens est guttur eorum, linguis suis dolose agebant.

Sic habet in hebraeo distinctio versus, qui apud nos in duos pene
divisus est. Hieronymus sic ‘Quoniam non est in ore eorum rectum,
interiora eorum insidiae, sepulchrum patens guttur eorum, linguam suam
levificant’. Atque omnia quidem recte, nisi quod insidias rectius
putant vanitates hebraice dici, quod parum refert.

Claret autem, loqui prophetam de verbo doctrinae eorum, quod accusat
primum mendacii, deinde vanitatis, tertio nocentiae, quarto fallaciae,
qua faciunt, ut specie bona vestitum sit insanabiliter noxium. Aperta
autem et plana sunt omnia ex praedictis.

‘Mendaces’ inquit. Hii magistri prompti omnes docere os habent et
[1. Tim. 1, 6 ff.] loquuntur, sed (ut i. Timo. i. dicitur) non
intelligunt neque quae loquuntur, neque de quibus affirmant, idest neque
verba neque rem intelligunt. Ideo non est in ore eorum rectum, etsi
videantur omnium rectissima et verissima docere. Denique sicut Iamres et
Mamres restiterunt Mosi, ita et [2. Tim. 3, 8.] hii resistunt veritati
i. Timo. iiij., ausi cum omnibus contendere etiam [Hiob 42, 7.] persequi
alios, meliora sapientes. Eadem sententia dicitur Iob xlij. ‘Non enim
locuti estis rectum coram me, sicut servus meus Iob’. Quod autem non
loquuntur rectum seu verum, in causa est, quod operantur iniquitatem et
pravitatem, hoc est in omni sua doctrina id agunt, ut homo quaerat quae
sua sunt, suis meritis et operibus fidat, aut saltem hoc malum non
tollunt neque dedocent neque redigunt hominem ad nihilum, ut stultus
fieret atque peccatorem se agnosceret. Ita fit, ut, cum adorandus sit
deus in [Ps. 2, 11.] timore et (ut ps. ij. dictum est) serviendum ei in
timore, exultandum cum tremore, in multitudine misericordiae dei omne
opus (ut vocant) latriae perficiendum, illi reddant securos et
praesumptores de operibus suis. Hoc enim agunt et tres illi amici Iob
per totum contentionis suae contextum, nihil de misericordia dei (quam
Iob unice extollit cum timore iudiciorum eius), sed tantum de iustitia
bonos exaltante et malos damnante disputantes. Quare recte a deo
reprehenduntur, tanquam non rectum locuti, cum verum sit, neminem apud
deum iustum inveniri in suis operibus, quantumlibet magnis 

[Seite 147]

et multis. Rursum tamen certum est, iustum esse, quicunque in eum (etiam
sine operibus) confisus fuerit. Qua fiducia securus est, omnia sua
placere deo et nihil sese peccare ac peccasse, in quo verbo Iob tanquam
blasphemum criminabantur amici sui, ex plaga ei illata diffinientes, eum
omnino peccasse et meruisse iram dei, quam rursus bonis meritis posset
avertere.

At dices: quid faciam? quando tam eximias loquuntur sententias ac tam
rectas ac veras, ut nulla ratione possint improbari, sicut amici Iob,
denique cum ipsa verba dei loquantur e media scriptura.

Respondeo: de his potissimum loquitur, qui verbum dei adulterant. Hoc
enim velamen nequitiae revelat, dum dicit ‘Interiora eorum insidiae’
seu vanitates, ac si dicat: speciosa sunt verba et sancta et vera, sed
non [Jer. 5, 1.] vere aptantur, ad falsam intelligentiam assumuntur.
Unde Hiere. v. ‘Circuite vias Hierusalem et aspicite et consyderate et
quaerite in plateis eius, an inveniatis virum facientem iudicium et
quaerentem fidem, et propitius ero [Jer. 23, 28.] eis. Quodsi etiam,
vivit dominus, dixerint et hoc falso iurabunt’. Idem ‘Qui habet
sermonem meum, narret sermonem meum vere’. Quid aliud hoc est, quam
sermonem ipsius dei et vere et vane dici posse? Ideo in specie quidem
recta videntur docere, sed interiora vana sunt et cor eorum vanum est.
Non enim id sapiunt, quod verba vere docent, sed id volunt verbis videri
significari, quod ipsi sapiunt. Ita veritas operculum fit mendacii et
vanitatis, et satis apte hac oratione (interiora eorum vanitates)
exprimit doctrinae hypocritarum vim, quod aliud foris simulent, aliud
intus alant: simulant pietatem et alunt impietatem. Hic est angelus
Satanae in angelum lucis transformatus, haec astutia serpentis ostentans
divinitatem obtinendam, [Col. 2, 18.] haec religio angelorum, de qua
Apostolus Coll. iij. Nec absurde et hii dicunt, qui idem vocabulum
‘havoth’ non insidias tantum ac vanitates, sed etiam perversitates
significare dicunt, quia revera perversores sunt verborum dei, [Jer. 23,
36.] ut Hiere. xxiij. ‘pervertistis verba dei viventis, domini
exercituum’. Qua perversitate et sibiipsis vani fiunt veritate et
aliis insidiosi iuxta Paulum ii. [2. Tim. 3, 13.] Timo. iiij. ‘falsi
et fallentes proficiunt in peius’. Haec perversitas olim figurata est
in omnibus Idolis ac sculptilibus et conflatilibus, quod non obscure
indicavit [2. Mos. 32.] Moses Exo. xxxij., ubi descripturus formationem
aurei vituli dicit, Aaron ex inauribus mulierum sumptis finxisse seu
formasse opere fusorio et fecisse vitulum conflatilem, ubi in hebraeo
pro ‘opere fusorio’ ‘stilo’ habetur, quod videlicet futurum
erat, ut verba dei, quae sunt inaures filiarum Israel, animarum
credentium, unicum ornamentum nostrum, mutarent in formas intelligendi
ad suum sensum impii doctores et invicem populi quaererent magistros [2.
Tim. 4, 4.] prurientes auribus, et rectores ad fabulas (ut Apostolus
ait) converterentur. Nam [Jer. 8, 8.] et Hieremias viij. Mosen ferme
interpretans dicit ‘Vere mendacium operatus [Jer. 10, 3 ff., Jes. 44,
10 ff.] est stilus mendax scribarum’. In idem c.ix. et Isa. xliiij.
longo sermone de formatione 

[Seite 148]

[Hes. 16, 16 ff.] Idoli loquuntur. Sed et apud Ezech. xvi. Hierusalem
arguitur, quod ornamenta aurea et argentea domini sibi data tulerit et
fecerit sibi imagines masculinas et fornicata sit cum eis.

Verum haec omnia iocus prope sunt, si ad nostra saecula rem compares,
ubi nihil aeque iactatur atque cultus dei et Ecclesia, domus dei, cum
interim nemo minus colat deum, quam qui tot ritibus, tot inventis novis
operibus alii discordiam alunt, alii gloriam quaerunt, alii quaestum
venantur, et omnino ea, quae nostra sunt, quaerimus. Quibus tamen
omnibus praetexuntur verba dei, ubi docent, orandum esse bonumque
operandum et similia. Aut quod malum, quod monstrum, quod portentum
hodie non velatur nomine tremendo dei et sanctorum Petri et Pauli et
Ecclesie? cum (ut alia taceam) et religiosae prae caeteris factiones non
nisi ad invidiam mutuam et saturandum ventrem religiosae sint, quae
tamen hunc et similes psalmos quottidie pro aliorum salute emurmurant,
fronte scilicet aerea fortissime armati, ne sentiant, quanto aestu verba
prophetae contra ipsos sui emurmuratores sonent.

[5, 10.] Sepulchrum patens est guttur eorum.

Non est dubium, quin his verbis mira auxesi positis voracitatem
inexplebilem significet, non contentus, quod guttur eorum sepulchro
compararit, quod per se omnes devorat, sed patenti et ad devorandum
insatiabiliter parato. Tribuit autem his impietatis Magistris scriptura
sancta prae [Luc. 20, 47.] caeteris avaritiam et devorationem populi, ut
Christus Luce xx. dicit, scribas [Mich. 3, 3.] devorare domus viduarum
orantes orationem longam. Et Miche. iij. ‘Qui comederunt carnem populi
mei et pellem eorum desuper excoriaverunt et ossa eorum confregerunt et
conciderunt sicut in lebete et quasi carnem [Mich. 3, 5.] in medio
ollae’. Et paulo infra ‘Haec dicit dominus deus super prophetas, qui
seducunt populum meum, qui mordent dentibus et praedicant pacem. Et si
quis non dederit in ore eorum quippiam, sanctificant super eum
proelium’. [Am. 4, 1.] Item Amos quarto ‘Audite hoc verbum vaccae
pingues, qui estis in monte Samariae, quae calumniam facitis egenis et
confringitis pauperem, quae dicitis dominis vestris, afferte et
bibemus’.

[Jes. 56, 10 ff.] Sed copiosius Isaias lvi. ‘Speculatores eius caeci
omnes, nescierunt universi, canes muti, non valentes latrare, videntes
vana, dormientes et amantes somnia, et canes impudentissimi, nescierunt
saturitatem. Ipsi pastores ignoraverunt intelligentiam, omnes in viam
suam declinaverunt, unusquisque ad avaritiam a summo usque ad
novissimum. Venite, sumamus vinum et impleamur ebrietate, et erit hodie
sicut cras et multo amplius’. Haec, si consyderes rectores
Ecclesiasticos hodie et eos, qui docere videntur populos, non indigebis
glosa. Quid enim attinet Romanorum et omnium pontificum sacerdotum,
religiosorum avaritiam incredibilem, Ingluviem, pompam 

[Seite 149]

et luxum plusquam mundanum recensere, cum sua ipsorum impudentia sese
fabulam vulgi et exemplum quottidie his rebus faciant? ubi enim non
avaritia cleri vulgo cantata? Atque haec omnia eo titulo, quod populo
dei praesint. Nonne recte sepulchrum patens guttur eorum dixerit? qui
omnibus omnia rapientes nec sic expleti, sicut hodie ita et cras et
multo amplius devorare anhelant. Offendunt, cum haec dicuntur, et
seditiosa et aurium piarum offensiva verba haec sunt. Verum offendebant
etiam et seditiosa erant, quando prophetae ea dicebant optimatibus
Synagogae, ita ut tanquam haeretici et rebelles maioribus cum ignominia
occiderentur.

[Jes. 5, 7 ff.] Idem Isa. v. ‘Expectavi, ut faceret iudicium, et ecce
iniquitas: et iustitiam, et ecce clamor. Ve qui coniungitis domum ad
domum et agrum agro copulatis usque ad terminum loci. Nunquid
habitabitis vos soli in [Am. 6, 1 ff.] medio terrae? In auribus meis
sunt haec, dicit dominus’. Item Amos vi. ‘Ve vobis, qui opulenti
estis in Zion et confiditis in monte Samariae optimates, capita
populorum, ingredientes pompatice domum Israel. Transite in Calanne et
videte et inde in Emath magnam et descendite in Geth palestinorum et ad
optima quaeque regna horum, si latior est terminus eorum termino vestro,
qui separati estis in malum diem, qui appropinquatis solio iniquitatis,
qui dormitis in lectis eburneis et lascivitis in stratis vestris, qui
comeditis agnum de grege et vitulos de medio armenti, qui canitis ad
vocem psalterii, bibentes vinum in phialis et optimo unguento delibuti
et nihil patiebantur super contritione Ioseph’.

Sed temperandum est mihi a pluribus adducendis, ne in sacros Canones
peccasse videar et cum prophetis velle patrimonia Christi et res
Ecclesiae contemptis censuris alienare et illicitas temporales has
possessiones regnorum et provinciarum asserere. Neque enim satis tutus
hic fuerim, vel omnibus prophetis et Apostolis stipatus, a facie
sacratissimi iuris pontificii. Satis est, quod hic propheta Amos ideo
regna in circuitu Israel posita, licet ampla et ditissima, postposuerit
divitiis sacerdotum et deliciis seniorum plebis, ut nobis
interpretaretur, quid sit guttur eorum, quod sepulchrum patens
appellatur, [Jes. 5, 14.] quod hodie potius os inferni dixeris, ut Isa.
v. dicit, et animam inferni dilatatam absque termino. Adeo novis semper
artibus quaeritur et modicum illud reliquum populi, quo vix vivit,
caeteris omnibus iamdudum devoratis, et [Ps. 14, 4.] impletur illud
quoque ps. xiij. ‘Qui devorant plebem meam, sicut escam panis’.

Igitur hoc sensu, cum doctores impii viam dei non doceant nec aliud
quaerant in deo etiam quam quae sua sunt, sequitur, quod multo magis in
[Phil. 3, 2.] hominibus quaerant quae sua sunt. Ita ut cum fiducia
Paulus Phil. iij. audeat eos appellare canes, dicens ‘Videte canes,
videte malos operarios, [Phil. 3, 19.] videte concisionem’. Et infra
‘Quorum finis interitus, quorum deus venter [Tit. 1, 12.] est’. Sed
ad Titum eosdem appellat mendaces, malas bestias, ventres pigros,
utrobique enim de doctoribus loquitur seductoribus. Quare et propheta 

[Seite 150]

sancta indignatione eorum detestatus nequitiam, foedo nomine eorum taxat
concupiscentiam, ac si dicat: Quid enim isti porci faciunt impia sua
doctrina, qua perdunt animas, nisi quod suo ventri serviunt, dum per eam
populo decepto rapiunt, congregant, augent non nisi terrena sine fine et
modo insaturabiles voratores? Denique sicut Apostolus ad Titum
foedissima tapinosi eos ventres appellat, ita hic videtur eos guttur
appellare, quasi dicat: Vos toti guttur estis et aliud nihil, idque
velut sepulchrum patens, cum in aliud non incumbatis, quam ut voretis
hominum substantias, quo tropo dicimus: non malus, sed malicia et scelus
pro scelerato, ita venter pro ventris studioso, guttur pro gutturis
studioso, voracitas pro vorace, alemanice: Es ist mit dyr nur fressen
und sauffen.

�: quod alii putant, 

[Seite 151]

quia tam sacrae sunt et divinis dicatae, Alii vero, quod tam execratae
et velut Hiericho in anathema positae, ne unquam serviant cum rebus boni
usus, ipsae suo privatae usu.

Ultimo quod linguis suis dolose agunt, linguas suas levificant, seu ut
hebraeus, linguis suis adulantur et blandiuntur, hoc ad praecedens
pertinet. Non enim id negocii sibi dari putant, populo ut prosint, quas
docent pietatis sententias, sed vulgo ut placeant, quas narrant
impietatis fabulas. Id enim curant, ne populi aures offendant, ut ipsi
pingues sint et abundent, suntque [Jes. 30, 10.] de numero illorum, de
quibus Isa. xxviij. ‘Loquimini nobis placentia’, et [2. Tim. 4, 3.,
Röm. 16, 18.] Paulus ad Timo. ‘Acervabunt sibi magistros prurientes
auribus’, et ad Ro. ult. ‘Qui per dulces sermones et suaves
praedicationes corda seducunt innocentium’. Hii enim non Christo,
domino nostro, sed suo ventri serviunt. Itaque veritatem hii non
loquuntur timore penuriae ignobilis, dicunt autem quae vulgus libenter
audit, spe abundantiae, atque ita fiunt sepulchrum patens.

Has leves, blandas, sed dolosas (ut nostra habet translatio) linguas,
omni veneno aspidum nocentiores et pestilentiores, hoc verbo percutit.
Siquidem veritas aspera est, verbum crucis horridius, quam sit Iohannis
Baptistae Camelus, non enim mollibus vestitur vox clamantis in deserto
impietatis. Ideo necesse est, verbi dei nuncium aut pauperem esse aut
non diu divitem manere. Atque hinc nata est una hodie omnium excusatio,
qua se excusant, quod non docent et dicunt veritatem, nempe quod hinc
sit secutura ruina Ecclesiae, Monasterii et patrimoniorum Christi et non
parum gutturi et ventri detrahendum. Quare ut guttur maneat et sit eo
patentius sepulchrum, levificanda est lingua, blandiendum est vulgo,
connivendum vitiis, tum si sunt maiores, etiam vitia pro virtutibus
iactanda. Quicquid dixerint, fecerint, non fecerint, ut divina oracula
habenda, contraria vero omnia haeretica et impia arguenda, persequenda.
Tunc enim tutum erit guttur, satis securus venter, tum non
excommunicaberis, nec praebenda privaberis, quin si amplius linguam
levificaris et blandius adulatus fueris, dilata guttur tuum, erit
patentius sepulchrum, et venter tuus distendetur, obrueris beneficiis et
donis, ornaberis laudibus. Aurei erunt tui sermones, digni cedro tui
libelli, et quicquid calcaveris, rosa fiet.

Hiis adulatoribus mundum esse hodie refertum, credo cuivis expositum
esse, quando et religiosi ipsi in hoc linguae levificandae studium toti
aestuant. [Hes. 13, 18 f.] Ita fit, quod Ezechiel dicit c. xiij. ‘Ve
qui consuunt pulvillos sub omni cubito manus et faciunt cervicalia sub
capite universae aetatis ad capiendas animas. Et cum caperent animas
populi mei, vivificabant animas eorum et violabant me (idest veritatem,
falsam de me opinionem docendo) ad populum meum propter pugillum ordei
et fragmen panis, ut interficerent 

[Seite 152]

[Nachträge und Berichtigungen.] 

: Dirumpam cervicalia [Röm. 16, 18.] vestra (idest blandos sermones et
χρηστολογιας, ut Apostolus vocat) et liberabo populum meum
de manu vestra, neque erunt in manibus vestris ad praedandum. Ecce
guttur et pugillum ordei &c. Sequitur vero: Propterea quod fecistis
mereri cor iusti mendaciter (oportet enim adulatorem non modo falsa
impios docere, sed etiam vera iusti dogmata persequi, alioquin guttur
eius cito claudetur), quem ego non contristavi, et confortastis manus
impii, ut non reverteretur a via sua mala, ut viveret, propterea vana
non videbitis et divinationes amplius non divinabitis &c. Patet ergo,
nostrum translatorem dolosam linguam intelligere adulatricem et
blandientem linguam, quae pro terrenis his rebus impia impios docet et
pia piorum persequitur. Ideo in ore eorum non est rectum, et interiora
vana, perversa, insidiosa. Et patet sensus huius versus.

Displicet mihi ipsi prolixa ista mea verbositas et incomposita saliva,
quod tot verbis inculco brevissima verba spiritus. Verum quando
consydero me non doctis nec acutis nec ingeniosis scribere, sed
simplicibus et vulgaribus maxime clericis, videor mihi nimio adhuc
brevis et parcus esse, praesertim in his rebus, quae ut summe sunt
necessariae scitu, ita superstitionibus et idolatriis per orbem
oppressae, cordibusque hominum iam longo usu alienae, ut mihi opus
videatur esse vel continuis tonitruorum vocibus, quibus terrestris homo
concutiatur et expergiscatur. Quare delicatus lector aut haec non sibi
scripta noverit, aut memor sit, se patientiam debere infirmioribus [1.
Mos. 33, 1 ff.] et rudioribus, sinatque me exemplo Iacob patriarchae,
Gen. xxxiij. cum turmis parvulorum et ovium et boum paulatim eorum
vestigia sequi, sicut videro eos posse, ne, si plus eos ambulando
laborare fecero, moriantur una die cuncti greges &c.

[5, 11.] Iudica illos deus, decidant a cogitationibus suis, secundum
multitudinem impietatum eorum expelle eos, quoniam irritaverunt te.

Prior particula huius versus apud nos ad praecedentem nectitur, nec ad
sensum hoc multum facit. Propheta impios hypocritas et operarios
iniquitatis hucusque descriptos et accusatos iam petit tales decerni
iudicio divino, quod iuditio hominum probentur, excusentur et
defendantur, tanquam iusti et veraces, nec possit eis hoc nomen
aufferri, quasi cum Hiere. v. dicat [Jer. 5, 30 f.] ‘Stupor et
mirabilia facta sunt in terra, prophetae prophetabant mendacium, et
sacerdotes applaudebant manibus suis, et populus meus dilexit talia.
Quid igitur fiet in novissimo eius?’ Quis enim resistere possit iis,
qui suffragio et vulgi 

[Seite 153]

et maiorum tuti sunt? At sic habent impii operarii adversus unicum
veritatis praeconem. Ideo necesse est, eum multas scandalosas,
seditiosas, offensivas piarum aurium erroneas et haereticas
propositiones proferre damnandas tam sacerdotum et principum quam populi
iudicio. Ipse interim quid? unum hoc, quod orat deum pro sententia, ei
causam commendans.

Hebraeum verbum, quod ‘iudica illos’ versum est, Hieronymus vertit
‘condemna eos’. Significat proprie hoc iudicium, quo ostenduntur,
quales [2. Tim. 3, 9.] sunt, revelata eorum impietate, quo sensu et
Paulus loquitur ij. Timo. iij. ‘Insipientia eorum manifesta erit
omnibus, sicut et illorum fuit, ultra non proficient’, quasi dicat
propheta: fac, ut, sicut modo omnibus probantur, amantur, iactantur, ita
revelata eorum insipientia odiantur, eiiciantur, detestentur, ut homines
videant, sese probasse male quod tu damnasti. Hoc enim vidimus et
videmus in omnibus haereticis obtigisse, ut primum quidem [Ps. 53, 6.]
hominibus placuerint, sed postea dissipata sunt ossa eorum (ut ps. xiij.
dicetur), confusi sunt, quoniam deus sprevit eos. Interim ferenda est
eorum [Jer. 20, 7 f.] gloria et iactantia et plausus et pompa. ‘Ego
vero (ut Hiere. xx.) interim factus sum in derisum tota die, omnes
subsannant me, quia iam olim loquor vociferans iniquitatem et vastitatem
clamo. Et factus est mihi sermo domini in opprobrium et in derisum tota
die’ &c. Non ergo tantum ad extremum iudicium haec pertinent, sed est
oratio, ut veritas triumphet iudicante deo, quam illi opprimunt
iudicante humano die. Iudica tu deus, quia male iudicant homines.

‘Decidant a cogitationibus suis’. ‘Cogitationes’ hoc loco eadem
dictio [Ps. 1, 1.] est, quae psalmo primo ‘Consilia impiorum’
significavit. Quare non simplices cogitationes, sed, ut ibi et iam satis
dictum est, Impias opiniones, sensus, mentem, dictamina rationis de deo
divinisque operibus et verbis, humanitus inventas et doctrina aliis
traditas intelligimus. Unde tapinosis est in utroque, in
‘cogitationibus’ et in ‘suis’. Suae sunt, non dei cogitationes,
iuxta [Jes. 55, 8 f.] illud Isa. lv. ‘Non enim cogitationes meae
cogitationes vestrae, nec viae meae viae vestrae, quoniam sicut
exaltantur coeli a terra, sic exaltatae sunt viae meae a viis vestris et
cogitationes meae a cogitationibus vestris’. Quid his verbis indicat,
nisi cogitationes hominum quantumlibet sanctas esse terrenas, [Ps. 94,
11.] vanas et mendaces. Iuxta illud psalmi ‘Deus scit cogitationes
hominum, quoniam vanae sunt’. Ita cogitationes appellat tapinosicos
tanquam vagos et instabiles animi motus (hoc enim est cogitatio), quae
illis videntur [Hebr. 13, 9.] stabiliora et perenniora decreta marinis
rupibus. Sed et Paulus Heb. xiij. [Eph. 4, 14.] cum monet, ne variis et
peregrinis doctrinis abducantur, et Ephe. iiij: Ne omni vento doctrinae
circumferamur, has vagas muscas Aegypti plagam satis significant,
Christus quoque Iohannis doctrinam ob idem negavit arundinem [Matth. 11,
7.] esse, quae vento agitetur, Matt. xi. Nostra autem fidei doctrina
firma petra, 

[Seite 154]

rupes, saxum est, irridens tam ventos quam fluctus maris totius
inaeternum ideo et iustitia eius in saeculum saeculi.

Verum quid hoc, quod non cogitationes, sed ipsos cadere optat? B.
Augustinus arbitratur, hunc versum esse prophetantis, non orantis, aut,
si orantis est, orari, ut bene cadant et mutentur ad sanas dei
cogitationes, et placet eius sententia. Verum tropus iste hypallagicus
adhuc urget, qui mihi [Ps. 81, 7.] videtur esse similis sententiae cum
illo ps. lxxx. ‘Divertit ab oneribus dorsum eius’. Quod videlicet in
mundo, ubi regnant principes tenebrarum, frustra quisquam moliatur, ne
sint impiae doctrinae et cogitationes, cum necesse sit venire scandala.
Verum id curandum, ut nos a doctrinis et cogitationibus ipsis avertamur,
quae nobis pertinaciter nituntur adhaerere et adeo non cadunt a nobis
unquam, ut assidue etiam irruant in nos et obstinatissime impugnent.
Quae si ita sunt, apparet, eos, qui nullas volunt reliquas haereses,
errores, impietates existere, aliud nihil conari, quam ut exustis
haereticis ipsi soli sint libere haeretici. Pugnam enim, non ocium nobis
indicat hic versus contra cogitationes hominum, dum non ipsas, sed
homines ab eis cadere precatur. Glutino enim omnium tenacissimo et
fornicantissimo amore sibi adhaerent cor humanum et suum consilium, ita
ut magna et vi et opera etiam gratiae dei opus sit. Cadere autem potius
quam avertere voluit dicere, quod a superbia ad humilitatem venire eos
optat. Cogitationes enim inflant, ut se peccatores non possint agnoscere
nec humiliari ad gratiam dei.

Qui vero volet prophetantis sensum sequi (qui mihi placet), facile et
hoc faciet, quod impii cadent a suis cogitationibus, quando fiducia
earum ruit, ita ut nequeant eas stabilire, non secus atque in structura
Babylonicae turris monstratum est (nam illic officium, studium, opus et
finis impiorum doctorum pulcherrime adumbratum est), ubi quod coeperant,
non poterant consummare. Quod et Christus in parabola aedificantis
turrim depinxit. [Ps. 21, 12.] In hoc sensu ps. xx. loquitur
‘Cogitaverunt consilia, quae non potuerunt stabilire’. Cadunt ergo a
consiliis perficiendis, dum pereunt, relicto post se monumento, quo
omnes vident, quid fuerint machinati et non praevaluerint, sicut Arriani
ceciderunt, sed memoria eorum et cogitationes eorum ab eis desertae et
non perfectae omnium irrisioni et fabulae reliquae sunt. Tale iudicium
hic propheta et praedixit et imprecatus est omnibus impiis cogitationum
suarum magistris et operariis, ut cadant et non perficiant. quae
cogitant adversus pietatem. Hoc fit, cum iudicantur a deo (de quo dictum
est), donec enim iudicantur ab hominibus, crescunt et surgunt in
cogitationes suas.

Cur etiam non simpliciter dixit ‘Expelle eos’, sed addit ‘secundum
multitudinem impietatem eorum’? Ac verbum ‘expelle’ dispersionem
in hebraeo significat, quomodo autores turris Babylonis divisi et
dispersi sunt in omnem 

[Seite 155]

[1 Mos. 11, 8., Luc. 1, 51.] terram et cessaverunt aedificare civitatem,
Gen. xi. Quod et B. virgo dicit ‘Dispersit superbos mente cordis
sui’. Cui rei cum suis vulpibus praelusit [Richt. 15, 4 ff.] Samson
Iud. xv. Sic enim regnum in seipsum divisum desolatur. Neque enim ulli
unquam haeretici victi sunt vi aut astu, sed mutua dissensione, nec
aliter cum eis pugnat Christus quam mixto inter eos spiritu vertiginis
[Richt. 9, 1 ff.] et dissensionis, sicut inter Sicchimitas Iudic. ix.,
inter Babylonicae turris operarios et in nostro testamento inter
Arrianos, Donatistas, Pelagianos. Sed et Iudaei novissima vastitate
perierunt dissensione, ita ut Hilarius, sanctus vir, glorietur in libro
de trinitate, Bellum haereticorum esse pacem Ecclesiae. Ad dissensionem
enim eorum sequitur et corporalis eorum dispersio. Hoc [Luc. 11, 21 f.]
Christus nimirum significat, cum fortem armatum armis spoliandum ita
describit, ut universa distribuenda et dispergenda asserat, in quibus
ille confidebat. [Hos. 10, 1 f.] Sic et Oseas x. similem iniquitatum
multitudinem describens divisione eos perituros denunciat dicens
‘Vitis frondosa Israel, fructus adaequatus est ei, secundum
multitudinem fructus sui multiplicavit altaria, iuxta ubertatem terrae
suae exuberavit simulachris, divisum est cor eorum, nunc interibunt,
ipse confringet simulachra eorum, depopulabitur aras eorum’. Quae
verba aptissime hunc versum exponunt. Quid enim multiplicatio altarium
secundum multitudinem fructus sui significat nisi illud: Israel crevit
in multas [Jer. 2, 28.] civitates et tot sibi altaria erexerunt iuxta
illud Hiere. ij. ‘secundum numerum civitatum tuarum erant dii tui
Iuda’. Qua divisione mox sibi accelerant dispersionem, dum unaqueque
pars alterius optat ruinam, quo sua solius statuat.

Est ergo sensus: Multis modis sunt impii, multas superstitiones et
Idolatriae varia genera perpetrant, sunt in seipsos quoque divisi sicut
Pharisei et Saducei et eorundem nostro saeculo aemuli, quare secundum
hanc disperge eos, ut desinat eorum impietas amisso concordiae robore.
Quae si vera sunt, videtur Ecclesiae imminere grandis persecutio,
vastitas et dispersio, quae in tot sectas divisa, membris sibi misere
pugnantibus, vehementi conquassatione minatur ingentem ruinam. Non iam
tot altaria, quot civitates, sed pene quot capita. Adeo periit fraterna
charitas, sine qua quicquid vivitur, Idolatria sit, necesse est, quia
non quaeritur id, quod dei est, quo fit, ut omnium sacerdotum et
religiosorum populorumque speciosas conversationes posthabita charitate
(sicuti nunc est Ecclesiae facies) recte appelles multitudinem
impietatum, secundum quam et divisi sumus et dispergemur [Jes. 53, 6.]
propediem unusquisque, ut Isa. liij. in viam suam, sicut nobilissime (ut
dixi) vulpes Samsonis figurant, vultibus disiunctis, caudis igne
coniunctis.

‘Quoniam irritaverunt te’, hebraice ‘Amaricaverunt te’. Diximus,
prae caeteris peccatis hoc maxime urere et exacerbare et amaricare, quo
id 

[Seite 156]

[Nachträge und Berichtigungen.] 

omittitur, quod praeceptum est, et aliud fit velut melius, quod non est
praeceptum, Aven, scilicet ipsa inobedientia, Idolatria, operatio
iniquitatis. Ideo propheta eis tribuit, quod irritant et amaricant deum,
quod et alii prophetae faciunt, ubi domum Israel amaricatricem,
exasperatricem, irritatricem, exacerbatricem (ut dictum est) appellant.

Notandum vero, quod nomen ‘impietatum’ hoc loco aliud est a
vocabulis praecedentibus. Non enim Aven aut Rescha sed pescha hic
ponitur, [Jes. 1, 2.] quod generale nomen est ad omnem transgressionem.
Isaie i. ‘Filios enutrivi, ipsi autem spreverunt me’, idest
peccaverunt in me seu transgressionibus suis spreverunt me. Unde et
Hieronymus transtulit ‘Secundum multitudinem scelerum eorum’. Quae
autem sint illae transgressiones in specie, superius recensuit dicens
‘Non volens iniquitatem tu es’. Vult enim his omnibus, multis modis
eos peccasse, transgressos et praevaricatos esse, ita ut etiam
irritarint deum, dum ei placere sibi viderentur. Quare multitudo
impietatum non modo dicitur, quod secundum praedicta in multas divisi
sunt sectas, sed quod quelibet quoque secta his multis modis peccet,
quos in septenario praedicto descripsit.

[5, 12.] Et laetentur omnes, qui sperant in te, inaeternum exultabunt,
et habitabis in eis. Et gloriabuntur in te omnes, qui diligunt nomen
tuum.

� B. Hieronymus sic ‘Et laetentur omnes, qui sperant in te, in
perpetuum laudabunt, proteges eos, et laetabuntur in te, qui diligunt
nomen tuum’. Ubi noster ‘gloriabuntur’ pro ‘laetabuntur’
dixit. Sed et alias variant mire in his affectuum verbis translationes,
ut non nisi in fonte hebraeo constans illorum possit ubique haberi
differentia.

� Hoc unum certum est iuxta psalmi totius sensum, loqui eum de gaudio
et securitate cordis, non quae in remotione malorum exteriorum (ubi
patientia regnat proprie), sed in remissione peccatorum, puritate et
fiducia conscientiae (ubi spes regnat) habentur.3� Hoc enim egit, ut
doceret, qua via iusti et pii fierent, scilicet 

[Seite 157]

misericordia et timore dei, non operibus iniquitatis.1� Omnes autem
quaerunt gaudere et laetari: Sed non omnes recte quaerunt, ideo nec
inveniunt. Quare hunc versum in duo dividamus, ut sit velut
tautologicus, idem hoc, quod dicit ‘Et laetentur omnes, qui sperant in
te, in aeternum exultabunt et habitabis in eis’ cum isto ‘Et
gloriabuntur in te, qui diligunt nomen tuum’.2�

Videtur namque hos laetitiae affectus opponere potissimum ‘poele
Aven’ idest operatoribus iniquitatis3� seu (ut frequentius
transfertur) doloris,4� quod, ut dictum est, haec Idolatria et operum
species sit labor stultorum, qui affligit eos et tristes reddit, nunquam
autem vere laetificat cor, sicut dicunt [Mal. 3, 14.] Mal. iij. ‘Et
quod emolumentum, quia ambulavimus tristes coram domino’? Et [Jes. 58,
3.] Isa. lviij. ‘Ieiunavimus, et non aspexisti: humiliavimus animas
nostras, et nescisti’ et caetera per totum capitulum cum sequente late
hanc miseriam tractantia.

� Stat haec diffinitio certa et sententia firma,6� non in operibus,
non in rebus ullis, sed in spe pura cor hominis laetatur. Praeter quam
spem, qui quaerat aliunde laetari,7� sudabit multum, frustraque
laborabit. Sed [Marc. 5, 25 ff.] et cum haemorrhoissa Euangelica
substantia in medicos consumpta peius habebit,8� sicut contingit
iis,9� qui conscientia perturbata huc illucque discurrunt nunc hos,
nunc illos consulentes, nunc haec, nunc illa facientes omniaque
tentantes, quo cor suum quietent.10� Spem vero, quae sola
quietat,11� quam et ipsi apud seipsos habere possunt, non quaerunt. Ad
has carnificinas cooperantur mendacii magistri,12� dum imprudenter
docent opera, satisfactiones, 

[Seite 158]

[Nachträge und Berichtigungen.] 

indulgentias, peregrinationes et falsas tradunt consolationes et
similibus negociis in tenebris ambulantibus seducunt, sicut est hodie
illorum omnium nullus numerus.1�

Cum2� vero spes ista per psalterium toties doceatur, digrediemur hoc
loco paulo fusius, ut semel pro omnibus vim et modum spei
cognoscamus.3� Sunt enim haec trepidis et pusillis conscientiis4�
scitu necessaria valde.

Igitur5� sicut impatienta, tristitia, confusio proprie et primo6�
non proveniunt ex multitudine vel magnitudine afflictionum,
adversitatum, malorum quorumcunque, sed potius ex affectu talia
exhorrescente et contraria, prospera, iucunda, gloriosa appetente
insipienter7�: Ita desperatio, tristitia spiritualis, confusio
perturbatae conscientiae non proveniunt proprie et primo ex multitudine
et magnitudine peccatorum, sed ex affectu potius peccata exhorrescente
et copiam bonorum operum, iustitiae, salutis quaerente insipienter.

Prior pars8� clara est, quia hic dicit ‘Laetentur in te omnes, qui
sperant in te’. Si omnes, qui sperant, laetabuntur in domino, nullos
exceptos sinit intelligi nec eos, qui in tribulatione sunt, immo de his
ipsis maxime loquitur, quod in domino laetantur, dum in seipsis vel
hominibus tristantur. Hii sunt fideles Christi, in quibus abundant
passiones [2. Cor. 1, 5.] Christi, ita et consolationes eiusdem, ut
Apostolus loquitur. Sciunt enim, ubi et in quo laetandum et gloriandum
sit, nempe in domino. Ideo per hanc suam sapientiam non tristantur, non
confunduntur, non impatientes fiunt, quia nec affectant propera,
iucunda, gloriosa. Quare per medium [Spr. 12, 21.] transeunt tam bonorum
quam malorum sicut scriptum est ‘Non conturbabit 

[Seite 159]

[Spr. 28, 1.] iustum quicquid acciderit ei’. Et prover. xxviij.
‘Fugit impius nemine persequente, iustus quasi leo confidens absque
terrore erit’. Qui vero ignorant et insipientes sunt nec volunt scire,
quod in deo sit laetandum et gloriandum: Quid aliud faciunt, quam ut
tristentur, perturbentur, impatientes fiant, non quia adversa et tristia
veniunt, sed quia his venientibus affectu suo stulto non ad duem, sed
post sua prospera et iucunda respectant? Sic fugiunt et non effugiunt,
quia non quo fugiendum est, fugiunt. Quare universa cuiuslibet
tristitiae causa est affectus laetitiae et gloriae insipiens, quibus
nisi esset agglutinatus, nihili faceret adversitates, ut sit verissimum
proverbium: Mundus regitur opinionibus, et tales cuique res, qualis
opinio rerum, contemptae nulli neque nocent, neque prosunt, aestimatae
autem tum prosunt, tum nocent.

Altera pars similiter certa est, quia multi et magni peccatores salvi
[Hiob 9, 3.] facti sunt, et ipsi quoque, quos hic laetari dicit in
domino, cum Iob utique dicent ‘Non poterimus ei respondere unum pro
mille’. Ac per hoc multitudinem et magnitudinem habent peccatorum. In
quibus utique deus ostendit, desperationis causam non esse multitudinem
peccatorum, sed insipientiam affectus bona opera quaerentis in tempore
conscientiae perturbatae, quae opponat peccatis eum urgentibus. Putat
enim (opinione perdita) operibus peccata potuisse ac posse vinci. Quae
ubi non invenit nesciens, quod ad dei misericordiam sit suspiciendum,
necessario desperat, non secus atque ille necessario impatiens fit, qui
neglecto dei respectu bona quaerit malis opponere ac non habet. Non enim
ulla opera, vel contra unum peccatum, etiam veniale sufficiunt. Sic enim
infoelix conscientia morituri impii et ad iudicium dei properantis dicit
secumque disputat: O me miserum, si nunc multa bona fecissem, si nulla
mala fecissem, si mundus permansissem. Quid haec verba plena stultitiae
et impietatis omnium maximae indicant, nisi hanc sententiam Augustini
esse veram: Percutitur etiam hac animadversione impius, ut moriens
obliviscatur sui, qui dum viveret, oblitus est dei? Quaerit bona et odit
mala et non sentit, se nunquam tam male egisse et minus bona quaesisse,
quam hacipsa hora, qua haec dicit et insipientissime sapit. Probat enim,
se non in deum sperare, sed in opera praesumere, quia, si vellet
sperare, deum haberet adhuc praesentem, in quem posset sperare, qui in
opera praeterita respicit, ut presumat, quae merito tunc non sunt, in
quae praesumat. Si propter opera in deum sperat (siquidem tunc
confidentius et laetius se in deum sperare somniat, si copiam ante se
videret operum), convincitur magis in opera quam deum sperare, quo quid
horribilius et magis impium?

Iusti vero, etiam si peccant, non desperant, quia sicut inter mala
corporalia (idest passiones huius vitae) et bona transeunt medii, Ita et
inter mala spiritualia (idest peccata) et bona, Nec praesumentes, quod
bene vivunt, nec desperantes, quod peccant, Scientes in neutro horum eis
esse sive 

[Seite 160]

laetandum seu tristandum, ut quae sciant esse dona dei aut donorum dei
ablationem, ipsi vero in ipso datore fixi haerent. Hoc est, quod
proverb. [Spr. 24, 16.] xxiiij. ‘Septies cadit iustus et resurget,
Impii vero corruent in malum’, idest non resurgunt, sed desperationis
malum incurrunt. Si enim speras vel sperares, quando bona egisses, multo
magis tunc sperandum est, quando mala [Ps. 49, 19.] egisti, ne dicatur
tibi illud ps. xlviij. ‘Confitebitur tibi, cum benefeceris ei.’
[Luc. 8, 13.] Et illud ‘In tempore tentationis recedunt’, neve addas
iniquitatem super iniquitatem et inobedientiae blasphemiam. Unde
vehementer metuendum est, ne contingat impiis utrunque malum, quod sicut
in deo laetari et gloriari sibi videntur qui gloriam et prospera omnia
habent, cum revera non in deum, sed in eius dona prospera scilicet
confidant, sicut probat tentatio. Ita et in domino sperare se quam
fortissime putent (praesertim hoc nostro tempore periculosissimo et
larvis operum occupatissimo), qui sancte, religiose et (ut vocant)
observanter etiam vivunt, cum vere in suam sanctitatem ignorantes
sperent, ut probabit hora mortis. Ubi cum ad iudicium venerint
confidentiusque moriuntur, quod sibi conscii sunt bonae vitae, qua
fiducia in deum sperant (idest spem veram pessundant), fiet eis sicut
illi, qui super truncum in aqua natantem pedem posuerit et subito ruit
in profundum, seu [Jes. 30, 13.] sicut Isaias xxx. de eis dicit
‘Propterea erit vobis iniquitas haec sicut interruptio cadens et
requisita in muro excelso’, quoniam subito, dum non sperat, veniet
contritio eius.

Igitur sicut patientia, quae in prosperis est, nulla est, ita spes, quae
in meritis est, nulla est. Atque quam facile aut possibile est
patientiam habere in prosperis, tam facile est spem habere in meritis,
utrobique enim periculum est: illic, ne securus superbiat, hic, ne
iustitia inflatus timorem dei (idest exercitium spei) posthabeat.
Patientiae siquidem est non nisi in adversis esse, ita spei natura non
est nisi in peccatis esse. Facienda ergo peccata, ut sperare valeamus?
Absit, abunde iam assunt, quae fecimus et in quibus nati sumus, ut spei
sat magnum sit certamen adversus illa, quando nec opera bona sunt, nisi
peccata coram deo. Crudelis itaque deus, qui omnia nostra damnat? Non,
sed inaestimabilis dei misericordia, ut se nobis communicaret et
fiduciam nostri a nobis tolleret (quae unice adversatur eius
misericordiae), dedit legem, qua conclusit omnes sub peccato, ut omnium
[Röm. 11, 32.] misereatur Ro. iij., quia, ubi non est lex, nec
peccatum; ubi non est peccatum, nec misericordia; ubi non est
misericordia, nec salus; ubi non est salus, nec deus. Atque ita virtus
peccati Lex, virtus autem legis Misericordia, virtus misericordiae Spes,
virtus psei Salus, virtus autem salutis Deus per Ihesum Christum dominum
nostrum, quoniam ipse est deus salvos faciendi et dominus [Ps. 68, 21.]
deus exitus mortis ps. lxvij. Lex siquidem operatur nobis peccatum,
Misericordia 

[Seite 161]

operatur (idest implet) legem, Spes misericordiam, Salus spem, Deus
salutem et omnia in Christo. Ita descendit salus a Christo deo adusque
peccatum, et nos a peccato ascendimus ad salutem usque in Christo
homine.

Ex his hoc sequitur: Sicut in temporalibus bona ideo dantur a deo, ut
per ea deum magis discamus colere, sperare et amare, ubi vitio nostri
affectus fit, ut difficilius et minus, immo facilius et magis in
adversis colatur, speretur, ametur. Ita in spiritualibus bona gratiae et
merita donantur a deo, ut per ea in deum sperare abundantius doceamur.
Et ecce vitio nostri affectus in illa praesumentis fit, ut minime omnium
per haec speretur, sed facilius in peccatis sperare contingat, ita ut
divinae bonitati necessarium visum fuerit erigere crucem et per eius
praedicationem salvos facere credentes, stultos et peccatores, [1. Cor.
1, 32 f.] reprobare vero sapientes et sanctos, ut i. Cor. i. dicit
‘Nos praedicamus Christum crucifixum, graecis quidem (sapientibus)
stultitiam, Iudaeis vero (idest sanctis) scandalum, ipsis autem vocatis
Iudaeis et graecis (idest peccatoribus et stultis) virtutem dei et
sapientiam’, et caetera ibidem pulchre.

Quocirca sicut periculosissimum est, hominem in prosperis semper
reliqui, quod aut nunquam aut rarissime discit diligere deum, ita magis
periculosum est, relinqui hominem in multis meritis et gratiis dei usque
ad mortem, quia vix unquam discet in deum sperare. Proinde fit deo
miserente, ut non modo cadant in perturbationem conscientiae, sed etiam,
si sunt crassioris duritiae, aliquando in opus manifestarium peccati,
scilicet fornicationis aut similis sceleris, tantaque cura illos deus
servare cogitur, ut contra misericordiam suam eos ad misericordiam
perducat et per peccatum a peccato liberet.

Verum haec insolita sunt multis, obiicerent fortassis: ergo tantummondo
[Rom. 3, 8.] peccandum est et bona prorsus omittenda? seu ut Apostolo
quoque eadem docenti obiiciebatur: faciamus mala, ut veniant bona?
Videmur enim sic dicentes viam aperire peccandi et bona prohibere, velut
noxia ad salutem.

Respondemus. Bona opera non modo non prohibentur, sed maxime
commendantur istis verbis, et peccata optimo magisterio ac penitus
tolluntur, dum ab intra bona procedere et peccatum intus occidere
docent. Solus enim affectus ille (serpentis antiqui caput) occultissime
et subtilissime carnalis, qui istis operibus confidit et spei, quae est
in dei sola misericordia, contentiosissime resistit, conterendus,
eruendus, perdendus est. Et intelligendum, quod si bona vita acta non
fuerit, non ideo desperetur, nec deo speretur, quia acta fuit. At illud
difficile, hoc autem difficilius, quia in illo pugnatur solum contra
peccata, in hoc autem simul contra bona opera et peccatum, idest
affectum praesumptionis in bonis operibus.

Nam cum dico, patientiam non subsistere in rebus prosperis, nunquid ideo
res: potestatem, pacem, vitam damno, cum sine his non vivatur et sint 

[Seite 162]

[Nachträge und Berichtigungen.] 

dei optimi bonae creature? Sed affectum illorum damno, ita ut res ipse
quandoque cogantur vocabulo se indigno vocari, ut quod vanae vocantur
apud Ecclesiasten et spinae in Euangelio per Christum sine omni suo
vitio, [Röm. 8, 20.] sed ob alterius vanitatem, ut Ro. viij. Apostolus
dicit: sub qua ingemiscit subiecta, non volens. Ita et haec optima opera
impiorum, cum sint dona dei, quibus nonnunquam alii iuvantur, et ipsi
perduntur, sine suo vitio, sed illorum contagio vocantur Aven,
iniquitas, idolatria, inobedientia. Ita de illis [5. Mos. 28, 30.] Moses
Deutro. xxviij. in velamine vultus sui loquitur ‘uxorem duces, et
alius dormiet cum ea, domum aedificabis et non habitabis in ea,
plantabis vineam et non vindemiabis eam’ et alia quam plurima in hunc
modum, quo eis laborem, alienis fructum praedicat futurum. Quid enim
aliud ibi statuit quam facere quidem eos bona, sed quibus ipsi
puniantur, alii iuventur. Ex quibus illud dissolvitur argumentum
quorundam, quomodo opus extra gratiam factum sit peccatum, ut dare
eleemosynam, subvenire egenti et similia? quasi vero Christus ignoret,
prophetare et virtutes facere in nomine suo et audire verbum suum esse
bona, quae tamen damnaturus pro iniquitatibus dicet [Matth. 7, 23.]
‘Discedite a me omnes, qui operamini iniquitatem’ Mat. vij. Aut si
meretrix ornetur auro et gemmis, necesse sit, illam non his, quae bona
gerit, peccare. Igitur aliis prodesse possunt impii et bona facere sibi
nequaquam, deus potius per illos operatur, qui operatur omnia in omnibus
etiam in malis.

� (ut B. Augustinus sentit), quia tunc non super omnia amatur, ita nec
in eum potest sperari cum alio quopiam, quia non super omnia speratur in
eum. Sed nec credi potest in eum cum alio, quia non creditur in eum
super omnia. Adeo istae tres virtutes sunt divinae tantummodo divinum
obiectum, subiectum, operatorem, opus, artem, modum obtinentes. Hic enim
sponsus cum sponsa secreta cubilis capit solus cum sola, ubi in caeteris
operibus per filias Hierusalem aut sodales res geruntur. Caeteri omnes
claudicant in duas partes, Baal suum colentes simul cum deo. Denique eo
quoque probantur haec dicta, quod spes sit 

[Seite 163]

[Röm. 8, 24.] rerum non apparentium, sicut fides et charitas, Ro. viij.
‘Spes quae videtur, non est spes, quod videt quis, quid sperat?’
sicut qui credit, quod videt, quid credit? Qui diligit, quod videt, quid
diligit? Nihil profecto nisi carnale spectrum longeque inferius deo,
idest non rem, sed larvam. At qui in opera sua sperat, videt, tenet,
habet, sentit, in quo nitatur, non in promissorem invisibilem,
insensibilem, incomprehensibilem, quem verbo solo audivit sibi
significari. Arduissima, asperrima, durissima sunt haec carni nostrae,
quia mors eius in his regnat.

Proinde quae in Canticis de sponso et sponsa velut lascivo et de hominum
carnali amore dicuntur, immo et omnia, quae inter sexum maris et
foeminae etiam num geruntur, non significant nisi extreme contraria
voluptatibus illis, Nempe fidei, spei, charitatis perfectissima opera,
hoc est mortem et infernum, sicut ibi dicit ‘fortis ut mors dilectio,
et dura sicut [Hohel. 8, 6 f.] infernus aemulatio’. Et iterum ‘aquae
multae non potuerunt extinguere charitatem, nec flumina obruent illam,
Si dederit homo omnem substantiam domus suae pro dilectione, quasi nihil
despiciet eam’. Quae de libidinis ardore intelligi nequaquam possunt.
Multi multa de Theologia mystica, negativa, propria, symbolica moliuntur
et fabulantur, ignorantes, nec quid loquantur, nec de quibus affirment.
Neque enim quid affirmatio aut negatio sit, aut quomodo utra fiat,
noverunt. Nec possunt commentaria eorum citra periculum legi, quod
quales ipsi fuerunt, talia scripserunt, sicut senserunt, ita locuti
sunt. Senserunt autem contraria negativae theologiae, hoc est nec mortem
nec infernum dilexerunt, ideo impossibile fuit, ut non fallerent tam
seipsos quam suos lectores. Haec admonendi gratia velim, quod passim
circumferuntur tum ex Italia tum Germania Commentaria Dionysii super
Theologiam mysticam, hoc est mera irritabula inflaturae et ostentaturae
seipsam scientiae, ne quis se Theologum mysticum credat, si haec
legerit, intellexerit, docuerit seu potius intelligere et docere sibi
visus fuerit. Vivendo, immo moriendo et damnando fit theologus, non
intelligendo, legendo aut speculando.

[Röm. 5. 3 ff.] Rursum illud Apostoli Ro. v. obiicitur ‘Tribulatio
patientiam operatur, patientia probationem, probatio vero spem, spes
autem non confundit’. Hic certe Apostolus spem in merita collocare
videtur, ita ut hinc Magister Sententiarum cum universa theologorum
turba diffinitionem spei amplectantur illam: Spes est certa expectatio
praemii, ex meritis proveniens. Neque enim aliam spem illi habent, nisi
quae est in meritis. Ex qua sententia quid aliud potuit sequi quam ruina
universae theologiae, ignorantia Christi [Jer. 2, 32.] et crucis eius et
oblivio (ut apud Hieremiam queritur) dei diebus innumeris? Quid autem
nobis ad hoc dicent, quod fidem, spem, charitatem ipsimet confitentur
infusas esse virtutes et principia omnium bonorum? Neque enim etiam ipsi
merita ante charitatem fieri dicunt. Tum cum charitate simul 

[Seite 164]

infundi spem et fidem constanter asserunt, ergo eorum quoque sententia
non spem ex meritis, sed merita ex spe provenire certum est, et tamen
spem diffinientes vertunt hanc sententiam sibique contradicunt, spem ex
meritis producentes. Deinde quid ad Apostolum dicent, cum ille
patientiam opus tribulationis ponat? At quis sine spe toleret quicquam
tribulationis? Desperans enim non ad patientiam nec ad probationem nec
ad gloriationem in tribulatione pervenit unquam, sed contra peior fit
tribulatione semper, ut [Matth. 7, 27.] Matt. vij. De domo super harenam
aedificata Christus docet, cuius ruina [Matth. 13, 20 f.] magna fit
irruentibus ventis et fluminibus. Quod et de semine, quod supra petram
cecidit, significat, quod natum oriente sole aret, ut qui in tempore
tentationis recedunt, unde spem in principio tribulationis adesse
oportet. Sed et illud vide, spes solum ex meritis provenit. Nullus ergo
peccator sperabit, sed solus iustus? Quis tum ad poenitentiam
convertetur? Ubi erit iustus, si nullus peccator poeniteat? At quomodo
poenitebit, nisi speret misericordiam dei? An dicendum est morituro
peccatori: Absit a te, noli sperare, non habes merita, ex quibus tibi
spes possit provenire? Hoc iam esset non theologissare, sed
diabologissare. Huius enim tunc potissima vox est: Noli sperare, quia
cares meritis, cum in morte sit prima, summa, optima omnium spei
officina, et ipsa mors spei sit artificiosissima operatrix. Falsissima
ergo est diffinitio ista spei, et potius confitebor, me non intelligere
verbum Apostoli, quam eam diffinitionem spei admittam ex ipso formari.

Delyrabo itaque meo sensu. Primum certum est, gratiam, idest fidem,
spem, charitatem non infundi, nisi peccatum effundatur simul, hoc est
peccator non iustificatur, nisi damnetur, non vivificatur, nisi
occidatur, non ascendit in coelum, nisi descendat ad inferos, ut habet
tota scriptura. Quare in gratiae infusione necesse est, esse
amaritudinem, tribulationem, passionem, sub quibus gemit vetus homo, sui
occasum egerrime ferens. In qua tribulatione si patiens sit et expectet
operantis manum et gratiam sibi infundentem, probatus est et obtinebit
spem, fidem, charitatem, quae hoc negocio infunduntur. Quod fit, quoties
nobis nostraeque voluntati contraria contingunt, et eo magis quo magis
contraria. Iste, inquam, est modus non modo primae gratiae infundendae,
sed et cuiuslibet eius sequentis augmenti. Semper enim magis ac magis
crucifigitur vetus homo, expelliturque peccatum, ingrediente semper
magis ac magis gratia usque ad mortem iuxta illud Apo. [Off. 22, 11.]
xxij. ‘Qui iustificatus est, iustificetur adhuc. Et qui mundus est,
mundetur [Joh. 1, 16., Röm. 1, 17.] adhuc’. Et Iohan. i. ‘gratiam
pro gratia accipimus’. Et iuxta Paulum Ro. i. [2. Cor. 3, 18.]
‘Iustificamur ex fide in fidem’, ‘transferimur de claritate in
claritatem’, ‘imus de [Ps. 84, 8.] virtute in virtutem’, ps.,
lxxxiij. Ita de spe in spem proficisci recte dicemur.

Perspicuum ergo est, Apostolum non tam loqui de spe ipsa obtenta quam de
certitudine cordis in spe, dum homo post tribulationem et infusionem
spei (quando sibi sine spe videtur esse) sentit, se sperare et credere 

[Seite 165]

et diligere. Tunc enim gustatur, quam suavis sit dominus, et incipit
homo esurire et sitire magis pati, quo spem maiorem operetur tribulatio.
Quare necesse est, fidem, spem, charitatem esse in cuiuslibet boni
operis et passionis initio, et tamen post opus et passionem ea, quae
latuit, fit manifesta, ut, qui probati sunt, manifesti fiant. Quomodo
Iob tentatus est et Abraham, ut cognoscerentur etiam sibiipsis et certi
fierent, se credere, sperare, diligere [1. Mos. 22, 12.] deum, sicut
dictum est ad Abraham ‘Nunc cognovi, quod timeas deum’, idest
cognoscere te feci, ut Augustinus exponit. Oportet enim non modo
credere, sperare, diligere, sed etiam scire et certum esse, se credere,
sperare, diligere. Illud in abscondito tempestatis, hoc post tempestatem
agitur. Sic et Petrus [2. Pet. 1, 10.] docet Nos satagere, ut per bona
opera certam faciamus vocationem nostram, quando aliud est esse aut
fieri bonum et aliud nosse, bonum esse vel factum. Non secus atque vir
sanguinum et dolosus, si irritatur, invenitur vir sanguinum et dolosus,
qui antea suavis et simplex videbatur etiam sibiipsi. Ita crux operatur
in his, qui sustinent et probantur, ad finem usque spem solidam (idest
incipit, auget et prodit et certam ac cognitam facit), In his, qui non
sustinent, sed reprobi inveniuntur, statim ab initio desperationem
impotentissimam. Hinc Taulerus, homo dei, et experti dicunt, deum suis
filiis non esse unquam grationem, amabiliorem et dulciorem ac
familiariorem quam post tribulations probationem. Hanc sane spem
Apostolus hic produci dicit probatione. Sicut et filii patrem carnis
dulcius amant post virgam, qua verberati sunt, Ita carni contraria
voluptate sponsus sponsam suam afficit Christus, Nempe post amplexus.
Amplexus vero ipsi mors et infernus sunt. [1. Mos. 2, 24.] Hic viget et
regnat sacramentum illud magnum ‘Erunt duo in carne una’, Christus
et Ecclesia, vere magnum, quia durissimum, sed suavissimos producens
fructus prolemque deo simillimam, opera prorsus inculpata, quia sic
vitis purgatur, ut fructum plus afferat. Quodsi de quolibet gradu spei
verum est, ex probatione eam fieri, quanto magis de perfecta hoc dicere
et sentire [Röm. 5, 4.] credendus Apostolus, quae multis ac diversis
tribulationibus emergit?

Videamus nunc verba Apostoli, qui spem vocat opus probationis,
probationem patientiae, patientiam tribulationis, quae Magister1�
nimis expressit, cum appellavit merita, ex quibus provenit spes, aut
certe non satis intellexerunt merita illa. Activa sane vita, in qua
multi satis temere confidunt, quam intelligunt quoque per merita, non
producit nec operatur spem, sed praesumptionem, non secus ac scientia
inflat. Ideo addenda est vita passiva, quae mortificet et destruat totam
vitam activam, ut nihil remaneat meritorum, in quo superbus glorietur.
Quo facto, si homo perseveret, fit in eo spes, idest discit nihil esse,
in quo gaudendum, sperandum, gloriandum sit, praeter deum. Tribulatio
enim, dum a nobis omnia tollit, solum utique 

[Seite 166]

deum relinquit, neque enim deum potest tollere, immo deum adducit.
Ablatis autem cunctis etiam operibus bonis ac meritis, si hic
sustineamus, deum invenimus, in quo solo fidimus, ac sic spe salvi facti
sumus. Quocirca operarii sancti, etsi tota fiducia dicant, se confidere
in deum, ubi tamen vita eorum activa (quae tota virtus eorum est)
coeperit tentari vel despectu coram hominibus vel turbine conscientiae
coram deo, statim deficiunt ostenduntque, se magis in vitam suam
praesumpsisse, quam in dei misericordiam sperasse, Cum nulla activa
talis sit, quae coram deo satis, immo quae etiam [Ps. 143, 2.] coram
hominibus in finem usque grata sit omnibus iuxta illud ‘Non intres in
iudicium cum servo tuo, quia non iustificabitur in conspectu tuo omnis
vivens’. Sola vero passiva vita purissima est, ideo et spem et gloriam
operatur, atque in hoc oportet, nos conformari imagini et exemplo
Christi, regis et ducis nostri, qui per activam quidem vitam incepit,
sed per passionem consummatus est, omnibus scilicet operibus eius tam
multis tam magnificis adeo in nihilum redactis, ut non solum coram
hominibus sit cum iniquis reputatus, sed et a deo derelictus. Adeo
scilicet omnia a nobis aufferenda sunt, ut nec optima dei dona, idest
ipsa merita, reliqua sint, in quibus fidamus, ut sit spes purissima in
purissimum deum: tunc demum homo vere purus et sanctus est. Quod
negocium variis agitur tribulationibus et multis sane doloribus, maximis
autem, ubi ad extremum decus spei incipimus propinquare, idest
ablationem bonorum operum et bonae in vita nostra conscientiae. In
caeteris enim vel rerum vel valetudinis vel honoris ablationibus non tam
spes quam patientia contra impatientiam et hominem pugnat, ut in quibus
homo sic exercetur, ut ea nunquam reditura discat patienter contemnere.
In his vero conscientiae procellis et meritorum ruinis spes ipsa pugnat
contra desperationem et fere contra seipsam, immo contra deum, quem
sentit sibi iratum, sicut ei, quae nihil bonorum meritorum habeat, et
quibus non possit et tamen cogatur carere, quod miserrime discrutiat
spiritum et expansum cum Christo dinumerat omnia ossa eius, Ita ut spem
recte quispiam possit patientiam spiritualem seu patientiam in culpis
sustinendis appellare, Sicut econtra patientiam possit spem corporalem
seu spem in ferendis poenis. Quid enim aliud est in conscientia et de
desperatione tentari, quam culpas non remissibiles sentire, deum nolle
propitium fieri, omnia opera bona funditus corruere? Et tamen si
perseveret homo et contra spem in spem speret, probatus invenietur et
hac tribulatione meritis exutus spe induetur et coronabitur
inconfusibili corona in aeternum. Non enim vere iratus est deus nec
culpas irremissibiles vult, sed tentat nos, an magis in misericordiam
suam puram quam in nostra merita speremus.

Nostri vero iustitiarii activa meritorum vita saginati nihil aeque
horrescunt atque hanc meritorum suorum crucem, decepti verbo Magistri,
quando spem ex meritis provenire dicit, quae illi opera intelligunt,
Apostolus vero 

[Seite 167]

tribulationes, idest mortificationes et cruces operum. Vide ergo, quam
longe simus progressi a vera scientia spei, unico verbo Magistri
imprudenter intellecto, fecitque hic error infinitas conscientiarum
carnificinas forte et aeternas damnationes. Dum enim per opera spem et
pacem studuerunt invenire, quaerentibus autem resisteret obvia
tribulatio vel conscientiae vel corporis, vera scilicet officina spei,
ipsi eam non agnoscentes et repellentes, cum aliam invenire non possent,
necessario desperaverunt. Nec mirum, quaerebant [Hos. 2, 6.] enim spem
via, qua itur ad praesumptionem et impediti seu, ut Oseas dicit, Septa
hac eorum via spinis, nec intelligentes, hoc impedimentum esse veram
viam ad spem, defecerunt. Hinc illa turba hodie infirmorum,
pusillanimorum, scrupulosorum et inconstantium in omnibus viis suis. Non
enim ideo tentaris desperatione seu turbinibus conscientiae, ut ad
operum fiduciam curras, sed contra ab opere avocaris, quia
spiritualissima etsi acerbissima haec pugna est intra te solum cum solo
deo consummanda, sola spe sustinente et expectante, deoque causam totam
commendante deumque contra deum [1. Mos. 32, 24 ff.] vincente, sicut
Iacob Gen xxxij. Cum deo solus luctatus scribitur et vicisse eum ac ideo
in eodem loco benedictionem ab eo accepisse, cuius nomen non licuit
scire, unde et phanuel eum locum appellavit dicens: ‘Vidi dominum
facie ad faciem, et salva facta est anima mea’.

Quodsi cui permittitur via praesumptionis prospere ire et in operibus
suis crescere sine hac tentatione, quo veniet? Forte non ipse in
desperationem sed desperatio in ipsum, quia deum non novit, nec didicit
in his consiliis et operibus suis mirabilem.

Iam videre licet, quid illa sententia valeat Ciceroniana, quae celebris
est: Conscientia bene actae vitae recordatio iucundissima est. Verum
quidem, sed simul perditissima, quo iucundissima. Non hoc Christianus
sapiat, cui potius conscientia vitae bene passae (idest ad nihilum
redactae) iucundissima [Hiob 27, 6.] est, ut qui gloriatur, in domino
glorietur. Non sic Iob, qui cum dixisset ‘nec enim reprehendit me cor
meum in omni vita mea’, tamen non [1. Cor. 4, 4.] audet gloriari, sed
timens iudicem suum deprecatur. Nec Paulus i. Cor. iiij. [Jer. 9, 23 f.]
‘Nihil mihi conscius sum, sed non in hoc iustificatus sum’. Non
Hiere. ix. ‘Non glorietur sapiens in sapienta sua, et non glorietur
fortis in fortitudine sua, et non glorietur dives in divitiis suis, sed
in hoc glorietur, qui gloriatur, scire et nosse me, quia ego sum
dominus, qui facio misericordiam et iuditium et iustitiam in terra, haec
enim placent mihi, ait dominus’. Non ergo in dona dei quaecunque (ne
cum eis fornicemur, sicut in prohetis dicitur), sed in ipsum deum
donatorem credendum, sperandum, haerendum. [Ps. 116, 11.] Hoc voluit ps.
cxv. ‘Ego dixi in excessu meo: Omnis homo mendax’. Excessus iste
tribulatio fuit, in qua homo eruditur, quam vanus mendaxque sit omnis
homo, qui non in solum deum sperat. Homo enim homo est, donec fiat deus,
qui solus est verax, cuius participatione et ipse verax efficitur, 

[Seite 168]

[Nachträge und Berichtigungen.] 

dum illi vera fide et spe adhaeret, redactus hoc excessu in nihilum. Quo
enim perveniat, qui sperat in deum, nisi in sui nihilum? Quo autem
abeat, qui abit in nihilum, nisi eo, unde venit? Venit autem ex deo et
suo nihilo, quare in deum redit, qui redit in nihilum. Neque enim extra
manum dei [Jes. 40, 12.] quoque cadere potest, qui extra seipsum
omnemque creaturam cadit, quam dei manus undique complectitur. ‘Mundum
enim pugillo continent’ ut Isaias dicit. Per mundum ergo rue, quo
rues? utique in manum et sinum dei. Sic iustorum animae in manu dei
sunt, quia extra mundum sunt, visi oculis insipientium perire sicut
lapillus, si per aërem aut aquam ruat, non etiam per terram ruet.
Operosi vero et speciosi iustitiarii, qui suis opinionibus illusi id
tantum quaerunt universi siustitiis suis, ut sint crescentes et pingues
ac magni, sint nullo modo volentes nihil, sed magnum aliquid fieri, quo
venient? nempe in suum nihil redacti nec tamen in deum perducti
inaeternum peribunt.

Scio vero, quam multa ex sacra scriptura ac patrum dictis sanctorumque
legendis opponi his possint. Rursum scio, quam periculose intelligantur,
si non ad hanc regulam intelligantur, cum omnia pro hac sententia
faciant. Unum tamen profero exempli gratia. Legimus autore D. Hieronymo,
dixisse sanctum Hilarionem ad animam suam, cum timeret mori: Egredere
anima, quid times? nonaginta tribus annis Christo servivisti et mori
times? Haec si ita intelligatur locutus, quod in opera vitae suae sit
confisus, intelligetur potius ad infernum quam coelum ivisse. Cur non
illud S. Agathonis quoque inspicitur longe contrarium? qui triduo in
coelum oculis intentus timuit et a discipulis interrogatus, cur timeret
et non confideret in vitam suam bene actam, Respondit: In veritate
timeo, scio quidem, me servasse mandata dei quantum potui, sed alia sunt
iudicia dei, alia hominum. Sed et ipsius Hilarionis timor idem arguit,
si enim opera sibi satis fuissent, non timuisset. Ideo aliam coactus est
quaerere anchoram fiduciae suae et ex praeteritis donis dei sibi datis
dei misericordiam sibi praefigere. Non enim segniter ad spem movet vel
praeteritorum vel praesentium beneficiorum dei memoria sibi collatorum,
immo radius est vultus dei et signum bonum super nos, fidem et spem
accendens. Sic filii Israel iussi sunt operum domini memores esse et
eductus ex Aegypto, ut frenato eorum ore laude dei non [Jes. 48, 9.]
perirent, ut Isa. dicit.

Nulla ergo sunt merita? Cur tot praeceptis Christi et Apostolorum
docemur bona operari, seminare, aedificare aurum, argentum, gemmas &c.
Respondeo, hoc est, quod dixi, plurimos falli falsa operum bonorum
intelligentia, vere enim bona opera sunt facienda, et arbor spiritus
suos fructus [Gal. 5, 22.] ferre debet, de quibus Gal. v. scribitur. Sed
illud Christi non intelligitur [Joh. 12, 24.] Iohan. xij. ‘Nisi granum
frumenti in terram cadens mortuum fuerit, ipsum solum manet. Si autem
mortuum fuerit, fructum multum affert’. Et Iohan. [Joh. 15, 2.] xvi.
‘Omnem palmitem in me ferentem fructum purgabit, ut fructum plus 

[Seite 169]

afferat’. Haec enim mortificatio et purgatio (quae fit infusione fidei
et spei et charitatis) facit, ut homo operibus suis exutus discat in
solum deum fidere et opera bona facere, iam non sibi tanquam merita,
quibus praemium quaerat, sed gratuito et libero spontaneoque affectu
placendi deo, nihil in [Matth. 5, 16.] ea fidens, sed per ea in gloriam
dei serviens, sicut dicit Matt. v. ‘Luceat lux vestra coram hominibus,
ut videant vestra bona opera et glorificent patrem vestrum, qui in
coelis est’. Qui isto modo bona operantur, non sibi, sed deo, tanquam
instrumentum dei operantur. Nihil in his sibi arrogant, solo deo
contenti, in quo sperant. Qui non sic operantur, simiae sunt sanctorum
virorum: adeo necesse est, superstitionem fieri ex omnium sanctorum
vita, nisi patrem coelestem in his didicerent glorificare. Recte ergo
dicitur: Universae [Ps. 25, 10.] viae domini misericordia et veritas,
idest tunc opera fieri bona, quando ipse solus totus ac totaliter ea
facit in nobis, ut operis nulla pars ad nos pertineat. Quare hic tibi
sit Canon: ubi scriptura praecipit bonum opus fieri, sic intelligas,
quod prohibeat te facere bonum opus, cum id non possis, Sed ut sabbatum
deo sanctifices, mortuus sis ac sepultus sinasque deum in te operari. Ad
hoc autem non pervenies unquam nisi per fidem, spem et charitatem, idest
per tui mortificationem et omnium operum tuorum. Sunt itaque merita, et
nulla merita in nobis: sunt, quia dona dei sunt et opera ipsius solius.
Nulla sunt, quia non plus de illis possumus praesumere quam ullus
novissimus peccator, in quo nondum aliquid operatur deus. Ita sumus,
fuimus, manemus omnes coram deo aequales semper, ut pereat [1. Cor. 4,
7.] inflatura unius adversus alterum iuxta illud Pauli i. Cor. iiij.
‘Quid habes, quod non accepisti? Si autem accepisti, quid gloriaris,
quasi non acceperis?’ Nota verbum: Qui inflatur et gloriatur donis
dei, idem facit, ac si dicat, se non accepisse. Ubi ergo reliqua est
inaequalitas? Nusquam, sicut ibidem dicit ‘Quis te discernit?’ idest
quis te meliorem aliis declaravit? quasi dicat: nullus.

Ex his omnibus perpende divini iudicii aequitatem aequissimam, et quam
universam larvam et personam operum vitaeque contemptam velit, quod in
oculis eius idem sit iustus et iniustus, quantum ad opera pertinet, dum
utrinque omnibus hominibus in hac vita viventibus eam statuit legem, qua
cognoscimus, quod quam nullam habent iusti causam praesumendi, tam
nullam habent peccatores desperandi, utrique vero eandem legem in eum
sperandi, quae sola discernit inter desperantes et praesumentes, ut
recte [Ps. 119, 75.] cantet ps. cxviij. ‘Cognovi domine, quia aequitas
iudicia tua, et in veritate tua humiliasti me’. Ecce in veritate dei
ille nihil fit et iusto aequoque dei iudicio novissimus omnium factus
est. Hoc etiam vult lex fidei et spei, idest nos omnes facere primos
peccatorum et novissimos, idest aequales et tamen inaequalissima per nos
ac diversissima operari. Vere mirabilis deus 

[Seite 170]

in sanctis suis. Omnes ergo mandato dei ad spem in eum urgemur eodemque
a desperatione et praesumptione deterremur, et est iam deus vere omnia
in omnibus, aequus et idem, simul tamen inaequalissimus et
diversissimus. Ipse est enim, qui in multitudine simplex, in
simplicitate multiplex, in inaequalitate aequalis, in aequalitate
inaequalis, in sublimitate infimus, in excelsis profundus, in intimis
extremus et e diverso. Sic in infirmis potens, in potentibus infirmus,
In stultis sapiens, in sapientibus stultus, breviter, omnia in omnibus.
Sed haec dicta volo extra pias aures eorum, qui veritate offenduntur,
quam in suis infoelicibus questionibus nunquam didicerunt.

�: Non sunt deo propiores ulli in hac vita quam hii osores et
blasphematores dei, sed nec gratiores nec amiciores filii.4� Atque hic
in uno momento plus satisfit pro peccato, quam si multos annos poeniteas
in aqua et pane5�. Ita verum est, in morte (ubi haec tentatio 

[Seite 171]

viget) posse Christianum brevi momento1� omnia peccata solvere et
evolare,2� si prudenter agat in eo negocio. Hic regnat gemitus ille
inenarrabilis, [Röm. 8, 36.] Ro. viij.

Secundo id agas tota vita, ut pro spe ores, sic tamen, ut non
recuses3� [Matt. 26, 38.] dei voluntatem in hac infirmitate tua ferre
usque ad mortem, dicens cum principe ac domino tuo ‘Tristis est anima
mea usque ad mortem’. Sic autem orabis, ut non dubites, futuram tibi
spem a deo dandam. Nam qui te orare voluit, immo qui te docere orationem
hanc sine tuo studio voluit, ideo voluit, quia exaudire te proposuit.
Itaque dilatam patienter feras,4� dandam vero non diffidas, suo
tempore veniens veniet5� et non tardabit, interim contra spem in spem
sperandum est. Habebis vero ad hoc virgam et baculum dei, qui te
sustentet et consoletur, nempe ipsum praeceptum dei primum et maximum
[2. Mos. 20, 3.] omnium ‘Non habebis deos alienos praeter me’. In
quo credere et sperare et diligere deum non monemur, hortamur, allicimur
tantum, sed sub omnium maxima poena et culpa iubemur6� (hoc enim est
deum habere). Hoc autem praecepto nullis peccatis solveris, quin omnibus
praeponderat peccatis, praesertim cum eo tempore huius praecepti
servandi et implendi assit occasio.7� Neque enim, si omnium aliorum
praeceptorum peccata fecisses idque multis modis, tantum peccasti,
quantum si hoc momento contra primum hoc praeceptum desperes. Nam hoc
esset iam deum directe8� negare, quod horrendum est cogitare. Quis
enim deo suo in faciem dicit:9� Tu non es deus? immo quis hoc audire
potest? et tamen desperans hoc dicit ardentissimo et aeterno affectu.
Videtur sibi idem dicere tentatus, immo nonnihil idem dicit,10� vel
quod verius est, patitur id in se dici a diabolo.

[Seite 172]

Sed quid, inquies, si me de praedestinatione vexet et inquietet, quod
frustra sperem, si non sum praedestinatus?1�

� adeo non praecepit tibi, ut eam prohibuerit quoque ps. xxxvi.
[Matth. 6, 33.] ‘Iacta super dominum curam tuam’. Et Matt. vi.
‘Nolite solliciti esse, Quaerite primum regnum dei’. Nec diabolus
ulla causa hac inutili cura et noxia te occupat, quam ut interim
obliviscaris praecepti dei tui, quo iuberis sperare et credere, simulque
subdole te trahat in affectum et amorem tuiipsius, ut incipias quaerere,
quae tua sunt. Haec enim est ultima et summa eius machina, qua nos amore
nostri sollicitos reddat ac sic in dei praeceptum reos statuat. Quid
autem prodest, si usque in finem mundi hac cogitatione occupareris?
Nihil inde sequeretur, non ideo certus fieres, aut aliud de te deus
cogitaret. Quare contra hunc laborem stultorum et in faciem diaboli haec
suggerentis fulmina scripturae torqueas. Primum illud [Ps. 1, 2.] ps. i.
‘In lege domini (non in praedestinatione sui) meditabitur die ac
nocte’. [Sir. 6, 37.] Et illud Eccle. vi. ‘Cogitatum tuum habe in
praeceptis dei, et in mandatis [2. Mos. 13, 16.] eius assiduus esto’.
Exo. xiij. ‘Erit quasi signum in manu tua et quasi [Matth. 7, 21.]
appensum quid ante oculos tuos’. Et Mat. vij. ‘Non omnis, qui dicit
mihi domine domine, intrabit in regnum coelorum, Sed qui facit
voluntatem patris mei &c.’ et multa similia. Neque enim aliud deus
requirit, quam voluntatem suam nobis esse assidua sollicitudine
commendatam. Quod ubi fecerimus, praedestinatio sua sponte implebitur
sine nostra cura. Ille vero perversor primo vult, te de te sollicitum
esse et postremo de dei praeceptis, ut sic te praeferas deo tuo nec
super omnia eum diligas, immo nec deum habeas. Nam si illi vix
perseverant, qui mandatis dei intentissime inhaerent, ubi parebunt, qui
eis desertis misceri se permittunt extraneis et vanis cogitationibus?
Ita diabolo vel cordi tuo dices: Non hoc praecepit deus, sed sperare me
iussit, huic intendam soli negocio, illud si vellem, non possem.

Secundo, non esse ex deo, etiam hoc indicio facile intelliges, quod his
machinis duo maxima mala tibi intentat: primum, ut tentes deum, quod
Christo in pinnaculo templi quoque intentavit. Conatur enim hoc te
negocio 

[Seite 173]

occupare, ut optes certus esse de tua praedestinatione aut signum videre
de coelo. Quid enim est anxium de praedestinatione esse aliud, quam
impatientem esse de incertitudine divini consilii? Quid autem
impatientia illa aliud facit, quam quod tentat deum, dum illius
consilium certum sibi esse optat? Breviter, odit deum esse deum, quia
non alia vult illum scire, quam ipse scit. Itaque huic terribili peccato
occurres verbo dei, sicut Christus [Matth. 4 7.] fecit dicens
‘Scriptum est: Non tentabis dominum Deum tuum’. Debes enim velle
nescire eius secreta, quae voluit te nescire, atque gaudere in hac eius
voluntate, quam praecepit tibi observare in omnibus. Amata autem hac
occulti eius consilii voluntate iam praedestinatus es. Ita semper ex
praeceptis servatis sua sponte sequuntur sine omni cura nostra, quae
perverso studio ante praecepta tam anxie et frustra quaerimus et tamen
non invenimus unquam, quia praeceptum dei via est ad deum, qua amissa
aliam dum quaerimus, tentante diabolo per curam nostrae salutis et
praedestinationis, necessario erramus et utrunque amittimus, tam viam
dei quam nostram, ac per hoc et praedestinationem et salutem.

Alterum maximum malum, quod te in idem praecipitium tollere nititur, quo
ipse cecidit, et Adam deiecit. Quid enim aliud molitur ista cura
praedestinationis tuae, quam ut optes scire (ut diximus) consilium dei?
At velle scire consilium dei est, fieri velle aequalem deo, sicut ipse
voluit, quando [Jes. 14, 14., 1. Mos. 3, 5.] dixit: Ascendam in coelum,
similis ero altissimo. Et ad Adam: Eritis sicut dii, scientes bonum et
malum. Atque hoc iterum est nolle, deum esse deum tuum, quod est summum
omnium peccatorum. Atque ita vides, quam astute his monstris te contra
mandata dei tui sollicitet, ut eo, quo ipse cecidit casu, [Spr. 25, 27.]
cadas. Quare et hic fulminandus est verbo dei dicentis prover. xxv.
‘Sicut qui comedit mel multum, non est ei bonum, Sic qui scrutator est
maiestatis, [Sir. 3, 32 ff.] opprimetur a gloria’. Et Ecclesi. xxx.
‘Altiora te ne quaesieris et fortiora te ne scrutatus fueris, sed quae
praecepit tibi deus, illa cogita semper et in pluribus eius operibus ne
fueris curiosus. Non est enim necessarium tibi ea, quae abscondita sunt,
videre oculis tuis. In supervacaneis rebus noli scrutari multipliciter
et in pluribus eius operibus non eris curiosus. Plurima enim supra
sensum hominum ostensa sunt tibi. Multos enim supplantavit suspitio
illorum et in vanitate detinuit sensus eorum’.

Quando ergo his praeceptis dei prohibetur cura ista curiosa operum dei,
quae nobis ostensa sunt esse supra captum et sensum nostrum et
incomprehensibilia iudicia eius, cum timore in praeceptis dei potius
occupari debemus, ut in eum speremus cum fiducia, et haec studia
impossibilia diabolo [2. Sam. 10, 12.] in caput suum vertere et cum Ioab
ij. Reg. xi. fidenter in opus dei accincti dicere ‘Esto vir fortis et
pugnemus, dominus autem, quod bonum est in conspectu suo, faciat’. O
pulchrum exemplum! Si hic prius disputasset, 

[Seite 174]

an esset victoria praedestinata apud deum, non pugnasset, immo
disputando negligens factus et aliena operatus, victus turpiter fuisset.

Ac vide hic impiissimam impietatem, stultissimam stultitiam,
perversissimam perversitatem nostram. Ducimus uxores, aedificamus domus,
plantamus vineas, emimus substantias, et nemo hic prius disputat,
praedestinatum sit nec ne, uxorem fore castam vel adulteram, domum
arsuram vel mansuram, substantiam perituram vel duraturam. Breviter,
omnia nostra opera, maxime peccata, cum fiducia incipimus perficimusque,
nihil solliciti, quid de iis deus praedestinarit. Satis hic tutum est a
nostra temeritate altissimum eius consilium. Nemo hic non prius cogitat,
sollicitus est, aestuat, quomodo faciat, quod proposuit, quam disquirat
ac disputet de praedestinatione. Quare hoc? Quia non sunt a deo
praecepta: nostra scilicet sunt, a nobis electa. At ubi ad opera dei et
praecepta eius venitur, hic statim quaestio nascitur, hic consilium dei
tentatur, denique hic demum disputamus, an dei praeceptis debeamus
obedire, antequam eius secreta noverimus. An hoc non est divinam
maiestatem amarissima perversitate exacerbare, quod in nostris tam sumus
patientes et obliviosi suorum consiliorum et in suis tam impatientes et
curiosi? Nonne aeque folium arboris non cadit in terram sine eius
voluntate, atque anima tua salva fiet sine eius consilio? Nec unus
capillus tibi crescit sine eius consilio nec panem comedis nec potum
bibis. Hic non disputas, nihil cunctaris, nihil trepidas, nihil moraris
eius consilium, quin ruas in opus? Illic vero totus es quaestio et
cunctatio.

Vel nunc ergo intellige, non ex deo, sed ex diabolo et quidem tunc
offensissimo et astutissimo has cogitationes tibi venisse, ut
supervacaneis rebus te a praecepto et suavissima voluntate optimi dei
tui distrahat. Recte [Pred. 11, 4 f.] et aptissime in hos dicit Ecclesi.
xi. ‘Qui observat ventum, non seminat, et qui consyderat nubes,
nunquam metet. Quomodo ignoras, quae sit via spiritus (idest venti) et
qua ratione ossa compingantur in ventre praegnantis, sic nescis opera
dei, qui fabricator est onmium’, Quid ergo? nihil faciendum, quia ille
omnia fabricat, et nos ea nescimus? Absit, sequitur enim: Mane semina
semen tuum, et vespere ne cesset manus tua, quia nescis, quid magis
oriatur, hoc aut illud (idest matutinum vel vespertinum), et si utrunque
simul, melius erit. Vides, quam omnia nos doceat nescire et tamen non
ideo cessare, immo eo magis operari iubet, quo nescimus, quid futurum
sit, cum illi perversi ideo nolint agere, quia nesciant, quid futurum
sit. Hoc enim quaerit diabolus, ut non operentur in vita, nec in pace et
spe obdormiant in morte sintque utroque tempore deo propter deum
rebelles et inobedientes, sic tamen, ut culpa sit non ipsorum, sed
ipsius dei, ut qui non prius consilia sua revelando evacuaverit et
divinitatis suae gloriosam maiestatem evacuatis consiliis nullam
fecerit, quam illos praecepto suo molestaverit, Siquidem sanctissimi
homines tunc omnia libenter 

[Seite 175]

essent facturi, quae praecipiuntur, si primum scirent, quid de eis deus
cogitarit, hoc est, si nullus deus et praeceptor eis fuerit, nec enim
deus esse potest, si no aliud est, sapit, novit, quam nos sumus.

Sed vide iterum, si nobis deus sua consilia revelaret, primum trepidi
fieremus, deinde contemptores aut desperantes, sicut et modo sunt, qui
putent noxium esse, praedicari gratiam et praedestinationem, quod hinc
multi offendantur. Adeo quicquid deus vult et facit, homo pulvis
temerat, unum hoc aestuans, ut sit sine timore dei, hoc est sine deo,
neque enim timeri posset, si non secreta de nobis cogitaret, nec tune
fides nec spes nec charitas locum haberet. Ve tibi furentissima
impietas!

Ad spem revertamur, ut prolixitati aliquando finem faciamus. Duo sunt in
spe observanda: Merita nostra et promissio divina. Inter haec duo sic
constituas spem, ut ex promissione spem pendere scias et ex spe merita
provenire, ut merita sint opus spei, spes vero opus verbi seu
promissionis. Quare ut speres, non est necessarium merita habere, sed
potius ut purissima simplicitate in verbum promissionis gratuitae
spectes, in quod sperando possis tunc merita producere. Non secus atque
Apostolus Paulus, qui ad Galatas fere aliud non facit, quam quod
iustitiam nostram non ex lege nec operibus sed ex promissione
benedicentis dei fluxisse probat. Haec enim dei misericordia gratuito
promittens et veritas promissionem adimplens causae sunt spei, his
animus provocatur ad sperandum, invocandum beneque vivendum, quae nisi
essent et nobis revelata fuissent, nec fidei nec spei locus esset. Quare
obiectum fidei et spei est deus, promissor gratuitus, seu ipsum verbum
promittentis atque aliud nihil. Quod nisi ubique et semper observetur,
spes quoque simul ruat necesse est, non aliter quam domus ruat, quae
super arenam fundata est, ubi flumina et venti irruerint. Super hanc
enim promissionis et infallibilis verbi petram aedificata est Ecclesia
Christi [Spr. 18, 10.] sicut prover. xviij. ‘Turris fortitudinis nomen
domini, ad ipsam currit iustus [Ps. 61, 4.] et exaltabitur’, ut et ps.
lx. ‘Factus es spes mea, turris fortitudinis a facie inimici’. Nihil
hic de meritis, sed de deo ipso, de nomine eius tantum est memoria, in
quibus spem collocet.

Sequitur ergo, spem ex meritis non provenire, sed contra ex spe merita
aut spem ex spe in spem, ut sit ante merita, cum meritis, post merita,
sicut in hac vita non apprehendimus iustitiam, sed ad eam nos
extendimus, semper quaerimus, semper iustificari petimus, semper dimitti
peccata, semper fieri voluntatem patris nostri, qui in coelis est,
semper sanctificari nomen eius. [Matth. 5, 6.] Atque hoc ipso tamen
iusti a deo reputamur sicut dicit: Beati, qui esuriunt et sitiunt
iustitiam. Ita et spes semper ex seipsa augeri recte intelligetur
operantibus eam tribulationibus, modo sic ferantur, ut probati
inveniamur.

[Seite 176]

Ex quibus hoc sequi videtur: Quod caeterae virtutes forte poterunt
agendo perfici, Fides vero, spes et charitas non nisi patiendo;
patiendo, inquam, intus operationem divinam, quia caeterarum opera sunt
fructus fidei, spei, charitatis, quasi videas incarnatam fidem,
incarnatam spem, incarnatam charitatem, atque omnino in crassis tantum
operibus exercentur. Atque hic sponsa Christi rursum inquinat pedes,
quos lavisse se iactat, et induit tunicam, qua se spoliasse gloriatur,
cum sine vitio non possint fieri, quae per viciatam carnem fiunt. At
fidei, spei, charitatis opus et esse videntur idem esse. Quid enim est
fides, nisi motus ille cordis, qui credere, Spes motus, qui sperare,
Charitas motus, qui diligere vocatur? Nam phantasmata illa puto humana
esse, quod aliud sit habitus et aliud actus eius, praesertim in his
divinis virtutibus, in quibus non est nisi passio, raptus, motus, quo
movetur, formatur, purgatur, impregnatur anima verbo dei, ut sit omnino
negocium harum virtutum aliud [Joh. 15, 2.] nihil quam purgatio
palmitis, ut Christus dicit, quo fructum purgatus plus afferat. Denique
caeterae virtutes versantur circa res crassas et corporales externe,
Illae vero circa purum verbum dei interne, quo capitur et non capit
anima, hoc est exuitur tunica et calciamentis suis, ab omnibus tam rebus
quam phantasmatibus, rapiturque per verbum (cui adhaeret, immo quod cam
[Hos. 2, 3.] apprehendit et ducit mirabiliter) in solitudinem (ut Oseae
ij. dicit), in invisibilia, [Hohel. 2, 4.] in cubiculum suum, in cellam
vinariam. At hic ductus, hic raptus, haec expolitio misere eam
discrutiat. Arduum est enim et angusta via relinquere omnia visibilia,
exui omnibus sensibus, educi ex consuetis, denique hoc mori est et ad
inferos descendere. Videtur enim ipsa sibi funditus perire, dum
subtractis omnibus, in quibus stetit, versabatur, haerebat, nec [Hohel.
5, 8.] terram tangit nec coelum, nec se sentit nec deum dicens: Nunciate
dilecto meo, quia amore langueo, quasi dicat: redacta sum in nihilum et
nescivi. In tenebras et caliginem ingressa nihil video, fide, spe et
charitate sola vivo et infirmor (idest patior), cum enim infirmor, tunc
fortior sum. Hine ductum Theologi mystici vocant In tenebras ire,
ascendere super ens et non ens. Verum nescio, an seipsos intelligant, si
id actibus elicitis tribuunt et non potius crucis, mortis infernique
passiones significari credunt. CRUX sola est nostra Theologia.

Ex his intelligi puto verbum Apostoli, quo modo spes sit opus probatae
per tribulationes patientiae, quod his omnibus homo velut excolitur,
expolitur, excluditur sicut vas manu artificis, ut longe emineat ultra
visibilia et comprehensibilia, non in merita, sed in solum deum
confidere doctus. Sicut vas aureum igne et malleis in usum honorificum
domini sui paratum non autem in suum vel colorem vel quodcunque opus
naturae suae (quae est aurum), 

[Seite 177]

non enim ut aurum, sed ut vas usum hunc habet nec, ut fieret aurum,
expolitum est, sed ut vas in usum fieret, paratum est. Ita homo per spem
ad solius dei usum paratur, non autem opera ipsa spem parant, hoc enim
esset prius ex posteriore facere. Quare satis placet tropus scripturae,
qui [Spr. 25, 4 f.] hanc purgationem et spei operationem verbo exitus
designat. Proverb. xxv. ‘Aufer rubiginem de argento et egredietur vas
purissimum. Aufer impietatem de vultu regis, et stabilietur iustitia
thronus eius’. Et vitulus ille aureus [2. Mos. 32, 24., Ps. 121, 8.]
Exo. xxxij. dicitur eodem tropo ‘egressus’, idest paratus. Inde
illud ‘Dominus custodiat introitum tuum et exitum tuum’, idest
initium et finem tentationis, ut S. Augustinus tractat.

Error est itaque, liberum arbitrium habere activitatem in bono opere,
quando de interno opere loquimur. Velle enim illud, quod credere,
sperare, diligere iam diximus, est motus, raptus, ductus verbi dei et
quaedam continua purgatio et renovatio mentis et sensus de die in diem
in agnitionem dei. Licet non semper aeque intensa sit illa passio, tamen
semper est passio. [Jer. 18, 6.] ‘Ecce (inquit Hiere. xviij.) sicut
lutum in manu figuli, ita vos domus Israel in manu mea’. Quid,
obsecro, activitatis habet lutum, quando figulus formam ei affingit?
Nonne mera passio ibi cernitur? qua tamen proficit de sua deformitate in
formam similem artificis Ideae. Ita per spem tribulatione operante
nascentem divinae imagini conformamur et creamur ad imaginem [Kol. 3,
10.] (iuxta Paulum) eius, qui fecit nos. Voluntas vero incarnata seu in
opus externum effusa recte potest dici cooperari et activitatem habere,
sicut gladius in suo motu prorsus nihil agit, mere autem patitur. At in
vulnere facto cooperatus est per motum suum secanti per ipsum. Quare
sicut gladius ad sui motum nihil cooperatur, ita nec voluntas ad suum
velle, qui est divini verbi notus, mera passio voluntatis, quae tum
cooperatur ad opus manuum orando, ambulando, laborando &c.

Iam vero plusquam satis digressi, aliquando ad psalmum redeamus. [5,
12.] ‘Laetabuntur omnes, qui sperant in te’. Primum verborum vim,
deinde prophetae occasionem sic loquentis videamus. Soli sperantes
laetabuntur: qui autem sint sperantes, iam satis diximus. Et ‘in
te’, non in sua, non in ullam creaturam, siquidem sunt, qui confidant
etiam in homine.

Illud videndum, quod ‘olam’ usitatissimum in scripturis, quod
inaeternum, semper, in saeculum, in saeculum saeculi, et si quod aliud
transfertur, hebraeis significat tropo linguae proprio tempus incertae
et indefinitae durationis [2. Mos. 28, 43.] non autem (ubique saltem)
aeternitatem. Unde in lege Mosi sepius dicitur ‘legitimum sempiternum
in generationibus vestris’, cum tamen aliquando finienda essent omnia
illorum, quod mihi latine non inepte dici videtur, ‘semper,
perenniter, perpetuo’, Almanice ‘ymerdar’, vel ‘ymer und [Ps.
103, 9.] ymer’. Sic enim nostra vernacula dicimus, quod ps. ciij.
scribitur ‘Non in 

[Seite 178]

perpetuum irascetur, neque inaeternum comminabitur’: ‘vuirt nit bis
ans end zurnen, auch nit ymerdar drevuen’.

Quid movit autem Prophetam, ut hos affectus tam copiose commendaret?
Impiorum scilicet conversatio, quos vidit in bonis ducere dies suos
[Hiob 21, 13.] (ut Iob ait) ac sic vivere, quasi eorum sit proprium
laetari, exultare, gloriari. Quod tam fallax et efficax est scandalum,
ut multi prohetae se in hoc tentatos et atra quadam nemesi commotos
querulentur. Sicut enim specie operum et meritorum temporalium
offendicula sunt, ita et specie praemiorum [Ps. 73, 1 ff.] temporalium.
Unde de eis ps. lxxxij. ‘Quam bonus deus Israel his, qui recto sunt
corde. Mei autem pene moti sunt pedes, pene effusi sunt gressus mei,
quia zelavi super iniquos, pacem impiorum videns, quoniam non est
respectus morti eorum et firmamentum in plaga eorum, in laboribus
hominum non sunt et cum hominibus non flagellabuntur. Ideo tenuit eos
superbia’ &c. [Jer. 12, 1.] Et Hiere. xij. ‘Quare via impiorum
prosperatur, bene est omnibus, qui [Ps. 144, 14.] praevaricantur et
inique agunt?’ Et ps. cxliij. ‘Non est ruina maceriae neque
transitus &c. Beatum populum dixerunt, cui haec sunt’. Latius autem
[Hiob 21, 7.] Iob xxi. ‘quare ergo impii vivunt, sublevati sunt
confortatique divitiis?’ &c.

Contra has larvas, speties, scandala propheta sevocat pios homines, ut
contemptis illorum gaudiis ad verum gaudium se convertant, quod est in
deo. Quare per totum geminam quandam anthithesin oportet observare in
hoc versu in hunc modum: Tristes videmur illis, quod rebus subtractis
patimur, in quibus illi nixi laetantur, utrunque horum ad sensum
expositum fortiter scandalisat fallitque plurimos. At intus, ubi nos
vivimus in spe et illi mortui sunt, laetamur laetabimurque, illi vero
nec laetantur nec laetabuntur. Nostrum vero gaudium adeo verum et
solidum est, ut de ipso solo dici merito debeat ‘laetabuntur’, cum
illorum magis tristitia sit, si interna videas. Ita in totum damnat
impiorum gaudium et gaudium piorum commendat. Quod quia sine spetie est,
illud vero magna specie, fide opus est. Verba spiritus loquitur in
spiritu positus, alioquin et non intelliges et [1. Cor. 2, 14.] illorum
scandalo offenderis. ‘Non enim potest carnalis homo sapere quae dei
sunt’, idest gaudium esse in subtractione omnium bonorum etiam
spiritualium, cun gaudium esse nesciat, nisi in re praesente et
sensibiliter possessa. Nos autem oportet gloriari in Cruce domini
nostri.

Cum autem Hebrei optativi loco, quem non habent, futuro indicativi
utantur, et ex dictis cognovimus, omnes huius psalmi affectus miro
ardere zelo, sanum est, et hunc versum quadam indignationis sanctae
emulatione dictum intelligere ac tale quippiam sonare: Quid insaniunt
impii illi? quid ludunt animas hominum pessima specie? obsecro domine,
damna eos et gaudium eorum, expelle eos, revela eorum hypocrisin,
decidant a suis larvis, ut laetentur solum ii, qui sperant in te, ut
notum fiat et sciant omnes, non esse uspiam gaudium nisi in multitudine
misericordiae tuae. Uror domine 

[Seite 179]

nimis, quod haec non persuadere possum, quod non audiunt. Tu ergo iudica
illos et ostende eorum vanitatem ac nostram veritatem. Atque ita
habemus, ubi et quid sit verum gaudium, nempe fiducia et secura
conscientia in divinam misericordiam. Hoc enim experti quoque dicunt,
non esse gaudium super conscientiam puram nec maiorem tristitiam quam
perturbatam conscientiam, [Spr. 15, 15., Ps. 26, 3.] sicut dicit Sapiens
‘Secura mens quasi iuge convivium’. Et ps. xxv. ‘Quoniam
misericordia tua ante oculos meos est, et complacui in veritate tua’.
Neque enim aliunde quam intuitu misericordiae dei conscientia laeta [Ps.
4, 7.] et pura venit, ut ps. iiij. dictum est ‘Lumen vultus tui domine
super nos, dedisti laetitiam in corde meo’. Gaudium vero illorum quid?
frumenti, vini, olei copia, idest porcorum gaudium in corporis
saturitate.

‘Inaeternum exultabunt’. Hoc verbum Hieronymus ‘laudabunt’
transtulit non male. Volunt enim eo significari laetitiam vocalem, sive
cantando, sive loquendo, sicut gaudentes solemus iucunde loqui aut etiam
cantare, garrire, [Ps. 51, 16.] laudare, iactare eum, in quo gaudemus
ps. l. ‘Exultabit lingua mea iustitiam tuam’ (idest cum gaudio
praedicabit). Sive ergo ‘Inaeternum’ pertinet ad verbum
‘laetabuntur’ sive ‘exultabunt’, perstat in aemulatione et
contentione propheta, ac si dicat: Garriant illi in suis rebus, iactent
se et sua, cantent seipsos, non modo non vere exultant aut laetantur,
sed nec in aeternum. [Hiob 20, 5., Hiob 21, 13.] ‘Gaudium (ut Iob ait)
hypocritae instar puncti’. Et xxi. ‘Ducunt in bonis dies suos et in
puncto ad inferna descendunt’. Adeo incerta et instabilis est
iactantia eorum, sed nec perpetua, ut quae multis tristibus casibus
interturbetur. [Spr. 14, 13.] Atque ut bene cedant omnia, tamen extrema
gaudii luctus occupat, [2. Tim. 3, 8.] et manifesta erit eorum
insipientia sicut Iamris et Mamris. Quid ergo miseri sese fallunt et
perdunt? At sperantes in te laetabuntur et exultabunt perpetuo, [Spr.
14, 10.] nec miscebitur eis ullus extraneus (ut Sapiens dicit).

Hic videmus fructus, ex quibus possumus scire, an sumus (ut vocant)
[Gal. 5, 22.] in gratia.‘Fructus spiritus gaudium’, Gal. v. Nec est,
quod dicamus, nos hoc nescire. Si inaeternum et stabile sit gaudium et
laus dei, perseverans [Matth. 7, 16.] etiam in passionibus, fallax
signum non potest esse. ‘Ex fructibus enim [Ps. 1 8, 4.] cognoscetis
eos’. Crux probat omnia. Quare si cum ps. xvij. dicere potes
‘laudans invocabo dominum et salvus ero’, vere salvus eris. Hanc
enim crucem quia impiorum gaudium non sustinet, ideo inaeternum et
stabiliter non gaudent. Alius fructus, qui sequitur, est garrire,
libenter loqui, iucunde predicare, audire verbum Christi, exultare
iustitiam eius, cantare misericordiam eius, detestari vero fabulas
impias, detractiones, obscenitates et similes feces mundi. An haec non
possumus sentire? praesertim si tentati, prohibiti, passi fuerimus
propter haec vel invidiam, opprobria, terrores aut quaecunque mala. Nam
nec hoc tum erit fallax signum Christi in te viventis, si perseveres
laudans, exultans, iactans gratiam dei contra superbiam hominum.

Non ergo frusta ‘inaeternum’ cum verbo ‘exultabunt’ composuit,
quod 

[Seite 180]

[Nachträge und Berichtigungen.] 

gaudium spiritus foras erumpens suscitet sibi adversarios veritatis,
sicut in Apostolis videmus contigisse Act. ij., iij., iiij., v. &c., et
quod inveniantur quidem, qui laudent Christum, misericordiam, veritatem,
iustitiam, gratiam dei, sed non inaeternum, quia non satis sperant nec
satis laetantur in eo: cedunt enim in tempore tentationis neque
perseverant contra faciem iniquitatis, nec ubique, nec omnibus, nec omni
tempore audentes iactare deum (idest gratiam dei). Quales et hodie multi
sunt, qui veritatem dicunt tantum vulgo omnia patienti, non iis, quos
timent sese persecuturos, quibus tamen maxime omnium dicenda est. Quodsi
dices, principes populorum sunt, extra synagogas facient,
excommunicabunt, extra civitatem eiicient. Audi, quid sequitur.

‘Et habitabis in eis’, quod Hieronymus dicit ‘Et proteges eos’.
Ipso protectore quis praevalebit? Atque nisi tanta res esset adversus
operarios iniquitatis et locutores mendacii dei misericordiam exultare,
non esset opus, nobis promitti hanc exhortatoriam promissionem. Scit
ipse, portas inferi insurrecturas adversum gaudium nostrum, sed
confidite, protector noster deus Iacob, non praevalebunt. [1. Joh. 4,
4.] Habitabit in nobis ipsemet. Maior est, inquit Ioannes (i. Iohan.),
[Röm. 8, 31.] qui in nobis est quam qui in mundo. ‘Si deus pro nobis,
quis contra nos?’

[Ps. 2, 6.] Hebraicum consulens invenio hic verbum absolutum, quod ps.
ij. ponitur ‘Ego autem constitui regem meum’, quod ordinare,
constituere, praeponere Reuchlino significat. Unde in hebraea
proprietate sonat ‘Habitabis in eis’, idest ordinationem super eos
facies, constitues super eos, ordinator super eos eris, tu curabis eos,
tu reges eos, quod Hieronymus recte etsi non plene dixit ‘Proteges
eos’: latior enim hebrei verbi significatio.

Sicut et illud absolutum est: ‘Exultabunt’ seu laudabunt, quasi
dicat: erunt et sint praedicatores et Euangelisatores (quod proxime
huius verbi alludit significatio). Euangelisare enim est laetum,
iucundum, suave, bonum verbum nunciare, quod ‘Ieranenu’ hebraeis
diximus significare. Laetum autem verbum aliud non est quam remissio
peccatorum, Multitudo misericordiae dei, consolatio tristis
conscientiae. At quid his nunciis et iactatoribus gratiae contigerit,
videmus in Apostolis et Martyribus et omnibus sanctis. Rursum, quomodo
in eis habitaverit Christus, rexerit et servaverit, scimus. In illis
vero quis habitabit? quis eos proteget? quis reget? non his egent,
fortes sunt, Gygantes in terra sunt, potentes portae inferi, sedes
diaboli, hic enim princeps mundi est et habitat in eis.

Sequitur altera pars versus huius:

[5, 12.] Et gloriabuntur in te omnes, qui diligunt nomen tuum.

Quanquam Hieronymus recte vertit ‘Et laetabuntur, qui diligunt nomen
tuum’, tamen noster translator pulchre vocem hebream expressit, quae
aliud 

[Seite 181]

genus gaudii significat quam primum verbum ‘laetabuntur’. Et sicut
mihi divinat meus Morpheus, illud significat proprie gaudere, gaudium in
se recipere et habere, hoc vero gaudium reddere et laetari ac velut
laetificare seu, ut dicunt Latini, iucundum esse. Ubi si quis in seipso
de suo gaudio [Ps. 68, 4.] iucundus est, gaudium est in gaudio, de quo
ps. lxvij. ‘Et delectentur in [Ps. 21, 7.] laetitia’. Et xx.
‘Laetificabis eum in gaudio’. Alioquin nobis laeti, aliis [1. Sam.
2, 1.] iucundi sumus (ut volunt). Sic i. Reg.ij. ‘Exultavit cor meum
in domino’ [1. Chron. 16, 32.] (idest iucundum fuit). Et i. Paral.
xvi. ‘Exultabunt agri et omnia, quae in eis sunt’, sicut ille dixit
‘Laetas segetes’ figurate, quod nos reddant iucunditate sua laetos.
Verum ego stultus, qui in vocabulis adeo torqueor, cum multa alia sint
huius linguae, quae laetitiam significent, quorum ego nec possim nec
velim constantem differentiam profiteri. Sufficit vel opinari, hoc
praesens gaudii genus pertinere ad affectum gratitudinis, quo in
benefactorem grati et iucundi rapimur, de cuius dono laetati sumus, qua
gratitudine iucundi sumus benefactori eiusque votis respondemus, sicut
ager laetus suo cultori. Et hoc ita esse videtur eo signo intelligi,
quod in versus initio verbum absolute dicitur ‘Et laetabuntur’, hic
vero ‘Et laetabuntur in te’, ut priore verbo sensum beneficii
absolute indicet, posteriore vero, acceptum beneficium referri in
benefactorem cum iucunda gratitudine. Nam in beneficio laetari [Ps. 122,
1.] etiam ps. cxxi. ostendit ‘Laetatus sum in his, quae dicta sunt
mihi’ &c., ubi ponitur verbum huius versus in principio positum. Non
dico, haec constanti Canone verbis istis duobus propria esse, sed ex
regimine et absoluto [Ps. 32, 11.] statu in hoc loco sic posse
distingui. Nam ps. xxxi. ‘Laetamini in domino’ [Ps. 97, 12.] et
xcvi. ‘Laetamini iusti in domino’ idem verbum habetur cum regimine,
quo hic versus incipitur absolute, nisi id Canonem faciat, quod in
domino laetandum sicut in beneficio illi dicant citra gratitudinis
affectum.

Haec autem significatio apte quadrat ad sententiam. Ut enim priore huius
versus parte gaudium in tribulatione descripsit, ita hac posteriore
gaudium in prosperitate seu gaudium in gaudio describit, quod non est
[Jes. 61, 10.] verum nec syncerum, nisi in domino gaudeat iuxta illud
Isa. ‘Gaudens gaudebo in domino’. Quae omnia non aptius intelligi
possunt (ut dictum est), nisi cum propheta nobis ob oculos ponamus
adversariam generationem, de qua penitus invertere oporteat hunc versum
totum, ut qui in adversitate pro laetitia tristantur, desperantes de deo
nec exultant inaeternum, bene de deo loquentes, sed assidue murmurant,
male loquentes de deo. Ideo nec protegit eos deus nec habitat in eis.
Contra: In prosperis effusi insipienter gloriantur non in domino, sed in
se suisque operibus, sibiipsis placent suaque mirantur, qui diligunt
nomen suum et quaerunt gloriam suam, ita ut recte hunc versum totum de
talibus liceat in hunc modum vertere: Et tristabuntur omnes, qui non
sperant in te, semper murmurabunt, et deseres eos, et gloriabuntur in
seipsis, qui diligunt nomen suum.

[Seite 182]

� est oportunissima narratio sicut ille ps. xlij. ‘Quare tristis es
anima et quare conturbas me? Spera in deo, quoniam adhuc confitebor
illi, salutare vultus mei et deus meus’.

� Atque hoc est novissimum, quod possunt, vane scilicet gloriari,
iactare, seipsos praedicare, quorum finis in confusione.

Contra Impossibile est, ut sibi placeat, in seipso gaudeat aut
glorietur, qui non suum, sed dei nomen diligit, quantalibet arrideat
serenitas et foelicitas. 

[Seite 183]

Hac autem ratione displicens sibi atque vilescens necesse est, ut non
nisi dei nomen, laudem, gloriam quaerat et amet et dicat: Sanctificetur
nomen tuum, prophanetur vero nomen meum et omnium. Benedicant omnia
opera domini domino, nec benedicat iusto nisi tu solus. Impiorum
benedictio maledictionis vice ducenda est.

Finge ergo, immo observa, prophetam (si vis hunc intelligere versum)
positum eo loco, ubi impiorum intutus vitam duplo scandalo vexetur.
Altero, quod sibi omnia adversa cadunt, deinde omnia sua et dicta et
facta pro stultitia et impietate ducuntur, quibus ad tristitiam,
impatientiam, desperationem moveatur. Altero, quod impiis omnia prospera
abundant, omniaque eorum dicta et facta vehuntur, celebrantur ac iam
immortalitati omnino consecrantur, quod est atrocissimum omnium et quod
maxime irritet scandalum. Tum irascens quidem, sed non peccans loquitur
in corde suo in cubili suo, tacet et finem expectans dicit hunc versum.
Nam si quis quaerat, [Ps. 4, 5.] quid loquendum sit in cubilibus, de quo
ps. iiij. dictum est, recte respondebitur: Non aliud quam ea, quae hoc
versu traduntur, ut seipsum consoletur in domino, dum illi vanissime
iactantur in semetipsis.

Unde et aptissime servat ordinem. Tentatio enim, quae a sinistris [Ps.
91, 7.] est, prior est et minus periculosa, quod a latere tantum cadant
mille, sed a dextris decem milia, quae et multo gravior et periculosior
est nec nisi iis, qui priore sunt diu exercitati, obeunda. Utraque
fornax quaedam est probationis [Sir. 27, 6.] sicut scriptum est Ecc.
xxvij. ‘Vasa figuli probat fornax, et homines [Spr. 27, 21.] iustos
tentatio tribulationis’. Altera prover. xxvij. ‘Quomodo probatur in
conflatorio argentum et in fornace aurum, sic probatur homo ore
laudantis’. Quo modo? Nempe quod in illa invenietur tristis et
murmuratur, in hac gloriator, diligens nomen suum et benedicens seipsum.
Atque ut in priore casus proprie vulgi et eorum, quos peccatores
contemnimus, est, ita in posteriore gravior est perditio pinguium Israel
et electorum, et quos sapientes [Ps. 78, 31.] et iustos veneramur, hoc
est impiorum iuxta ps. lxxvij. ‘Et occidit pingues [Jes. 5, 14.] eorum
et electos Israel impedivit’. Et Isa. v. ‘Descendentque sublimes et
gloriosi ad eum’ (scilicet infernum). Adeo semper deus percussit
magnates et primates, ut nos terreret humilitatemque nobis tutissimam
commendaret, [Ps. 76, 13.] ita ut proprie de magnatibus dicat ps.
‘Terribili apud reges terrae, et qui aufert spiritum principum’. Nec
sic tamen quicquam proficit apud Tyrannos. Quis enim legitur usquam in
sacris primo loco habitus, qui non aliquo insigni casu gloriam suam
nobilitarit, si ab Adam ad Petrum usque numeres? Tanta scilicet cura
fuit deo pro humiliandis magnatibus, ut quibus necesse sit pro
subditorum salute vel honoris et dignitatis prosperitatem 

[Seite 184]

obvenire, ne fierent impii suae gloriae amatores et nominis sui
dilectores. Rursus vix unus et alter e vulgo memoratur, qui scelere se
infamarit [Jos. 7, 1 ff., 4. Mos. 15, 32 ff.] qualis Achan et ille Nume.
xv., qui ligna sabbato collegerat.

Nomen domini hic quid sit, quaerendum est, de quo multa multi in
diversis quoque linguis. Hebraei decem nomina Dei iactant teste etiam d.
Hieronymo, inter que illud magna superstitione celebrant, quod
Tetragrammaton vocant, cuius virtute nescio quantum tutelae et
operationis sibi promittunt, cum interim per impiam incredulitatem et
blasphemiam nominis Christi sine fine nomen dei sui assumant in vanum,
nec aliquid minus curant, quam ut nomine domini salutem animarum sibi
parent. Dimanavit autem et in Christianos eorundem superstitio, ut
passim iactent, scalpant, figant, gestent quattuor istas literas, sive
impii sive pii sint, nihil curantes, velut Magi in literis et
characteribus virtutes se habere presumentes.

Nos vero, sicut decet christianos, oportet hoc scire, quod sine fidei
pietate omnia sunt superstitiosa et damnabilia, adeo ut nec Christus nec
deus ipse ulli sit salutaris, nisi per fidem habeatur. Quare quodlibet
nomen dei, immo quodlibet verbum dei, omnipotentis est virtutis in
salutem corporis et animae, si fidei reverentia possideatur. Non itaque
nomen, sed fides in nomen domini facit omnia, nec unum altero efficatius
est. Si enim nomen Tetragrammaton solum tantae virtutis est, stulte
facit Ecclesia, quod non in ipso, sed in nomine potius Patris et Filii
et Spiritussancti benedicit, baptisat et omnia sacramenta sua perficit.
Mirumque sit, Ecclesiam Christi, quae spiritum dei habet, haec nondum
novisse, quae omnia novit, quae dei sunt. Quodsi dixeris: Et ipsum
Tetragrammaton haec omnia in se continet omniumque perfectiones, ita ut
nominato sanctae trinitatis nomine aut dei aut domini simul ibi
nominetur tetragrammaton. Cur ergo ab aliis secernitur? Cur non efficit
in omnibus, quod efficit seorsum? An tam sanctum est et alia tam
prophana, ut his mixtum polluatur? Aut tam invidum, ut aliis hanc
virtutis gloriam invideat? Sint ergo ista Iudaeorum figmenta. Christiani
melius sapiant, unam scilicet esse omnium nominum dei virtutem, si fidem
piam habeas, sine qua nec Sanctae Trinitatis nomen tibi prosit.

Veruntamen quando omnia illis contigerunt in figura, ut nec iota nec
apex frustra scriptus credatur, non negarim, in nomine Tetragrammato
aliam et singularem prae caeteris figuram fuisse signatam, in novo
scilicet testamento revelandam, unde et tunc ineffabile habitum est et
etiannum habetur Iudaeis, quia revelatum eiusdem mysterium
pertinacissime exhorrent. Quare ut et nos sive nugemur sive cum eis
cabalisemus, putemus nomen Tetragrammaton esse symbolum nominis sanctae
trinitatis, et nomen patris et filii et Spiritussancti, nunc revelatum,
tunc sub quattuor literis fuisse adumbratum. 

[Seite 185]

Quod ut faciamus verisimile, ex ipsis literis, ex numero, ex
significatione earum argutemur. Significatio est haec: Iod principium,
he ista, vaf et, he ista componantur grammatice et latine, resultabit
haec oratio: principium istius et istius. Quod cum nomine sanctae
Trinitatis per omnia convenit, quod pater in divinitate sit principium
istius, scilicet Filii, et istius, scilicet Spiritussancti. Nam ista
pronomina ‘istius et istius’ obscurius Filium et Spiritumsanctum
representant, sicut conveniebat illi testamento, in quo non erat
revelandum, sed indicandum duntaxat mysterium trinitatis. Sed nec patris
nomen clare expressum est, licet nomine principii plus notificetur quam
Filius et spiritussanctus, in quo simul significatum est, nulli esse,
sicut [Matth. 11, 27.] Christus Matt. xi. dicit, cognitum patrem neque
filium, nisi cui fuerit revelatum. Siquidem nec hodie Sanctae Trinitatis
mysterium, etiam si nomen proferatur, cognoscitur, nisi docente spiritu
fidei. Apparet itaque, illis sub nomine Tetragrammato personarum
divinarum numerum et naturam non secus esse adumbrata quam nobis sub
isto nomine ‘trinitas’, ut sicut vocabulum trinitas, si resolvatur,
eius sententia dabit Patrem et Filium et Spiritumsanctum, ita
Tetragrammaton resolutum reddet ‘principium istius et istius’,
obscurius quidem, tamen idem. Aeque enim tres commendantur personae et
duae processiones atque in nomine patris et filii et spiritussancti.

Secundo: Numerus est quaternarius. Hic est quadratus planus primus, qui
constat duabus proportionibus simplis primis, quarum prior est, unius ad
duo, posterior duorum ad quattuor. Nascitur igitur gemina processione et
proportione quadratus unius ad unum et duorum ad duo, ab unitate
incipiens, in quaternitate desinens. Sunt autem proportiones iste iuxta
arithmeticam inaequales, sed iuxta Geometricam aequales. Sed haec ad
Mathematicam. Ita in quadrato huius divini nominis significatur unitas
paternae substantiae, ex qua unus procedit filius aequalis eidem simpla
proportione prima, ex utroque autem spiritussanctus secunda processione,
velut altera proportione simpla aequalis patri et filio, sicut proportio
duorum ad duo et unius ad unum aequalis est geometrice. Cum autem
proportio ista simpla omnium sit perfectissima, prima et proportionum
fons et caput, ubi neutra partium alteram excedit nec exceditur utra,
quia unum uni, duo duobus per omnia aequalia, fit, ut aequalitas
personarum, in divinis per duas tantum processiones et non plures
subsistentium, pulcherrimi istius quadrati seu tetragrammati symbolo
significata sit antiquis patribus in occulto. Aequalis enim patri filius
processione prima, aequalis utrique spiritus processione secunda.

Huc iam facile est referre Quattuor istas relationes, quas Theologi
habent usitatissimas, generatio activa, generatio passiva, spiratio
activa, spiratio passiva. 

[Seite 186]

Haec enim quattuor constituunt (ut sic dicam) deum trinum et unum sicut
istae quattuor literae eius nomen.

Tercio ex ipsis literis ac natura earum syllaba prima terminat
proportionem primam in literam He, quae est lenis spiritus, ut indicet,
processionem illam in divinis esse non carnalem, sed spiritualem et
suavissimam ac blandissimam. Aspirationis enim litera, si proferatur,
aliud non est nisi quidam blandus processus venti seu flatus, ut
aptissime hanc processionem filii significet. Similiter et totum nomen
terminatur proportione secunda in eandem aspirationis lenitatem, ut et
secunda processio intelligatur spiritualis, nec ab ea differens, nisi
quod est secunda et a prima procedens, nec differt spiritus a patre et
filio nisi processione sola ab utroque. Cum ergo spirituales sint istae
processiones et spiritualissimae naturae, necesse est, totum principium
in totum fluere principatum, quod divisibilis non sit. Ita
inaestimabilis pluralitas subsistit in simplicissima unitate.

Haec, inquam, et si qua sunt similia, videntur esse in Tetragrammato
veteri figurata, nunc vero in omnibus linguis revelata, ut iam
tetragrammato non sit opus, non magis quam tota lingua hebrea pro
intelligendo deo. Hiis suffragatur, quod Burgensis dicit, Tetragrammaton
idcirco ineffabile dici, quod nullius vocis hebreae Etymologiam sapiat,
nec Analogia liceat significationem eius agnoscere, ut appareat,
consilio divino has literas hebreas quidem copulatas, sed tamen velut
extraneam et non gentilem Iudaeorum dictionem insignificabilem
constitutam, quomodo latinis literis liceat dictionem aliquam
constituere grammaticis ignotam tantum significandi et memorandi causa,
quod Valentiniani videntur aemulati in sua abraxas, graeca dictione.

Recte ergo ineffabile nomen domini dictum est, quod tunc non fuerit
revelatum trinitatis sacramentum, etsi occulte insinuatum. Recte quoque
soli deo hoc unicum nomen tributum dicitur, et quod deum secundum
substantiam et internam naturam significat. Nam vere deus in seipso
aliud non est nisi pater et filius et spiritussanctus, trinitas et ea,
quae de nativitate et processione dici solent. Quae res in nulla
creatura inveniri potest, quare nec tetragrammaton ei aptari, cum
alioquin nomina regis, domini, dei, fortis, excelsi, eloim et similium
aliis et conveniant et tribuantur, vicem dei gerentibus. Operibus enim
dei externis angeli et homines assimilari possunt, Sed trinitas in
unitate esse non possunt. Ideo et nominibus dei fungi possunt, sed
Tetragrammato et Trinitatis vocabulo uti non possunt.

[2. Mos. 6, 3.] Hinc puto facile solvi difficultatem illam Exo. v., ubi
multi aestuant, quid velit spiritus, quando dicit ‘Ego dominus, qui
apparui Abraham, Isaac et Iacob in deo omnipotente, et nomen meum Adonai
non indicavi eis’, cum 

[Seite 187]

tamen nomen tetragrammaton longe ante, etiam Gen. iiij. et deinceps
ponatur. Non, inquam, puto, id voluisse literas illas, scilicet non
fuisse eis indicatas, nisi forte tunc literae nominis eius nondum
fuissent aut compositae aut scriptae, sed quod vim huius nominis, idest
fidem trinitatis et notitiam Christi non foecerit publicari tempore
patrum nec Mosi nec totius veteris testamenti, sed tantum occulte
inspirari et figuris adumbrari.

Sunt qui putent, Tetragrammaton esse nomen Ihesu interserta litera
[Matth. 1, 21.] schin, quod optarim esse probatum et verum. At quando
Matthaeus Euangelista c. ij. salutis etymologiam illi tribuit, dicente
angelo ad Ioseph ‘vocabis nomen eius Ihesum, ipse enim salvum faciet
populum suum a peccatis eorum’, Tetragrammaton vero (ut dixi) nullius
sit etymologiae prorsus, difficile erit idipsum tueri, ut id taceam,
quod in hebraeo vocabulo, quod salutem vel salvatorem significat,
necessaria et substantialis, quam vocant, litera sit Ain, quam et
Tetragrammaton non admittit, et nomen Ihesus exinde constitutum non
habet. Verum aliorum in hac re iudicium esto. Haec pro vitanda
superstitione Iudaeorum dicta sunt.

Quod est igitur nomen dei, quod hoc loco propheta diligendum tradit? [1.
Tim. 1, 17.] Neque enim unum est tantum. Paulus i. Timo. i.
‘sapientem’ vocat dicens ‘Soli sapienti deo’, ibidem ‘regem
saeculorum immortalem, invisibilem’. Eiusdem [1. Tim. 6, 15 f.] vi.
dicit ‘Beatus et potens, qui solus habet immortalitatem’. Iohannes
[1. Joh. 4, 16., Hebr. 11, 16.] i. Ioh. iiij. ‘Deus charitas est’.
Heb. xi. ‘Non confunditur vocari deus Abraham, Isaac et Iacob’.

Et quid, si totum huc Dionysium de divinis nominibus advehamus? Et
eundem rursus de mystica Theologia, donec nullum nomen deo relinquamus?
Siquidem qui cogitatu incomprehensibilis est, quo nomine effabilis esse
queat? sed aliis ociosioribus ista speculanda relinquamus: nos pro
simplicitate intelligentiae Hoc loco nomen domini accipiamus non id, quo
[Spr. 22, 1.] vocatur, sed quod de ipso praedicatur. Iuxta illud prover.
xxii. ‘Melius est [Spr. 10, 7.] nomen bonum quam divitiae multae’.
Eiusdem x. ‘Nomen impiorum [Ps. 22, 23.] putrescet’. Ps. xxi.
‘Narrabo nomen tuum fratribus meis’. Nomen ergo dei bona fama, laus,
gloria, praedicatio, praeconium dei, ut clare monstrat [Ps. 102, 22.]
ps. ci. ‘Ut annuncient in Zion nomen domini et laudem eius in
Hierusalem’. Ecce nomen domini et laudem eius idem dicit et eadem [Ps.
148, 13.] anuntiatione praedicari ps. cxlix. ‘Laudent nomen domini,
quia exaltatum est nomen eius solius, confessio eius super coelum et
terram’. Cum autem solus deus operetur omnia in omnibus, consequens
certe est: Soli deo deberi nomen omnium operum. Solus ergo bonus,
sapiens, iustus, verax, misericors, clemens, sanctus, fortis, dominus,
pater, iudex, denique quicquid nominari usquam, aut de quopiam
praedicari potest in laudem.

Qua sententia efficitur, ut sicut nobis nihil relinquitur virtutis aut
operis, ita nihil quoque nominis possumus nobis arrogare. Atque ut sumus


[Seite 188]

homines non nisi peccatum, mendacium, vanitatem operantes, Nomen
putridum et fedum habemus, ut sit omnis homo mendax, Et universa vanitas
omnis homo vivens. Quare nomen nostrum est peccatum, mendacium, vanitas,
iniustitia, malitia, perversitas et quicquid male dici de quopiam
potest. Haec cum agnoscimus et confitemur, recte agimus, tum enim nos,
nostra opera nostrumque nomen odimus, abiicimus, amittimus; deum, dei
[Ps. 54, 3.] opera, dei nomen diligimus, desyderamus et quaerimus
dicentes cum ps. liij. ‘Deus in nomine tuo salvum me fac’, quasi
dicat: In nomine meo peribo, immo perditus sim, in tuo autem salvus ero.

Haec autem adversus impiam impiorum hypocritarum cenodoxiam omnia dici a
propheta satis clarum est. Horum enim ut est temeritas seipsos
iustificare [Luc. 18, 11., Luc. 7, 39.] cum phariseo et Symone leproso
in Euangelio, ita furor quoque est seipsos iactare et nomen suum amare,
praedicare, omnibus aliis insultare, publicanos peccatoresque pessimis
nominibus accusare, iudicare, vituperare. At pii et fideles dei homines,
si gloriantur, in domino gloriantur, nomen domini sanctificari,
magnificari, glorificari petentes. Horum est seipsos accusare, iudicare,
damnare, omnibus inferiores se existimare, in novissimo loco sedere
atque ita nomen suum prorsus ignorare. Verum et hic crux ipsa sola iudex
est testisque veritatis, quandoquidem sunt, qui nomen domini a se diligi
iactent, magna fiducia etiam chartis illiniant ‘in Nomine domini’ et
‘soli deo gloria’. Item ‘laus deo’ et ‘in nomine Ihesu’ et
similia, denique cui non est in usu vulgatissimo insignis illa et
christianissima oratio ‘Deo gratias’? Quid enim foelicius Ecclesia
esse possit hodierna, si nemo eorum, qui haec iactant, mentiretur et
nomen domini sui in vanum non assumeret? sed rara haec avis. Si enim
vere nomen domini diligunt ac non potius suiipsius, cur indignantur et
impatientissime ferunt, quoties nomine proprio tanguntur, hoc est dum
vel stulti vel mali vel alio opprobrio onerantur? Cur hic non agnoscunt
nomen suum et dicunt ‘deo gratias’ et ‘soli deo gloria’? Cur
veritati, quam alius coram eis profitetur, tam atrociter resistunt,
quando eandem ipsi tam vero corde (ut garriunt) de seipsis profitentur?
Itaque [Ps. 116, 11.] Crux ipsa omnes ostendit mendaces, ut vere ille
dixerit ‘Ego dixi in excessu meo: Omnis homo mendax’. Vides ergo,
quam repente odium nominis sui mutatum est in impetuosissimum amorem
nominis sui, simul falsus amor nominis dei prodit seipsum, dum
impatientissime fert, nomen domini sibi aufferri per alium, quod ipse
continue et mendaciter a seipso reiecit et sibiipsi abstulit dicens: Deo
gloria et deo gratias, Ego autem peccator. Hunc profundissimum affectum
quis digne observare posset, nisi Christus Cruce et contumeliis nos
probari curaret? Atque haec est sententia Gregorii eximia: Qualis
unusquisque apud se lateat, illata contumelia probat. Nam hic mox deo
gratias vertitur in dei blasphemiam.

[Seite 189]

Sed invenit iste Struthio frondem, qua se tegat et in peccatis excuset:
Primum illud Augustini: Qui negligit famam, crudelis est. Et iterum: [1.
Petr. 4, 15.] Conscientia tibi, fama proximo necessaria est. Tum illud
i. Petri iiij. ‘Nemo patiatur ut homicida aut fur aut maleficus aut
alienorum appetitor. Si autem ut Christianus, non erubescat, glorificet
autem deum in isto nomine’. Sed et D. Hieronymus palam docet, in
suspitione haereseos non debere patientem esse quenquam. Primum hoc loco
loquimur in spiritu cum propheta et coram deo. ‘Providere utique
debemus bona, non solum coram [Röm. 12, 1 ff., 2. Cor. 4, 2.] deo, sed
etiam coram omnibus hominibus’, Ro., xij. Et ij. Cor. iiij.
‘Commendantes nosmet ipsos ad omnem conscientiam hominum coram
deo’.Et [1. Thess. 5, 22., Matth. 5, 11.] i. Thessal. ult. ‘Ab omni
specie mala abstinete vos’. Christus quoque Matt. v. persecutionem
passos praedicat beatos, sed propter iustitiam.

Ita verissimum est, coram hominibus nos non debere mentiri et falsum
crimen agnoscere, sed potius mori, sicut mulier illa septies percussa
apud Hieronymum. Veruntamen sicut pati debemus mortem et quaencunque
mala propter iustitiam innocentes, ita libenter debemus pati nominis
nostri iniuriam nec ipsum repetere cum tumultu aut retaliare iniuriam,
sed quantumlibet innocentes coram hominibus, tamen coram deo confiteri
oportet, nos meruisse multo maiora tam rerum vite quam nominis
incommoda. Sicut enim res et vitam, ita et nomen bonum debemus agnoscere
esse bonas dei creaturas optimaque dona. Verum non debemus nos his
dignos aestimare et iniuriam fieri nobis putare, si aufferantur, immo
indignos nos his omnibus agnoscere patienterque eis volente deo carere.
Quare non est necesse, adulterum aut homicidam te confitearis, si non
sis, aut agnoscas crimen eiusmodi tibi intentatum, immo nec confiteri
nec agnoscere debes, ne mentiaris tu simul cum eo, qui te mendaciter
afficit ignominia. Et tamen paratus ac quietus esse debes, si testimonio
tuae innocentiae a te dato non credens nihilominus te criminetur, sicut
non debes dicere, vitam tuam esse nihil aut carnem tuam esse phantasma,
aut aurum tuum esse cuprum, quo humiliter sapias, Sed haec confiteri
talia, qualia sunt, et tamen, si aufferantur, non resistere neque
repetere nec vindicare.

Ita famam tuam obscurantibus et detrahentibus resistere non debes, etsi
debes innocentiam tuam prostestari, nec eorum mendatia silentio malo
confirmare. Sic olim Christiani Lugduno Galliae accusati, quod in
occultis [Jer. 37, 13 f.] infantes vorarent, usque ad mortem constanter
negabant, et Hiere. xxxvi. Cum Hierias criminaretur Hieremiam, quod ad
Chaldaeos fugeret, respondit: ‘falsum est, non fugio ad Chaldaeos’.
Nihilominus tamen, cum non crederetur ei, passus est, se caedi et in
carcerem mitti innocentem. Sed et Christus coram Anna constanter tutatus
est doctrinam suam, quam ille interrogans oblique damnavit, et tamen
alapam accepit a ministro, passus innocenter 

[Seite 190]

eodem crimine ab incredulis traduci. Hac regula et hodie nobis
necessarium est incedere, quando impiissimi magnatum adulatores
insanientes et ferocientes innocentiae bonorum insidiosissime obtrudunt
nomen haereticum, scandalosum, erroneum, seditiosum, aurium offensivum,
pontificali reverentiae detractorium et id genus, prout libitum est suis
opinionibus.

Ferenda sunt, inquam, haec portenta, sed non agnoscenda. Quodsi
praevaleant rationeque reddita non contenti pergant furere, deo
confitendum est, nos digna pati, et nomen non nostrum, sed dei nobis vi,
immo et iure auferri, ut qui indigni sumus eo nomine, intus vero per
fidem et conscientiam forisque per confessionem constantissime ei
adherere. Nec enim nobis nomen bonum aufferunt, quorum non est, sed deo,
cuius dono in nobis erat. Quin sibiipsis nostrum nomen auferunt, cum
ideo nobis datum fuerit, ut ipsi [Matth. 5, 16.] per hoc ad deum
moverentur, luce bonorum operum nostrorum eruditi, ut glorificarent
patrem nostrum in coelis. Nihil ergo nobis auffertur de bono nomine,
quando ipsum nec in conscientia nec confessione aufferre, sed tantum in
opinione sua propria, suo scilicet damno extinguere possunt, ita ut
magis illorum miseriae condolendum quam nostro damno tristandum sit. Qua
in re dum innocentes nos confitemur et reddita ratione nomen malum
repellimus non nobis, sed ipsis etiam invitis calumniatoribus servimus.

Hoc affectu, hoc Canone non curant famam suam Struthiones isti, sed id
tantum quaerunt, ne patiantur infamiam, nec quiescentes, donec
adversariis (si possunt) oppressis nomen suum receperint iuxta iuris
regulam vel errorem potius, vim vi repellentes. Atque ne fiant crudeles,
famam negligendo (ut putant) Impii fiunt et crudeles simul, nomen bonum
vindicando tanquam suum, non dei. Itaque perversissime abutuntur
sententia Augustini pulcherrima: Qui negligit famam, crudelis est. Et
iterum: Fama tua proximo necessaria est. Non enim ideo furendum est, et
contra Euangelium pallium repetendum, quia pallio tuo opus est proximo
tuo. Nec res quaelibet defendenda nec ipsa sane vita, quod his eget
proximus tuus. Sic non est fama per vim repetenda, quia necessaria est
proximo. Satis est in his omnibus [Matth. 5, 39.] non agnovisse crimen,
deinde opus est velle pro deo maiora pati, ut sic altera maxilla quoque
parata sit, et tamen prioris percussio non agnoscatur tanquam merito
inflicta.

Esse autem meram simulationem in his pugnacibus et pertinacibus famae
Tutoribus, eosque falsissime dicere, se amore nominis domini haec moliri
nec suum sed dei nomen quaerere, probabis hoc signo. Primum quod in
caeteris rebus dei sunt incuriosissimi, neque enim ita aestuant, ut
faciant voluntatem dei et regnum eius quaerant, quae tamen maxime
facerent, si nomen dei pure diligerent. Deinde idem nomen domini et
famam bonam in proximo suo patientissime tolerant perditum iri. Quin
ipsi primi omnium 

[Seite 191]

sunt, qui, ut nomen domini in se statuant, in proximis perdunt, ut hodie
sunt, qui Christiani et Catholici sibi videntur esse non posse, nisi
inquirant, quos haeretico opprobrio condemnent, ut probent, aliud nomen
domini et alium deum in seipsis habere et aliud persequi in proximis
suis. Quare ne credas, eos esse amatores nominis domini, qui prompti
sunt alios malo nomine insignire et se solos bono nomine commendare.
Idem nomen est in omnibus, nec plus potest diligi in teipso quam
proximo. Erras, si doles et ureris, te haereticum vocari, et rides
gaudesque, proximum haereticum haberi, quanto magis, si tu ipse, ut
speciosus sis, alium defoedes, cum ideo speciosus esse debeas, ut
alterius foeditatem tegeres, sicut membra honesta [1. Cor. 12, 23.]
tegunt inhonesta. i. Cor. xij.

Sed ad verba prophetae redeamus. ‘Diligunt nomen tuum’. Nomen domini
diximus esse famam, notitiam, laudem domini, quae utique oportet ut sit
in aliis, hoc est in nobis per fidem et confessionem, ut scilicet non
nostra iustitia, virtus, sapientia, sed dei in nobis reveletur, crescat
et regnet. Sic enim in nomine domini baptisati sumus, ut iam non nos,
sed deus vivat in nobis, et nomen impiorum pereat, quo solum dei nomen
in nobis sit, ubi ut omnia opera nostra illius sunt, ita et nomen, sic
tam res ipsa quam nomen non nobis, sed deo tribuatur.

Quocirca ne hoc quidem inepte dicitur: Nomen domini intelligi sive
Ihesum Christum sive Patrem et Filium et Spiritumsanctum, Quod haec sint
nomina dei, qui solus habet omne nomen bonum. Ita qui diliget nomen
Ihesu, diligit simul salutem dei, veritatem dei, misericordiam dei,
virtutem dei, sapientiam dei et omne bonum. Haec enim omnia in nomine
domini quocunque includuntur. Quodsi hoc facit, necessario simul odit
nomen suum nec gloriatur in sapientia, salute, virtute hominis, quia
vana sunt, ut habere dignus sit in se nomen domini, quo et ipse salvetur
et deus glorificetur.

Quare Emphasin utriusque vocabuli observemus ‘Diligunt’ et
‘nomen’. Non ait: qui scribunt, dicunt, sonant, indicant, cogitant,
acute disputant, cognoscunt, sed: qui diligunt nomen tuum. Quis enim non
videat, quanti sint, qui deum et nomen eius tractent, nec tamen
gloriantur in eo? Cor eorum vanum est et intimus affectus amoris
perversus, quo perverso nihil [Ps. 18, 26 f.] rectum geri potest, quo
recto nihil perversum geri potest. ‘Cum sancto sanctus, cum perverso
perversus est deus’.

Quid autem sit diligere nomen domini, non intelligitur melius quam ex
ipsa vi naturaque dilectionis, quae est non quarere, quae sua sunt, sed
quae illius, quem diligit. Quare is demum diligere probabitur nomen
domini, qui contempto suo et omnium nomine solius domini nomen optat
exaltatum, dilatatum, magnificatum omnibusque cognitum. Quod ut fiat,
necesse est, ut omnia cogitet, dicat, faciat, patiatur, quae pro nomine
domini cognoscendo 

[Seite 192]

exaltandoque valere putaverit, cum dispendio tam rei quam nominis sui.
Quo fiet, ut vane gloriosus esse nequeat, sed suiipsius prodigus
contemptor inveniatur, nec in ulla re superbus glorietur quam in domino,
cuius nomen solius diligit et quaerit. Qui ergo tempore sereno et sua
intutus sibi placet [Spr. 27, 21.] suumque nomen libenter audit, hic
fornace illa, quam prover, xxvi. ‘os laundantis’ appellat, probatur
non diligere nomen domini, sed suum, quales propheta impios illos hoc
loco sugillat in fidutia iustitiae suae gloriantes. [1. Sam. 2, 3, u.
9.] De quibus et i. Re. ij. ‘Nolite loqui sublimia gloriantes,
recedant vetera [Phil. 4, 13] de ore vestro’, ‘quia non in
fortitudine sua roborabitur vir’. Paulus quoque gloriatur, omnia se
posse, sed in eo, qui se confortat, alioquin non gloriatur [2. Cor. 11,
30.] nisi in infirmitatibus suis, ij. Cor. xi. Pulchre et breviter haec
B. Virgo [Luc. 1, 49.] comprehendit hoc versu ‘Fecit mihi magna, qui
potens est, et sanctum nomen eius’, quasi dicat: Nihil ego feci, ille
foecit mihi magna, qui solus operatur omnia, qui solus potens est in
omnibus, cuius ob id solius nomen quoque est, ipsi soli gloria, qui
solus facit, sanctum videlicet, quod nulli liceat attingere et sibi
usurpare. Qui enim opus suum non esse intelligit, qua temeritate nomen
sibi de opere alieno vendicet? Ille ergo sanctificat nomen domini vere,
qui ab ipso usurpando sibi temperat. Hoc facit, qui opus omne bonum
agnoscit nihil prorsus ad se pertinere, sed ad solum deum, [Ps. 145,
17.] ut sit iuxta psalmum ‘Sanctus quoque in operibus suis’. Ecce
hoc est [2. Mos. 20, 7.] praeceptum secundum ‘Non assumes nomen domini
dei tui in vanum. Hoc oramus dicentes ‘Sanctificetur nomen tuum’,
hoc est, quod ps. cx. dicit [Matth. 6, 9., Ps. 111, 9.] ‘Sanctum et
terribile nomen domini’.

At impii isti iustitiarii, temere irruentes, nomen domini sine fine
polluunt, dum sibi iustitiam, virtutem, sapientiam tribuunt et in his
nomen suum libenter audiunt. Ex quibus illud sequitur, quod, quo
pluribus donis dei quispiam est adornatus, eo periculosius vivit, nec
sit ulli hominum tam necessarius timor dei, ne polluat nomen eius et
sibi tribuat quicquam de iis, [Ps. 91, 5 ff.] quae dei sunt, aut
tributum ab aliis patienter ferat. Haec est illa tentatio a dextris, ubi
cadunt decem milia, Sagitta scilicet volans in die et daemonium
meridianum. Propter quam solam causam S. Gregorius audet in multis locis
asserere, omnium sanctorum bona opera esse immunda, quod videlicet a
nomine domini satis abstinere nequeant, nec tam sanctum ac terribile
habeant, quam haberi debeat, nisi plene mortificata sit naturae passio,
quod in hac vita non perficitur. Quotusquisque enim est, qui ad nomen et
laudem sui terretur et expavescit tanquam a re dei sacratissima, quam
terror sit attingere? Quin suaviter ridemus, ac sicut porci patienter
sustinemus confricationem eiusmodi laudis.

Sed ubi illi parebunt, qui velut Gigantes monte monti imposito et turri 

[Seite 193]

Babylonis extructa contra dominum et nomen eius belligerantes immensa
libidine laudis et famae insaniunt, ut domino tam opus quam nomen
penitus aufferant sibique solis vendicent, interim aliud non garrientes
quam ‘sanctificetur nomen tuum’, ‘Soli deo gloria’, ‘deo
gratias’, ‘in nomine domini Amen’ [2. Kön. 9, 30.] et similibus
fucis et stibio oculos Iezabelis suae tingentes, pingentes, fingentes.
Adeo scilicet mundus refertus est rapinae aequalitatis divinae,
prophanationis nominis dei, pollutionis gloriae dei, et non est qui
intelligat, adeo ut pro nomine dei contra nomen dei horribiliter etiam
pugnent et implacabiliter dissentiant.

Calices, pallas, lintea Ecclesiarum et altarium quanta est religio tangi
a laicis, quod videlicet sint consecrata in nomine domini? At ipsum
nomen domini, quo omnia consecrantur, nemo foedius polluit et
conspurcat, foedissimi scilicet affectus gloriae contactu quam illi ipsi
execrati consecratores, reprobi iustitiarii, vanissimi iactatores operum
et verborum suorum. Igitur ille venerabiliter diligit nomen domini, qui
pia reverentia trepidat, a laude [2. Mos. 30, 31 ff.] et nomine bono
tanquam ab ungento illo abstinens, quod Exo. xxx. praecipitur sanctum
haberi, nec similem eius compositionem fieri, nec carnem hominis ungi ex
eo, sed solum tabernaculum et vasa eius &c. Qui enim sic nomen domini
colit et sanctificat, rursum sanctificabitur ab eo Iuxta illud [Ps. 18,
26.] ps. xvij. ‘Cum sancto sanctus eris’. Non solum autem ita
reveretur nomen domini, ne tangat, ne usurpet, ne ungat se illo, sed
cupit, omnibus idem nomen hoc modo sanctum et terribile fieri, atque ut
hoc fiat, nihil omittit sive faciendo sive patiendo. Sic sanctum Thomam
Aquinatem legimus, quoties sui laudem audiret, se sub veste sua cruce
signasse, optima certe et pia reverentiae consuetudo. Summa omnium, ea
quae dicta sunt, vulgo dicuntur in hunc modum: ne quis in prosperis
elevetur, bene et facile verbum dictu, sed obscurissimum et
profundissimum intellectu nec nisi expertis cognitum, [Ps. 111, 9 f.]
sicut ps. ex. dicit ‘Sanctum et terribile nomen eius, initium
sapientiae timor domini. Intellectus bonus omnibus facientibus eum,
laudatio eius manet in saeculum saeculi’.

Qui vero timorem domini non intelligunt nisi eum, qui a crassis peccatis
et voluptatibus metu penae absterret, nihil intelligunt, nec unquam
discent gloriari in domino, cum timor domini is sit, quo timemus, ne
quicquam eorum, quae domini sunt, idest virtutem et nomen nobis
arrogemus et arrogantes polluamus, non secus atque res sacras tangere
veremur, ne polluamus. In quo timore sic proficiendum est, ut non solum
temporalia, sed et spiritualia bona non usurpemus nobis nec in his
quicquam nostrum esse sciamus, nisi usum ipsum necessarium pro nobis et
proximis solius largitate domini nobis concessum, pia reverentia
possidendum et in ipsum cum fideli gratitudine referendum. Qui tales
sunt, eorum laudatio manet inaeternum. 

[Seite 194]

‘Laudatio eorum’? Scilicet, quod non seipsis nec ullis hominibus
laudantibus [1. Cor. 4, 3 ff.] gloriantur, Sed iuxta Paulum i. Cor.
iiij. a deo solo volunt laudari. ‘Tune’ [Ps. 34, 3.] inquit ‘erit
unicuique laus a deo’. Et ps. xxxiij. ‘In domino laudabitur anima
[2. Cor. 10, 18.] mea’. Et rursum ij. Cor. x. ‘Non enim, qui seipsum
commendat, ille probatus est, sed quem deus commendat’. Hos autem
solos deus laudat et commendat, qui laudem quamcunque abs se in ipsum
retulerunt, Nec voluerunt videri opera sua, nisi ut glorificetur pater
eorum in coelis, cuius nomen [1. Sam. 2, 30.] dilexerunt. Quare rursus
eos ipse laudat et glorificat, sicut dicit i. Reg. ij. ‘Qui
honorificaverit me, glorificabo Eum, Et qui contemnunt me, erunt
ignobiles’.

Arduissimum autem est, sed necessarium a solo deo expectare laudem et
nomen, amissis interim omnium omnibus nominibus, et si qua contigerint,
velut non contigerint, in deum relatis, nec nisi pro aliorum salute cum
[Ps. 2, 11.] timore toleratis potius quam possessis. Hoc nimirum est
servire domino in timore et exultare ei cum tremore Nec desperare
tentatum nec praesumere consolatum, ut iam saepe diximus.

[5, 13.] Quoniam tu benedices Iusto domine, ut scuto bonae voluntatis
tuae coronasti nos.

Hieronymus sic: ‘Quoniam tu benedices iusto domine, ut scuto
placabilitatis coronabis eum’. Pronomen ‘tuae’ omittit, et
pronomen ‘eum’ aptius est quam ‘nos’, refert enim iustum.
Videtur etiam mihi genitivus in ablativum rectius mutari: ut scuto,
placabilitate coronasti eum. Verum maior vis in distinctione sita est.
Nostra enim translatio incipit ultimum versum a vocativo ‘domine’,
qui hebraeis est finis medii versus. Habet vero hic [Ps. 3, 9.] versus
paulo aliis verbis eundem sensum, quem ultimus versus psalmi tercii
‘Domini est salus et super populum tuum benedictio tua’. Unde sicut
illic Epitasis et Emphasis in pronomine ‘Tua’ et genitivo
‘Domini’, Ita hic in pronomine ‘Tu’ et vocativo ‘Domine’
observanda. Cuius intellectus pendet ex antithesi utriusque
generationis, piae et impiae. Impiam benedicunt homines et maledicunt
piam. At piam Tu benedices domine, sicut supra ps. iij. versu ultimo
expositum est latius.

Reddit autem rationem versus praecedentis, in quo dictum est: Laetari
omnes sperantes in deum, tempore adversitatis exultare et curae esse
deo. In prosperis vero gloriari in domino omnes, qui diligunt nomen
eius, quod ideo faciunt, quia sciunt te unum esse, qui iusto benedicat.
Qua scientia eruditi contemnunt benedictiones et maledictiones hominum,
qui eos tantum benedicunt, qui suum proprium nomen diligunt, eos vero,
qui solius domini nomen diligunt, idest iustos semper maledicunt. Quare
non ociose addit ‘iusto’, manifeste adversarios impios indicans,
quibus non deus, sed homines 

[Seite 195]

benedicunt contraria benedictione. Ubi iterum in spiritu loquentis
prophetae [5, 5 ff.] verba observanda sunt, quod sicut superius
appellavit eos operarios iniquitatis, malignos, impios, qui nihil minus
quam hanc speciem malam coram hominibus et in oculis suis habent, sed
habent speciem pietatis virtutem eius abnegantes, ita iustos appellat
eos, qui in spiritu tales sunt, nihil minus hominibus quam iustitiae
nomine digni visi, ut quos oportet esse stultos, malos, insanos coram
speciosis illis sanctis, qui suarum benedictione virtutum sibi securi
sunt. Qui morbus seu potius impetus impietatis in Ecclesia hodie usque
ad desperationem remedii praevaluit. Adeo quicquid magnatibus visum est,
abunde invenit benedictores suos tanquam deo ipsi simul visum ac
placitum. Contra quod si mutias aut dubites, necesse sit, te mox
haereticum et filium diaboli, filium perditionis sine timore
pronunciari. Sic hodie patitur nomen sanctum et terribile dei, Sic
prostituitur insanissimis cupiditatibus hominum, sic servit immanissimae
tyrannidi Turcorum Ecclesiasticorum pessimorum, factum prorsus operculum
omnium nequitiarum omniumque malorum, Ita ut nihil horribilius videri
possit, si oculos spiritus aperias, quam quod nomini dei tribuuntur non
nisi summa, infinita, diabolica opera, rursum diabolico nomini non nisi
optima et Christianissima opera. Neque enim hodie licet, si cui
teterrimo facinori quispiam adulator Magnatum praefixerit nomen domini
et autoritate dei, Christi et Apostolorum diaboli sui studia adduxerit,
resistere et reprobare. Sed nisi haereticus exuri velis, hunc Satanam et
Antichristum propter nomen Christi praetextum oportet adorare et pro
divinis operibus celebrare. Contra si quid moliatur deus monstris illis
contrarium in nomine domini, prorsus non licet huic favere, consentire,
assistere, Sed diaboli autoritate et nomine ista geri, oportet credere
et dicere. Quid enim aliud mereretur furens nostra in Christum
ingratitudo, quam ut in sensum reprobum traditi peccato blasphemiae in
spiritumsanctum hic et illic irremissibili sine fine sine timore
permittamur peccare, deum sub nomine diaboli damnantes et diabolum sub
nomine [Ps. 119, 137.] Christi adorantes? ‘Iustus es domine, et rectum
iudicium tuum’. Si enim gentes, quod cognito deo gratias non egerunt,
sic tradidit deus in sensum [Röm. 1, 21 ff.] perversum, ut monstra
illa, quae Ro. i. Apostolus recenset, patrarent, Si Iudaeos ita
percussit, quod Christum non susceperunt, quanto malo nos eramus
dignissime feriendi, qui susceptum et nomen eius professi, tanta malitia
subversi, nomen eius illudimus et conspurcamus? At haec quantae putamus
esse cruci iis, qui diligunt nomen domini? quam horrendum vivere in hoc
tempore et nominis divini has intolerabiles contumelias audire et
videre?

Discamus itaque nos interim et ob oculos ponamus adversantia illa sibi
iudicia dei et hominum, ne erremus cum insipientibus neve consilium dei
ignorantes deficiamus. Stat firma sententia: Qui volet iustus fieri,
peccator fiat necesse est, qui volet sanus, bonus, rectus, denique
deiformis, 

[Seite 196]

Christianus Catholicusque fieri, insanus, malus, perversus, denique
diabolicus, [1. Cor. 3, 18.] haereticus, infidelis, Turca fiat, et ut
Paulus dixit ‘Qui vult inter vos esse sapiens, stultus fiat, ut sit
sapiens’. Stat, inquam, haec sententia firma, quia sic est voluntas in
coelo, quod per stultitiam sapientes, per malitiam bonos, per peccatum
iustos, per perversitatem rectos, per insaniam sanos, per haeresim
Catholicos, per infidelitatem Christianos, per diabolicam formam
deiformes facere proposuit. Quaeris, quo modo? cito et breviter dicetur.
Talis non poteris fieri in deo, qualis vis, nisi talis prius fias in
teipso et hominibus, qualem ipse vult. Vult autem te fieri in teipso et
hominibus hoc, quod vere es, idest peccator, malus, insanus, perversus,
diabolicus &c. Haec nomina tua, haec res tua, haec veritas ipsa, haec
humilitas est, quae ubi facta fuerint, iam talis es coram deo, qualis tu
volebas, idest sanctus, bonus, verax, rectus, pius &c. Hac ratione alius
tibi et hominibus, alius soli deo eris. Quid ergo miraris? Quid
turbaris, si vel tibi vel hominibus displices? quibus nisi displiceas,
deo placere non possis. ‘Si adhuc hominibus [Gal. 1, 10.] placerem
(inquit Paulus Gal. i.), servus Christi non essem’. Sed id nos fallit,
quod homines esse non arbitramur duces Israel et eos, qui horum studio
insaniunt, quasi ignoremus, sub nomine Christi etiam Apostolis ipsis
fuisse insidiatum a pseudoapostolis. Adeo secure nos falli delectat
nomine beatorum Apostolorum et apostolicorum, modo liceat eis placere,
ut impleatur [Ps. 53, 6.] illud ps. xiij. ‘Deus dissipavit ossa eorum,
qui hominibus placent; confusi [Jes. 3, 12.] sunt, quoniam deus sprevit
eos’. Et Isa. iij. ‘Popule meus, qui te beatum dicunt, ipsi te
decipiunt et viam gressuum tuorum dissipant’. Obsecro, quam robusta et
libera haec diffinitio: decipiuntur omnes, qui laudantur, laudatores
sunt deceptores. Quis non expavescat laudari? Quis non optet vituperari?
Illi ne soli recte ducunt ac docent, qui nostra arguunt et miseros
[Offbg. 3, 17.] nos dicunt? Vere ita habet. Nam et Apo. iij. Angelo
Laodiciae dicitur ‘Dicis, quia dives sum et locupletatus et nullius
egeo: Et nescis, quia tu es miser et miserabilis et pauper et nudus et
caecus’.

Istis autem sic habentibus diligentissime cavendum est cuique
Christiano, ne turbam turbeque secutus iudicium, eum contemnat vel
laudet, qui hominibus vel laudatus vel vituperatus habetur. Periculum
est enim hic, ne incurratur in dominum gloriae, qui cum sceleratis
reputari voluit et cum sic reputatis manet usque ad consumationem
saeculi: Quia peccatores coram hominibus ipse iustificat et sanctos
saeculi damnat. In illis enim amisso eorum nomine habitat nomen dei
sanctum et terribile, quo sanctificantur. In his eiecto nomine dei inest
nomen hominum prophanum et abominabile, quo polluuntur. Eadem ratione
nec teipsum licet contemnere ac de te desperare, eo minus, quo miserior
in teipso fueris. Nam dum nullum peccatorem licet iudicare ac damnare
nec de eo desperare, nec teipsum licet iudicare 

[Seite 197]

ac damnare, sive tibi sive hominibus factus fueris peccator: Non aliter
atque non licet tibi te laudare ac iustificare nec de te praesumere,
sive tibi sive hominibus aliquid esse videberis, sed de solo deo
gloriari et in nomine eius delectari, quod bonum est in conspectu
sanctorum suorum.

Credo autem satis notam Synecdochen figuram, quod ‘iusto’ singulari
numero pro ‘iustis’ plurali dicitur seu pro generali sententia
distribuendo ‘Benedices iusto’, idest quicunque fuerit iustus.
Deinde benedicere usu scripturae esse idem, quod laudare, glorificare,
bona optare, bene precari. Contra maledicere: vituperare, malum optare.
Quod si a deo fiat, res est et factum, quia ipse dixit et facta sunt, Si
ab hominibus, nihil sequitur.

Iustus vero ex multis iam dictis ps. i. in spiritu et abscondito
dicitur, qui non in suis nec hominum, sed dei oculis iustus est. Hic
est, qui credit et fidit in deo, de quo recte dixeris: Iustus est
peccator, sed diverso theatro et conspectu, ut diximus.

‘Ut scuto placabilitatis coronasti eum’, hoc est circumdedisti eum.
Iuxta [Ps. 125, 2., Ps. 34, 8.] illud ps. cxxiiij. ‘Dominus in
circuitu populi sui.’ Et xxxiij. ‘Immittet angelus [5. Mos. 32, 10.]
domini in circuitu timentium eum’. Et Deu. xxxij. ‘Circumduxit eum
et custodivit sicut pupillam oculi’. Verum et hoc insensibiliter
agitur in [Ps. 118, 11f.] spiritu, cum sensilibiter illud sentias ps.
cxvij. ‘Circumdantes circumdederunt me, sicut apes’ &c. Quare fide
apprehendenda est placabilitas, bona voluntas, benevolentia ista dei, ne
deficiamus, cingente nos in modum coronae [1. Sam. 23, 26.] Saule
nostro, i. Reg. xxiij. Ita videmus variam dei in nos consolationem, sed
[5. Mos. 32, 11.] in spiritu, ut provocet nos ad fiduciam sui, sicut
Deutero. xxxij. ‘Quasi aquila provocans ad volandum pullos suos et
super eos volitans’. Sic enim [Ps. 18, 11.] ‘ascendit super Cherubin
et volat, volat super pennas ventorum’ ps. xvij.

Atque haec verbosissime, nec tamen satis digne de his affectibus, fidei,
spei, charitatis, gaudii dicta sint, ad quae, cum deinceps occurrerint,
remittemus, ut semel prolixitate absoluta post haec breviores simus.
Sitque cum hoc quinto psalmo finito hic primi stadii modus, ut recreati
parvula quiete ad sextum alacriores veniamus.

Et quoniam visum est hoc loco paulum subsistere, propter nonnullorum
usum adiiciemus coronidis vice duos versus per ecclesiam cantatissimos
in fine psalmorum: Gloria Patri et Filio &c., quando ipsi penitus
affines sunt ultimis duobus huius psalmi versibus, in quibus nomen
domini glorificandum et diligendum doctum est.

Gloria (inquit) Patri et Filio et spirituisancto, Sicut erat in 

principio et nunc et semper et in saecula saeculorum. Amen.

In versibus religiosissimis erigendus est affectus, ut quod psallitur
voce, psallatur et mente et spiritu. In quibus summa omnium orationum 

[Seite 198]

et affectuum comprehenditur, non secus atque in prima dominicae
orationis parte (Sanctificetur nomen tuum) omnes sequentes Et in primo
decalogi praecepto omnia sequentia, Ita ut sicut primum praeceptum
metrum et mensura est omnium aliorum et prima oratio omnium orationum,
Ita huius versus affectus primus et summus est omnium affectuum. Neque
enim quicquam orari debet, quod non primum in gloriam maiestatis
referatur, ut sanctificetur nomen eius, Nec quicquam fieri in opere, in
quo non primum quaerantur ea, quae dei sunt, ut ne habeatur deus
alienus. Ita nullius affectu debemus impensius moveri quam gloriae dei.
Denique hoc versu si spiritu et mente psallemus, brevi compendio
absolvemus totam illam sacrificiorum veteris testamenti turbam. Quid
enim aliud erat deo offerre pecudes mortificatas, nisi nos carnales
homines, peccato mortuos, offerri deo, viventes [Hos. 14, 3.] iustitiae
in laudem et gloriam gratiae suae? sicut Osee ult. dicit ‘Tunc [Ps.
51, 21.] reddemus vitulos labiorum nostrorum’. Et ps. 1. ‘Tunc
acceptabis sacrifitium [Hebr. 13, 15.] iustitiae, tunc imponent super
altare tuum vitulos’. Et heb. ‘Per ipsum ergo offeramus hostiam
laudis, idest fructum labiorum confitentium nomini eius’. Nec aliud
est novi testamenti sacrifitium quam huius versus, Ita ut et altaris
sacramentum appelletur Eucharistia, idest gratiarum actio, quod in eo
officio huius versus vim et affectum proprie persolvamus. Non enim satis
est communicare corpori dominico, nisi in memoriam eius id faciamus,
sicut praecepit. At quam multi sunt, qui hunc versum quottidie
murmurant, tam pauci sunt, qui id, quod significatur, adimplent. Quare
necesse est, unumquemque seipsum observare et admonere huius versus
monitorio et Invitatorio, quidnam deo debeat.

Igitur tribus personis dicimus non ‘gloriae’, sed ‘gloria’, quod
aequalis sit gloria eademque unius et trini dei sicut una maiestas et
divinitas, in quo dei veri nomen sanctum revelatum confitemur. Ubi fides
summa necessaria est, quae et hoc versu exercenda proponitur:
Incomprehensibilia sunt quae loquimur, et summa nostrae fidei capita.
Verum ut ad usitata nos accommodemus, placeat interim, quod Patri
potentia et virtus, Filio sapientia et consilium, Spirituisancto bonitas
et charitas tribuatur, atque his notionibus apprehendantur, ut qui
psallit gloriam patri, suam simul offerat vanissimam gloriam, confessus
suam infirmitatem et impotentiam, nec optet fortis et potens esse nisi
in deo patre. Dum psallit gloriam filio, abominetur suam sapientiam et
consilium mactatisque his bestiis offerat, confessus suam insipientiam
et stultitiam, nec optet sapiens prudensque haberi nec apud se nec apud
homines nisi in deo suo filio. Dum psallit gloriam spirituisancto, ponat
fiduciam iustitiae et bonitatis suae, peccata confessus, optetque ex deo
spiritusancto iustus et bonus fieri mactetque opinionem bestialem suae
iustitiae. Ita fit, ut omnia deo, nobis nihil relinquamus nisi
confusionem et 

[Seite 199]

[Einzelnachträge und Berichtigungen zu den Bänden I —VI. VIII. IX.] 

confessionem malorum et nihili et miseriae nostrorum. Ita iustificati
sumu, reddentes unicuique, quod suum est.

Verum nullus ita sapiat, ut sese credat digne posse hunc versum pallere,
Sed magis optative quam indicative psallat, ut sit simul oratio, laus et
gratiarumactio, cum nemo sine vana gloria virtutis, sapientiae,
bonitatis suae sit, nec ullus reperiatur, qui non aliquid deo detrahat
gloriae impureque sacrificet hoc sacrifitium. Hoc autem sic orandum est,
ut communis sit oratio ‘Sicut olim et nunc et semper et in saecula
saeculorum’, hoc est ut optet, omnem creaturam ab initio usque
inaeternum secum glorificare deum, in quo pro omnibus et cum omnibus
oratur, laudatur, glorificatur deus, quae est gratissima et
efficacissima, quia communissima, in quo id, quod in nobis deest,
suppletur per communionem omnium sanctorum et praecipue Christi, in qua
universitate tutissimum est concinere, ubi vocis nostrae defectus
multitudine perfectorum iuvatur et perficitur. Unde impossibile est,
hominem, vanae gloriae deditum hunc versum psallere, nisi velut
horribili ruditu totam hanc iucundam harmoniam universae creaturae
confundat, quo sibi ipsi malum in caput provocat et accelerat. Non enim
tolerabilis est importuna ista dissonantia, dei melodiam interturbans. A
qua perdita gloria nos liberet ipse Christus, gloria nostra in saecula.
AMEN.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS SEXTVS.

1519

[Seite 199] 

[6, 1.] Ad Victoriam in organis super octavam, psalmus David.

De victoria et organis dictum est psalmo quarto. Octavae vero mysticam
significationem multi exquisitissime tractaverunt, quos suo sensu
abundasse permittamus et eos, qui simpliciter citra mysterium loquuntur
sequamur, grammatica sive historica sententia arbitrantes, octavam
fuisse [Ps. 33, 2.] organum seu citharam ogdochordam, siquidem ps.
xxxiij. indicat psalterium decachordum, ut sit sensus, hunc psalmum esse
unum eorum, qui ad victoriam canerentur in organis (de quibus supra ps.
iiij. ex i. Paralip. xv. diximus), sed ita, ut proprio instrumento
ogdochorda, scilicet Cythara, caneretur, ut octava sit in titulo addita
designande speciei gratia. Nec mihi cognitum est, ogdochorda fueritne
summa, media aut infima Cithararum. Psalterium decachordum apparet
summum fuisse, ut quod in iucundis et festivis psalmis legamus
celebrari. Certum est, psalmos ad 

[Seite 200]

victoriam in citharis cani solitos, quas frequenter generali vocabulo
organa vocant psalmorum tituli.

Non autem est dubitandum, quod haec omnia fuerint figurae futurorum, et
octo istas chordas non frustra fuisse tum institutas tum commendatas.
Ego sane pro mea temeritate non tantum ad octavum resurrectionis futurae
diem cum illis curro, sed ad praesentis Ecclesiae quoque conditionem et
affectum quendam singularem fidelium Christi, non quod et tunc in veteri
testamento non fuerit haec conditio, sed quod non revelabatur. Quare vel
animi causa pie meditemur: Ogdochordam Citharam fuisse summam et
principem prae caeteris insignem, sicut psalterium decachordum summum
fuisse putamus, ideoque eam hoc titulo, adiecto nomine octava,
insignitam. Dictum est autem in principio, psalterium et citharam in hoc
differe, quod Psalterium, quia cavitatem superno ligno habet,
resonantiam desursum reddit, contra Cithara inferno ligno cava ab imo
sonat. Quibus rebus figurentur duo illa sacramenta mortis et
resurrectionis Christi, in nobis mortificatio carnis et vivificatio
spiritus, ut Citharae cantus aliud in veritatis revelatione non sit quam
opus crucis, mortificatio membrorum, destructio corporis peccati, qua
sursum ducitur a terrena sua sapientia, ut sapiat ea, quae sursum sunt,
ubi Christus est. Psalterii vero cantus sit opus spiritus, iustificatio,
salus, pax et similia, quae fide et spe sursum veniunt. Unde et citharae
proprie psalmi ad victoriam, sicut dictum est, aptabantur, quod opus
domini, idest crux Christi, indigeat exhortatorio, quo ad finem usque
perferatur et victoriam perseverantia obtineat.

Quando autem hoc psalmo summa illa crucis et mortificationis extremaque
linea mortis, puta, et inferni describitur, non inepte ei summa Cithara
(idest octava) adaptatur. Octonarius autem numerus et celebris et sacer
est in sacris literis (ut Hieronymus recitat) ex octava die
circumcisionis et octo animabus in Arca Noe. David quoque octavus et
novissimus filius Iesse dicitur, et Zacharias, Iohannis pater, octava
die recepit loquelam et similia. Sunt autem octo numerus solidus,
quadratus pariter par, sex aequalibus lateribus, habens xxiiij
triangulos planos et octo solidos sicut tessera, quae et ipsa quadrata
figura in sacris literis usitata est, a philosophis aequabilitati et
stabilitati tributa. Porro senarius (quo et-hic psalmus censetur) est
primus numerus perfectus, ut significetur solida, stabilis perfecta
absolutaque veteris hominis mortificatio huius citharae cantu, quae
revera hoc psalmo describitur. Cur autem non et aliis Psalmis eiusdem
argumenti idem titulus praefigitur, volumus libenter (ut Augustini verbo
dicam) nescire, quod noluit deus nos scire. Quare huius psalmi verba ei
convenient, qui super octavam canit, hoc est qui extremis mortis et
inferni doloribus 

[Seite 201]

crutiatur, quod et ipsa verba ostendunt. Unde meo iudicio Hic psalmus
facit, quod praecedens docuit. Diximus enim illic, naturam et vim spei
in medio malorum et peccatorum laborantis consistere. Cuius qui sint
affectus, qui aestus, qui gemitus, quae verba, quae consilia, hoc psalmo
declaratur.

Proinde generalem putemus esse sententiam et doctrinam psalmi, quae non
modo ipsi Christo, sed cuilibet Christiano, haec patienti competat.
Quodsi purgatorii pena est (ut mea fert opinio) pavor mortis et inferni
horror, defectu sanae et perfectae charitatis, aptissime in persona
defunctorum ab Ecclesia oratur, ut nec aptius quicquam possit. His
autem, qui hoc affectu laborant et erudiuntur, implacabile bellum est
cum operariis iniquitatis, qui operibus nisi et niti docentes huic
mortificationi perniciosissime resistunt. Non enim nostrum hic, sed
solius dei opus agitur, quod sola spe fortissime patiente sustinetur,
non autem operibus hominum aut tollitur aut consolatur, quin in hoc
excessu positus videt, quam omnis homo sit mendax. Unde et hic non
persecutores, sed operarios iniquitatis, subdolos consolatores acerrime
arguit, quod specie blanda huic operi dei noxii sunt, ut quorum opinio
non ferat haec a deo fieri, semper desperationis et praesumptionis,
nunquam autem spei Magistri et autores.

Nec putandum est, universos Christi fideles huius psalmi cruce vexari.
Non enim omnes omnibus, etsi omnes multis et variis tribulationibus
probantur, [Matth. 15, 21 ff.] Sicut in Euangelio non legimus nisi unam
mulierculam Cananeam Syrophoenissam huius generis quadam passione
exerceri, dum Christus nec ad eius clamorem nec ad discipulorum
intercessionem audire eam voluit, donec se catellis, non filiis extrema
abnegatione comparari passa est, Caeteris aut caecis aut claudis aut
similibus crassis passionibus et malis vexatis. Ita et haec tentatio
eorum proprie est, quorum magna est fides, et quale de [1. Sam. 13, 14.]
David dicitur, Virorum secundum cor dei electorum. Discenda tamen est,
ut, si quo tempore nos illa velit deus probari, parati simus.

Atque cur non tentemus, quod a multis tentatum est, pro varietate
passionum cognoscenda rationem ordinis quaerere in psalmis
praecedentibus? Siquidem varii psalmi sunt non nisi variarum passionum
affectus et consilia.

Primus itaque absolutam imaginem pii viri seu populi brevibus quidem et
generalibus tum verbis tum sententiis proponere videtur ac prorsus
talem, qualem varii psalmorum affectus ostendunt, scilicet spiritualem,
qui non nisi lege domini afficiatur nec ulla seu prosperitate seu
adversitate mutetur, Rursus contrariam impiorum imaginem, Deinde
utrorumque finem, quod deus illos noverit, hos non noverit, ideo hos
perituros, illos servandos, ut rectissime idem psalmus vice argumenti in
vestibulo poni videatur, in quo, quid toto psalterio agatur, videri
liceat.

Secundo autem: caput et autorem pii populi Christum, deinde locum 

[Seite 202]

et regnum eius, ubi et unde oriatur et quousque propagetur, nempe ex
Zion in omnes terminos terrae, invitis scilicet et frustra renitentibus
universis adversariis, tandem modum ac mores huius regni, qui sunt:
servire in timore et laetitia, atque paratos esse, fidere et sperare in
eum tempore iracundiae.

Tercio: Ipse Rex et caput populi fidelis inducitur pro exemplo passionis
et glorificationis, ne sit dux solo nomine, qui multa iubeat et exigat,
nihil vero faciat, sed qui populo, cui praefectus est, legitimo ducis et
autoris officio preeat potens in opere et sermone, incipiens facere et
docere.

Quarto: Iam populus ducem sequens per passiones primo corporales et
leviores inducitur, quibus exerceatur, contemptis rerum copiis et bonis
huius vitae (quae abundantia vini et frumenti significat) ad spem, in
qua dormiat in pace. Atque hic Crucis primus et infimus est gradus pro
incipientibus et mollioribus descriptus.

Quinto: temporalibus passionibus firmatus obiicitur spiritualibus
periculosioribus tentationibus bellisque verbi, ubi cum cogitationibus
Satanae, haereticis scilicet perversisque opinionibus adversus puram
fidem et spem pugnantibus, atque adeo cum ipsa spiritualissima belua,
superbia, ex ipsis bonis nata, qua angelus e coelo cecidit, pugnet. Ideo
hic vehementioribus et auctioribus affectibus res agitur. Hic solius
cordis patiuntur vires, et spiritus, discrutiatur pro veritate et
synceritate fidei, qualem in Paulo adversus Iudaeos et pseudoapostolos
fuisse videmus affectum.

Hoc sexto tandem extremo et perfecto agone cum morte et inferno
certatur, quod certaminis genus non cum hominibus, neque super
temporalibus neque spiritualibus geritur, sed intus in spiritu, immo
extra et supra spiritum in exstasi illa suprema, ubi nemo audit, videt,
sentit, nisi spiritus, qui gemitibus inenarrabilibus postulat pro
sanctis ac cum ipso quodammodo deo certat, neque nomen potest huic dari
nec nisi experto cognita fieri. De qua iam videamus.

[6, 2.] Domine, ne in furore tuo arguas me neque in ira tua 

corripias me.

Quaesitum est, an aliud ‘ira’ quam ‘furor’, aliud ‘arguere’
quam ‘corripere’ sit. Et notum est, aliis quoque locis argui et
castigari simul componi, ut [Offbg. 3, 19.] Apo. iij. ‘Ego quos amo,
arguo et castigo’, ut et hic sit ultimum ‘corripias’ id, quod
‘castiges’ sive ‘disciplines’. Qui volet tautologiam esse,
abundet suo sensu. Nos interim sic distinguamus: Quod argui sit
reprehendi, corripi sit reprehensum percuti. Quae ex usu hominum
accipimus, ubi reus primum accusatur et reprehenditur, deinde sententia
data plectitur. Sic et pueri, ubi peccaverint, primum arguuntur, deinde
verberantur.

[Seite 203]

Reprehensio autem ista cordis in spiritu est pavor ille et horror
conscientiae a facie iudicii dei, qua Christus pro nobis laboravit in
horto, sicut [Jes. 53, 11.] de eo Isa. Iiij. praedixerat ‘Laboravit
anima eius’. Et cum ipse coepisset [Matth. 26, 38.] tedere et pavere,
ait ‘Tristis est anima mea usque ad mortem’. Hic enim omni fiducia
exuta non nisi horribiliter rea sibi invenitur anima et sola [Hiob 9,
12.] coram aeterno iratoque dei tribunali constituta. De quo Iob ix.
‘Si repente interroget, quis respondebit ei?’ obmutescit enim, non
secus atque ille [Matth. 22, 12.] conviva Euangelicus Mat. xxij., qui de
veste nuptiali interrogatus obmutuit. Tum illud, quod ibidem sequitur
‘Ligatis illi manibus et pedibus proiicite in tenebras exteriores’,
exprimit, quod hic dicit ‘in ira corripi’. Reprehensa enim
conscientia et convicta mox non sentit aliud, quam aeternam sibi
intentari damnationem. Nec est ullus, qui hunc affectum (quando nec
inferiores) summum intelligat, nisi qui gustaverit, ideoque nec digne
possumus eum tractare. Passus est eum prae caeteris Iob et quidem
crebro. Inde [Jes. 38, 1 ff.] David et Ezechias rex Isa. xxxviij. et
pauci alii, Denique theologus ille germanicus Iohan. Taulerus, non raro
eius meminit in suis sermonibus. Haec [Luc. 21, 26.] mihi videtur
tentatio illa, quam Christus praedixit Lucae xxi., Ubi inter caetera
novissimi temporis mala terrores etiam numerat de caelo, qua fiat, ut
arescant homines prae timore et expectatione, quae supervenient universo
orbi, ut periculosissimo et pessimo tempore pessima quoque et
periculosissima regnet tribulatio. Sed et iam vidimus, multos talia
passos et ignaros consilii versos esse ad insaniam aut assidue
tabescere, tristari et consumi. Hac quidam patrum in Eremo laborans:
Timor dei (inquit) etiam ossa consumit. 

Nemo hic nobis ogganniat nec crasso cerebro suo praesumat, se medium

distinctorem praestare inter servilem timorem et charitatem. Non capitur
hoc opus dei ulla intelligentiae magnitudine, tenebrae super faciem
abyssi hic sunt, simul sunt servilissimus timor et fuga penarum et
ardentissima [Ps. 142, 5.] charitas, sicut Christus ps. cxli. ‘Periit
fuga a me, et non est qui requirat animan meam’. Latet charitas
incomprehensibili profunditate, apparet servilis timor intolerabili vi.
Spiritus fertur super aquas, et gemitus inenarrabilis solus est
reliquus. Denique quid faciat haec tribulatio, ex indiciis colligitur,
quae psalmus denumerat. 

Primo deprecatur iram et furorem dei, quod non faceret, nisi sensisset
iram et furorem eius, non enim recusat argui et castigari, sed hoc fieri
petit [Ps. 26, 2.] in misericordia sicut ps. xxv. ‘Proba me domine, et
tenta me, ure renes [Ps. 139, 23 f.] meos et cor meum’. Et ps.
cxxxviij. ‘Proba me domine, et scito cor meum, interroga me et
cognosce semitas meas’. Unde hoc versu manifeste duplicem [Jes. 10,
24.] virgam dei docet: aliam misericordiae, aliam irae. Sic Hiere. x.
‘Corripe me domine, veruntamen in iudicio et non in furore tuo, ne
forte ad nihilum [Hiob 7, 20 u. 17.] redigas me’. Et Iob vij. ‘Quare
me posuisti contrarium tibi?’ ‘Quid est homo, quod magnificas eum?
aut quid apponis erga eum cor tuum? Ista. 

[Seite 204]

tribulatio in scripturis vocatur etiam dies visitationis et
inspectionis, quod [Habac. 3, 6] solo aspectu suo intolerabili deus
discrutiet impios sicut Abacuk iij. ‘Aspexit [2. Mos. 14, 24f.] et
dissolvit gentes, et contriti sunt montes saeculi’. Sic Exo. xiiij.
Respexisse legitur solum super castra Aegyptiorum, et mox secutum
pavorem fugamque Aegyptiorum. Denique haec est dies illa extremi iudicii
aeternaliter duratura, quam nemo tegere, nemo fugere potest, nisi
misericordiam dei spe apprehendat in Christo Ihesu domino nostro.

Docet autem nos psalmus, si quis hoc malo angustiatus fuerit, non nisi
ad ipsum confugiat dominum iratum. Verum hoc arduissimum et
laboriosissimum est atque omnino est sperare contra spem planeque contra
impossibilia niti, quantum sentit affectus, ubi agitur pugna illa [Jes.
38, 14.] miserrima, quam Rex Ezechias de seipso recitat Isa. xxxviij.
‘Domine (inquit), vim patior, responde pro me’. Rursus mox velut
repulsam sentiens subiungit: Quid dicam? aut quid respondebit mihi, cum
ipse fecerit? quasi [Hiob 9, 16.] diceret illud Iob ix. ‘Et cum
invocantem me exaudierit, non credo, quod audierit vocem meam’. Adeo
scilicet hic variant spes et desperatio vicissim, ut, si etiam
exaudiantur invocantes, adeo tamen id non sentiunt, ut ne vocem quidem
eorum auditam putent. Quare et hic psalmus dum dicit ‘In furore
tuo’, utique confitetur ab ipso deo fieri, quae patitur, ut possit
dicere, quid dicam? quid respondebit pro me? numquid exaudiet? numquid
prodest, si orem, quando certus sum, quod ipsemet haec facit? Quare, qui
in levioribus tentationibus non didicerunt confugere ad percutientem se
(idest ad deum), sicut in prophetis locupletissime scribitur esse
faciendum, cum ipse omnia faciat, quomodo in hac maxima pressura ad eum
confugient, ubi maxime sentitur deus ipsemet facere? Proinde aliae omnes
tentationes sunt huius perfectissimae velut rudimenta et praeludia, in
quibus assuescamus ad deum contra deum confugere. Atque ex hoc loco
sumpta mihi sunt, quae de poenis animarum in purgatorio aliquando
disputavi1�, quod purgatorium mihi videretur esse velut quaedam prope
desperatio et prope infernus, a quibus animae neque modis suffragii
neque indulgentiis possint redimi, nisi oratione Ecclesiae, sive his
purgentur ac perficiantur in charitate, sive satisfaciant pro peccatis,
quod ego nescio. Nam neque viventem talia patientem possint ullae
indulgentiae iuvare, Sed sola spes et intercessio fidelium.

Hoc autem sciendum, quod talia passis huius psalmi doctrina
diligentissime servanda est, ut non evagentur, non querulentur, non
quaerant solatia hominum, sed apud sese consistant, manum dei ferant et
cum propheta nusquam convertantur nisi ad dominum dicentes ‘Domine, ne
in furore 

[Seite 205]

tuo arguas me’. Qua prudentia nisi praestent (ut volunt huius rei
mystae) summo suo damno, e manu dei medentis et purgantis elabuntur, dum
ad consolatiunculam creaturulae confugiunt: Non secus atque si lutum e
manu figuli inter formandum elabatur peiusque collidatur, donec penitus
inutile [Klagel. 3, 24ff.] fiat aut proiici mereatur tanquam reprobum.
Hoc Tren. iij. Hieremias pulchre et late docet inter caetera dicens
‘Pars mea dominus, dixit anima mea, propterea expectabo eum. Bonus
dominus sperantibus in eum, animae quaerenti illum, bonum est
praestolari cum silentio salutare dei. Bonum viro, cum portaverit iugum
ab adolescentia sua. Sedebit solitarius et tacebit, quoniam levabit se
super se, ponet in pulvere os suum, si forte sit spes’, idest
abscondet faciem suam et conversationem subtrahet, quasi sepultus in
[Ps. 143, 3.] pulvere cum mortuis. Quo affectu et illud ps. cxlij.
dicitur ‘Collocavit me in obscuris, sicut mortuos saeculi, et anxiatus
est super me spiritus meus, in me turbatum est cor meum’. In hoc
silentio et hac solitudine perficitur [Ps. 55, 5.] haec purgatio sicut
et ps. lxiiij. ‘Cor meum conturbatum est in me, et formido mortis
cecidit super me. Timor et tremor venerunt super me, et contexerunt me
tenebrae, et dixi: Quis dabit mihi pennas, et volabo et requiescam?
Ecce, elongavi fugiens et mansi in solitudine. Expectavi eum, qui me
salvum foecit a pusillanimitate spiritus et tempestate’. Quod hebraeis
a commotione spiritus et turbinis dicitur, tamen idem est in sensu.

[6, 3.] Miserere mei domine, quoniam infirmus sum; sana me domine,
quoniam conturbata sunt ossa mea.

Secundo imbecillem se confitetur, scilicet destitutum viribus, ut quae
ferre nequeant insustentabilem illam reprehensionem et correptionem irae
dei, quasi dicat: Terror irae tuae violentior est, quam ut ferre possum,
et [Hiob 9, 13.] nisi gratiam virtutis tuae praebeas, desperatus
funditus pereo. Sic Iob ix. ‘Deus, cuius irae nemo resistere potest,
sub quo curvantur, qui portant [Ps. 90, 11.] orbem’. Et Moses ps.
lxxxix. ‘Quis novit potestatem (idest vim et impetum) irae tuae et
prae timore tuo iram tuam?’ Et affectus magnitudinem ostendit toties
repetitum nomen domini ‘Miserere domine, sana domine, usquequo
domine’, ita enim faciunt et ii, qui levioribus tentationibus
premuntur, ut adiutorium et nomen dei iterent corde et ore. Volunt autem
verbum ‘Miserere’ proprie significare hoc loco, non remissionem
peccatorum, quod [Ps. 111, 4.] verbo clementiae aliquoties significatur
seu miseratoris ut ps. cx. ‘Misericors et miserator’, sed gratiam
seu virtutem, qua roboratur anima, ut apte concinat nomini ‘infirmus
seu impotens sum’. Impotentia enim virtute iuvatur. Talis itaque est
huius tentationis natura, quae propriissime istis verbis describitur,
sed non nisi experto cognoscitur (ut dixi). Imbecillitatem autem 

[Seite 206]

spiritus, non carnis hac particula tangit, idest quod nec spes nec
charitas, immo nec fides satis sit ad ferendum, nisi roborentur.

Tercio etiam ossa conturbata dicit et ideo sanari petit. Quis vero
intelligat, quid sit ossa conturbari? Non enim de corporali ossium
turbatione loquitur, ubi vel febre vel alia egritudine turbantur. Atque
haec inexperientia etiam illustribus patribus causa fuit, ut ossa
intelligerent virtutes animae, quorum sententiam non damno. Sed virtutes
animae, sive sint vires, ut intellectus, voluntas, ratio, memoria
similesque, sive virtutes vel infusae vel acquisitae, dixi in priore
parte versus significatas sub infirmitate. Nam gratia proprie (quam
verbo ‘miserere’ postulat) cor et vires eius stabilit contra
infirmitatem illam spiritualem, In spiritu enim loquitur. Quare ossa hoc
loco debent secundum grammaticam proprie accipi pro ossibus ipsis
corporalibus in carne nostra, quae ex infirmitate et turbatione ista
spiritus turbantur, ut tremant nulliusque virtutis sint, denique nec
ossa iam sint nec corpus ipsum ferre possint. [Jes. 38, 13.] Sic Isa.
xxxviij. ‘Sicut leo contrivit omnia ossa mea’. Nam hoc est, quod et
in morientibus aliquando videmus, ubi tremunt quidam et horribiliter
distenduntur prae angustia et agonia. Ibi enim deus operatur hanc
tribulationem, ubi iam homo ad solatia humana currere non potest
cogiturque tum purgantis manum sustinere. Oportet enim hac ratione
peccatum occidi et a nobis separari, ut deum super omnia diligamus et
inaestimabili desyderio eius ardeamus, et affectiones istae terrenae,
quas peccatum operatur, incomparabiliter minores fiant, quam nunc sit
hoc desyderium quaerentis deum, idest gratiam et misericordiam eius. Hoc
est, quod dicunt, oportere deum tantum et plus diligi, quantum dileximus
creaturas. Quod qui ad mortem usque distulerint efficere, hanc magnam
cogentur pati purgationem. Non autem diligitur deus nec desyderatur tam
magno ardore, nisi tam magna prematur homo tribulatione, quae cogat
clamore cordis valido eum quaerere et invocare, praesertim si sit vitiis
profunde immersus et segnis fuit mortificator carnis suae, tanto enim
durior erit haec mortificatio, quanto vivaciorem reddiderint affectum,
qui mortificandus est, multiplicatae peccatorum operationes. Atque
sperandum, quod qui in vita has mortes et infernos tulerint, in morte
mitius habituros. Absurda forte et inaudita hic loquor, praesertim iis,
qui indulgentiis aut literis aut operibus sibi facilem praesumunt
introitum ad deum. Ego vero, ut hanc meam sententiam demonstrare non
possum, si quis verbis his prophetae non credit, Ita ego propter eos a
verbis prophetae non recedam. Unusquisque in suo sensu abundet. Ego scio
quid loquar, ipsi quoque viderint, an sciant quid loquantur. Hoc certum
est, neminem perventurum ad dei misericordiam, nisi eam vehementissime
[Ps. 42, 2 ff.] esuriat et sitiat cum illo, qui ait ‘Quemadmodum
desyderat cervus ad fontes aquarum, ita desyderat anima mea ad te, deus.
Fuerunt mihi 

[Seite 207]

[Ps. 63, 2 f.] lachrymae meae panes die ac nocte’. Et illud ‘Sitivit
in te anima mea, in terra deserta, invia et inaquosa, sic in sancto
apparui tibi’. Nemo speret saturam aut fastidientem animam a deo
repleri, qui esurientes solummodo implet bonis, quanto minus aeternam
vitam largietur fastidiosis, immo prae hac vita contemnentibus, sed
ardentissime et ineffabili gemitu quaerentibus, petentibus, pulsantibus.
Quod quia in vita non faceremus, praesertim quieta, posuit nobis mortem
et varias tribulationes, quibus pressi cogamur quaerere [Hiob 10, 12.]
misericordiam et vitam, sicut Iob dicit ‘Vitam et misericordiam
tribuisti mihi, et visitatio tua custodivit spiritum meum’.

Certum est itaque, passis hanc tribulationem ossa corporis ita
conturbari, ut ossium officium implere non possint, sicut econtra
videmus, ubi cor fuerit exultabundum et gaudio perfusum, ossa velut
roborari ac ad saliendum secumque gravissimam ac foetidam carnem
levandam prompta fieri, nihilque non posse portare, Ita ut gaudium
sentiatur diffundi per ossa velut irrigatio [Spr. 3, 8.] quaedam, sicut
proverb. iij. dicit ‘Et erit irrigatio ossium tuorum’. Quin et poeta
dicit ‘Gelidus per ossa cucurrit tremor’. Adeo affectiones animi in
corpus redundant.

Recte ergo ‘sana me domine’ dicit, quod etiam corpore tam eger sit,
ut ossa non subsistant. Tanta est vis ista tribulationis, non permittens
vel angulum in omnibus viribus, quem non perturbet et conterat. Atque
haec est summa purgatio peccati, poenitentia et satisfactio plenissima.

[6, 4.] Et anima mea turbata est valde.

Quarto animam turbatam queritur, hoc est inferiorem partem, vitam
scilicet sensitivam. Nam turbato spiritu et ossibus nullus sensus non
tristis quoque redditur, ut iam nihil reliquum sit in spiritu, corpore,
anima, quod non sit amarissima tristitia et pavore occupatum. Anima enim
sentit mortis impetum, qui maxime sensum contristat, sicut spiritus
sentit infernum, qui est intolerabilis. Quod autem mortis et inferni
sensus sit in hac turbatione, sequentia ostendent. Interim sciendum:
Quod positis in hac turbatione nihil est in creatura tam iucundum, quod
visum possit vel pilo recreare, Nihil tam dulce, quod aures mulcere,
nullus gustandi, edendi, bibendi, tangendi, olfaciendi affectus, quin
omnia amarissima sunt. Est vero mors undique, quicquid aspexerint et
senserint. Inter vitam et mortem miserrime distenduntur: mortem
exhorrent, vitam non habent. Notum autem esse cuivis credo, quod anima
et spiritus usu scripturae differunt, licet philosophi sua [1. Thess. 5,
23.] sectentur. Nam ex Apostolo ij. Thessa. ult. habemus ita ‘Ipse
autem deus pacis sanctificet vos per omnia, ut integer spiritus vester
et anima et corpus sine querela in adventum domini nostri Ihesu Christi
servetur’. In quam rem multa Origenes et Hieronymus in variis locis.
‘Per omnia’ dixit 

[Seite 208]

Apostolus, idest ut seipsum exponit, per spiritum, per animam, per
corpus. [Marc. 12, 30.] Sed et ex Euangeliis habemus ‘Ex toto corde,
ex tota anima, ex tota mente, ex omnibus viribus’. De quibus nunc non
est locus plura dicendi.

[6, 4.] Et tu domine, usquequo?

Hic aliqui subintelligunt verbum, scilicet: usquequo non eripis, non
emendas? quos iuvat pronomen ‘Tu’, ‘et tu domine, usquequo?’ Quo
affectu [Ps. 13, 2 f.] et ps. xij. dicit ‘Usquequo domine,
oblivisceris me in finem? usquequo avertis faciem tuam a me? quamdiu
ponam consilia in anima mea, dolorem in corde meo per diem?’ ubi non
solum petit maturari auxilium, sed etiam velut impatiens morae queritur
dilationis gravitatem, siquidem cum in omni affectu, timoris, amoris,
spei, odii, &c. sit dura et gravis mora, sicut [Spr. 13, 12.] proverb.
xiij. dicit ‘Spes, quae differtur, affligit animam’. In hoc mortis
et inferni affectu est omnium gravissima. Hic enim verum est quod
dicitur, longiorem esse unam horam in purgatorio quam multos annos in
hoc saeculo. Breviter, nec fert humana natura hanc tribulationem durare
vel modico tempore neque totam capit, sed gustat solum stillas eius
aliquot. Sic ediverso dicitur de iis, qui coelestem affectum rapti
patiuntur, quod vix guttam percipiunt, cum vita ista non ferat divitias
voluptatis illius vitae. Quodsi praevaleat affectus uter aut differatur,
animam mox egredi putant, nisi miraculum subsit virtutis dei. Quare his
verbis ‘Et tu domine, usquequo?’ insigni nota gemitum indicat illum
ineffabilem intimi spiritus haec patientis.

[6, 5.] Convertere domine, et eripe animam meam, salvum me fac propter
misericordiam tuam.

Iterum indicat hoc versu, animam suam esse perditam seque damnatum (ita
enim sentit in hora excessus huius), dum petit, ut eripiatur scilicet a
morte urgente et salvetur ab inferno, iam aperto ore deglutiente, sicut
pro animabus legimus ‘Libera eas de ore leonis, ne absorbeat eas
tartarus, ne [Ps. 9, 14.] cadant in obscurum’. Et ps. ix. dicit ‘Qui
exaltas me de portis mortis’. Et [Jes. 38, 10.] Ezechias ‘Ego dixi
(inquit), vadam ad portas inferi’.

Et pulchre vim spei ostendit, dum ante oculos suos non nisi
misericordiam dei habet dicens ‘Propter misericordiam tuam’, quasi
dicat, non propter merita mea, quae quam nulla sint, satis et nimio
probat terror iste irae tuae et conturbatio cordis, ossium et animae
mae, ideo propter misericordiam tuam salva, ut stet tibi gloria et laus
misericordiae tuae in mea salute inaeternum, quia, etsi ego sum
indignus, qui eripiar et salver, tu tamen dignus es, qui lauderis,
glorificeris, ameris in saecula. At laudari non [Geb. Man. 15 f.]
poteris, nec misericordia tua glorificatur, nisi sint, quos eripias a
morte et salves ab inferno. Sic in oratione Manasses, regis Iuda,
‘Quia indignum 

[Seite 209]

salvabis me secundum magnam misericordiam tuam et laudabo te semper
omnibus diebus vitae meae, quoniam te laudat omnis virtus coelorum’.
Ecce hac arte reddit deus misericordiam suam nobis commendatissimam,
dulcissimam, suspiratissimam, sicut dignum est, eam (cum sit aeterna et
tantae maiestatis) commendari, dum nobis intentat malum, quod meruimus.
Quibus vero mala haec non intentat, sed sinit ire insensatos: quid
mirum, si vilis et fastidio sit misericordia dei, nauseentque super hoc
Manna coelesti? Perit quoque universus hoc examine unoque momento
garritus eorum, qui actibus congruis gratiam et condignis gloriam sibi
merentur, qui operibus iustitiae suae se ad iudicium hoc dei
intolerabile sustinendum parant incredibili furore. Ideo acerrimo animo
eos in fine adortus apostrophe robustissima [6, 9.] invadit.
‘Discedite (inquit) a me omnes operarii iniquitatis’, ut videbimus.
Stat sententia: Salvum me fac propter misericordiam tuam. Evanuit
iustitia mea, cecidit virtus mea, periit meritum meum, inventa est
iniquitas mea ad mortem et infernum. Beatus et gloriosus ero, si in
misericordia tua respirare detur. Atque ita docemur, ut sicut de nobis
prorsus nihil praesumere debemus, ita nequaquam de misericordia dei
desperare, sed etiam contra vim mortis et inferni, quantumlibet indigni,
eam invocare. Quae enim peccata, quae mala tanta sunt, ut desperare te
cogere debeant, quando hic audis, ne a morte quidem ac inferno, ubi
summa peccata et mala esse necesse est, cogi ad desperationem debere
quenquam?

[6, 6.] Quoniam non est in morte qui memor sit tui: in inferno autem
quis confitebitur tibi?

Hic plane aperit totius psalmi huius affectum confessus, se mortem et
infernum sensisse. Nec enim haec loquitur sophistarum ritu, de re sibi
incognita quodlibet divinare audentium, sed experientiam suam recitat et
affectum hunc plane depingit. Salvum me fac (inquit), ut misericordiam
tuam praedicem inaeternum, nec me in furore tuo isto argue, in quo cum
sit mors et infernus, non est memoria nec laus tua. Hic enim verum est
[Spr. 16, 14., Jes. 38, 18 f.] illud proverb. xvi. ‘Nuncius mortis,
ira regis’. Sic Ezechias Isa. xxxviii. ‘Vivens vivens ipse
confitebitur tibi, quia non infernus confitebitur tibi, neque mors
laudabit te, non expectabunt descendentes in lacum veritatem [Ps. 115,
17.] tuam’. Et ps. cxiij. ‘Non mortui laudabunt te, domine, neque
omnes qui descendunt in infernum’. Sed et multis aliis locis per
psalterium hunc affectum signatum videbimus.

Quid igitur ‘in morte et inferno’ est? Oblivio dei primum, deinde
sempiterna blasphemia. Hic enim cura et amor suiipsius regnat
impetuosissima et confusissima sollicitudine, ideo misericordiam dei non
potest ante oculos suos habere. Quaerit enim effugium et non invenit,
tunc mox involvitur odium dei ardentissimum, cupiens primo alium deum,
deinde se 

[Seite 210]

non esse, ac sic blasphemat summam maiestatem, quam optat (ut dixi)
summo nisu non esse, et si posset, non esse faceret. Atque ista fuga et
[Ps. 1, 4.] inimicitia dei aeterna est. Tunc illud ps. primi impletur
‘Impius sicut pulvis vento agitatus’, scilicet fugiens et non
effugiens.

Sed hic obstrepat quispiam: quid ergo dicitur usitato verbo ‘In
inferno nulla est redemptio’? Videtur enim nulli contingere poena
inferni nisi damnatis. Respondeo: quanquam hoc verbum in sacris literis
non memini me legisse, tamen desumptum videtur ex hoc versu huius
psalmi, tum aliis plerisque locis scripturae. Male autem intelligitur a
carnalibus istis et omnibus nobis inexpertis Theologis, quasi ideo
nullus infernum gustet, quia nulla sit redemptio in inferno, cum eadem
ratione nec Paulum gustasse coelestia diceremus, quia beatitudo amitti
non potest, nec peccatum sentiri, quia dimissum est in Baptismo. Igitur
verum est, praesente hac agonia aliud non videri nisi infernum, nec
ullam apparere redemptionem: aeterna omnia putantur esse, quae
sentiuntur. Ira enim non mortalis hominis aliquando finienda, sed
aeterni dei nunquam finienda hic sentitur. ‘In tuo (inquit) furore ne
arguas me’, in furore hominis temporalis temporali argui parum est.
Tum et omnia aguntur, quae in inferno, non multum abest odium et
blasphemia dei, nisi quod fortis ut mors dilectio et dura sicut infernus
aemulatio, hic tandem in laude dei praevalet, alioquin amor cum odio,
spes cum desperatione, misericordia cum ira, laus cum blasphemia,
perseverantia cum fuga, breviter coelum cum inferno durissime, acerrime,
exquisitissime pugnat incredibili cruciatu animae. Verum quid perdimus
verba, cum tamen nihil possimus omnibus verbis consequi quam indicium
huius tribulationis? Intellectum et sensum non dat nisi ipse affectus et
experientia, quamvis unicuique nostrum, si non est insensatus, cor et
conscientia sua his auditis dictet esse non nihil, quod his verbis
significetur, nondum cognitum, formidabile tamen cognitu.

[6, 7.] Laboravi in gemitu meo, lavabo per singulas noctes lectum meum,
lachrymis meis stratum meum rigabo.

Hic versus potest ordinari dupliciter, aut ut verbum ‘laboravi’
seorsum absolute accipiatur, aut ut cum ‘in gemitu meo’ copuletur.
Posteriorem ordinem, etsi usitatissimus est, hac vice omittemus priore
servato, in quo et tautologia aptius mihi quadrare videtur, ut sit in
gemitu seu suspirio lavari lectum idem, quod in lachrymis rigari
stratum, gemitum cum lachrymis, lavari cum rigari, sicut lectum cum
strato conferendo.

In hebraeo habetur ‘Natare faciam lectum meum et liquefaciam stratum
meum’. Merito quaeritur, unde tantum ulli hominum lachrymarum?
Augustinus sequitur more suo mystica, sequuntur eum et alii multi. Nos
autem 

[Seite 211]

lectum et stratum omnino ad vim grammaticam accipimus, in quo requiescit
corpus per noctem usu hominum, et lachrymas atque gemitum per hyperbolen
intelligimus lavare et rigare lectum. Non enim unquam aut usquam auditum
est, aliquem sanctorum tot fudisse lachrymas vel una nocte, nedum per
singulas noctes, ut lectum rigaret, nedum natare faceret.

Verum hyperbolen sic accipiemus, ut ad opus lachrymarum tantum foris
aptetur. Caeterum cum verba spiritus spiritu sint ponderanda, nulla erit
hyperbole, si affectum haec patientis consyderes; qui non quantum
possit, sed quantum velit et optet, ostendit, sicut de Maria Magdalena
dicunt patres, eam fuisse non secundum vires suas locutam, quando ad
hortulanum [Joh. 20, 15.] dixit: ‘Si sustulisti eum, dicito mihi, et
ego eum tollam’. Omnia enim possibilia credenti, speranti, amanti
praesumuntur. Itaque cum sit deus spirituum ponderator, non autem
operum, scruteturque non facies operum, sed renes et corda hominum, sine
hyperbole immo vero corde hic dicit, se lectum suum loturum suspiriis et
lachrymis. Quod etsi non potest, quia tamen tam ardens est votum, ut
velit, iam coram deo factum reputatur. Proinde recte fecerimus, si in
optativo modo legamus: O utinam tantum mihi esset lachrymarum, quo per
singulas noctes lectum meum natare facerem. Sicut [Jer. 9, 1.] Hiere.
ix. ‘Quis dabit capiti meo aquam et oculis meis fontem lachrymarum, et
plorabo die ac nocte interfectos filiae populi mei’.

Testis est ergo et hic versus, quam horrendus sit ille Agon mortis et
inferni, quod optat impossibilia facere, quo liberetur ab eo. Et hinc
non difficile credo illorum relationibus, qui scribunt, animas seu
viventes seu iam defunctas aliquoties se fuisse confessas malle in hac
vita usque ad diem iudicii ferre maximam poenarum huius vitae, quam
brevi tempore in purgatorio pati. Vehementer enim consonant cum huius
versus sententia. Sed [Jes. 38, 15.] et Ezechias. Isa. xxxviij.
confitetur, se totam vitam malle agere in amaritudine quam has portas
inferi sustinere. ‘Recogitabo (inquit) tibi’, seu ut melius hebraice
dicitur, ‘promovebo ad te omnes annos meos in amaritudine animae
meae’. Totam vitam optat amarissimam, modo liceat hunc furorem et iram
evadere.

Et id quoque firmat Tautologia, quam supra diximus esse firmitatis
indicium, qua serium suum maximum signat affectus iste. Vide ergo, quot
indiciis prodat hanc miserrimae pugnae crucem, quam eligat omne malum
mundi sustinere, qui tot sibi lachrymis plorandum decernit. Quid huic in
mundo reliquum est, in quo possit delectari? Nonne hic perfectissime est
mortificatus carne, qui adeo vivere spiritu proponit et eligit, ut non
in mensa, non in labore, non in die, non in opere, in quo alii forte
plorarent, sed in lecto et strato et in nocte, ubi caeteri omnes
requiescere solent et fatigati recreari, statuit sibi tantum negocii, et
eius inauditi, ut ploret lachrymis, 

[Seite 212]

usque dum natet in eis? Possunt fortassis hi, qui aliquando in periculo
subito mortis fuerunt, huius versus vim aliquantam sentire: Verum in
legitimo agone mortis et inferni hoc votum et studium facile exigitur ab
homine, facile et ipse proponit et facit, si potest, Paratus multo
maiora promittere et facere.

‘Laboravi’ (inquit), aptissimum verbum ad negocium praesens, quo
[Jes. 53, 11.] significat anxium et in magna difficultate sese fuisse.
Ita enim et Isa. liij. accipitur, ‘pro eo, quod laboravit anima
eius’, idest vehementer anxia fuit, [Matth. 26, 38.] sicut ait
‘Tristis est anima mea usque ad mortem’. Hic, inquam, labor [Matth.
5, 4.] cogit, ut tam ardua et grandia sit promptus tum facere tum pati.
Beati ergo, qui lugent, quoniam ipsi consolabuntur, qui seipsos
affligunt, plorant et humiliant, ne hanc afflictionem ferre cogantur.
Caetera relinquimus usui et experientiae.

[6, 8.] Turbatus est a furore oculus meus, inveteravi inter omnes
inimicos meos.

Reuchlin sic: ‘verminavit ex iracundia species mea’, volens,
translative verminare id esse, quod corrodi, sicut vestis a tinea
corroditur, vastatur et perditur. Est autem idem sensus cum nostro; vult
enim propheta dicere: Huius agonis eam esse vim, ut immutet totum
hominis aspectum. Nec mirum, cum consumat et ossa et sanguinem, ideo
pallidum ac deformem fieri se dicit hac tribulatione. Nam et quaelibet
tristitia tandem deformat habitum et vultum hominis. Verum quod aliae
efficiunt paulatim, hoc ista accelerat brevi, nimio tristitiae impetu.
Legimus, multos magna tristitia repente canos esse factos, quanto magis
hac agonia tabescent et veterascent [Ps. 39, 11 f.] homines? Simile ps.
xxxviij. ‘Amove a me plagas tuas, a fortitudine manus tuae ego defeci.
In increpationibus propter iniquitatem corripuisti hominem et tabescere
foecisti sicut araneam animam eius’, hebraice ‘quasi tineam posuisti
desyderabilia eius’, idest faciem seu speciem eius, quod hic dicit
‘verminavit’ sive ‘tineavit species mea’. Facies enim est id,
secundum quod homo desyderabilis [Ps. 31, 10.] est. Denique eadem verba
ps. xxx. ponuntur ‘Conturbatus est in ira oculus meus’, quae hoc
versu.

Igitur ‘oculum’ pro ‘aspectu’ et ‘specie’ accipit, siquidem
et hebreis eadem dictio et oculum et speciem significat, ut sit sensus:
Turbatus est oculus meus, idest toto habitu repente immutor deformisque
reddor. Hoc facit ira, non mea, sed absoluta, idest ipsa tribulatio
mortis et inferni. Sic et Apostolus [Röm. 5, 9.] saepius appellat
absolute iram mortem et infernum, ut Ro. viij. ‘Quanto magis
reconciliati salvi erimus ab ira per ipsum?’

Idem est, quod sequitur ‘Inveteravi inter omnes inimicos meos’.
Melius hebraeus ‘In omnibus tribulantibus me’, quod est dicere:
Undique mihi 

[Seite 213]

augustiae, omnia me tribulant, omnis creatura mihi adversatur, non est,
quo fugiam. Ideo sic anxiatus inveterasco ante diem, mutato universo
aspectu meo.

Indicat et hic versus aliam vim huius miseriae, quae est, quod
pavefactus ac conterritus a furore dei, simul nullius creaturae habet
solatium, sed quicquid aspexerit adversatur sibi. Creatura enim cum
Creatore suo agit, praesertim quando ipsa conscientia propria ab eo
dissentit. Ideo undique ira, omnia tribulant, ubique inimici. Hoc
indicat, quod non simpliciter dicit: inter inimicos meos, sed ‘inter
omnes inimicos’, idest inter eos, qui sunt omnes inimici, qui sum in
eo loco, in quo nullus mecum sentit. [Hiob 9, 19.] Sic Iob ix. ‘Nemo
audebit pro me testimonium dicere’.

Ego autem his tribulationibus vexatum David eo devenisse credo, quod
circa finem vitae multum debilitatus fuit et ita infrigidatus, ut multis
opertus [1. Kön. 1, 1.] vestibus non calefieret, sicut scribitur iij.
Reg. i. Nam ut dixi: Iste furor omnia consumit et tabescere facit. Ita
habemus horribilem hanc tentationem suis signis, affectibus, consiliis
descriptam. Nunc sequitur consolatio et reductus ille a morte et
inferno.

[6, 9.] Discedite a me omnes, qui operamini iniquitatem, quoniam
exaudivit dominus vocem fletus mei.

Rogo, cur prae caeteris solos operatores iniquitatis tam indignanter
repellit? Diximus enim ps. v. ‘Poele aven’ significare religionem
inobedientiae, iustitiam propriam, idolatriam spiritualem operantes.
Deinde discedere a se iubet, cum de eis nihil hucusque questus sit, sed
tantum de furore domini. Quid impiis operariis cum furore domini?
praesertim cum tales et securissimi et omnia contraria de deo
praesumentes, quam hoc psalmo questus est, nihil ei potuerunt in hac
tentatione exhibere negocii. Atque ne quid desit absurditatis, ideo
discedere iubet, quia dominus exaudiverit vocem fletus eius. Numquid
impii illi operarii hoc egerunt, ne dominus eum exaudiret? Dicimus ergo:

In affectibus totus laborat iisque arduissimis, ideo non quare, sed quid
faciat, tantum loquitur. Ita enim videmus, eos qui aliquo rapti
vehementi affectu secum loquuntur, velut insanire et aliena loqui, dum
nescimus, qua causa loquantur. Ingrediamur ergo affectum verborum
istorum.

Hoc fere observatum video per Psalterium, ut quoties exstasi insigni
locutus fuerit propheta, statim subiungat apostrophen ad adversarios
indignationis [Ps. 116, 10 f.] aut quaerimoniae plenam, ut ibi:
‘Credidi, propter quod locutus sum, ego autem humiliatus sum nimis.
Ego dixi in excessu meo: Omnis homo [Ps. 39, 12.] mendax’. Et ps.
xxxviij. cum dixisset ‘Et tabescere foecisti sicut araneam animam
eius’, statim addit ‘Veruntamen vanitas omnis homo’. Sed et in 

[Seite 214]

humanis rebus ita fieri videmus, ut oppositorum sit eadem disciplina, et
locus hic communis plurimum in omnibus valeat, ubi si quis re cognita
veritatem apprehendat, mox feratur vel indignans vel quaerulans in eos,
qui contraria vel sapiunt vel docent. Exemplum eximium est B. Augustinus
li. ix. confess. in expositione psalmi quarti, quo impetu feratur in
Manicheos inter exponendum psalmum, et artis sit, sic proposita docere,
ut simul contraria refellas et in adversarios excurras. Nam quomodo
possumus et nos continere, si quando rectam et veram pietatem doceamus,
quin invehamur simul in cerimoniistas et subdolos operarios verbi
indignati, quod vel haec non sciant vel contraria nos aliquando
docuerint?

Ita et hic cum exstasi hac insigni eruditus esset, in solam dei
misericordiam confidere, nullamque iustitiam sufficere, sciret autem,
quam hi, qui hac tentatione non erudiuntur, stulta et impia sub pietatis
specie doceant et faciant quamque sint in his rebus, si contingant,
imperiti, alioqui omnes homines mundi docere prompti (ita enim ferme
solet hoc hominum genus insipientissime sapiens et sapientissime
insipiens), caeci caecorum duces, semper discentes et nunquam ad
scientiam veritatis pervenientes. Deinde quod summum est malorum:
Indociles, impersuasibiles, incorrigibiles sunt, quin sicut Iamres et
Mamres Mosi restiterunt, ita et ipsi his, qui hanc sanam scientiam
adepti sunt usu tam magni certaminis, sine fine et impudenti resistunt
temeritate, quibus pius homo tribulatur super tribulationem. Ideo zelo
charitatis, quo cupit omnibus veritatem sibi notam fieri communem,
erroremque contrarium traduci, invehitur iustissime indignans
‘Discedite a me omnes operarii iniquitatis’ &c. Denique vix erit
psalmus, in quo huius tentationis describitur quaerela, in quo non simul
hos impios operarios arguat et accuset, ut videbimus.

Affectus ergo merus est, quod eos discedere ideo iubet, quia dominus
exaudierit eum. Quid enim hac causa velit, ex superioribus relinquit
intelligendum, videlicet quod propter solam misericordiam suam deus
salvos facit [2. Mos. 34, 7.] clamantes ad se, apud quem nullus iustus
et (ut Moses Exo. dicit) nullus Innocens per se invenitur. Quae cum ita
sint, et id toto psalmo declararit, recte infert, se nolle eos
agnoscere, qui contraria sapiunt et docent, sibi satis esse hoc nosse,
quod dominus exaudit vocem fletus sui &c. Huc et illud [Matth. 7, 23.]
Mat. vij. pertinet, quod dicturus est dominus iis, qui in nomine eius
prophetaverunt et virtutes foecerunt, ‘Discedite a me omnes operarii
iniquitatis’, quod videlicet in generali sententia huius psalmi versum
accipit contra omnes, qui in seipsos confidunt et non in puram
misericordiam eius.

[Seite 215]

[6, 10.] Exaudivit dominus deprecationem meam, 

dominus orationem meam suscepit.

Generaliter dixerat: Exauditam vocem fletus sui, nunc in specie definit,
quae vox fletus fuerit. Et observa, quod et hic nomen domini iterat
tribus vicibus: dominus exaudivit, dominus exaudivit, dominus suscepit
ad significandum affectum fiduciae et confirmandam spem contra
adversarios, quibus insultat.

Est vero ‘deprecatio’ in hebraeo dictio, quae proprie significat
misericordiae seu gratiae implorationem, ut respondeat verbo superiori
‘Miserere mei domine’ et sequentibus, ubi diximus implorari gratiam
et virtutem. ‘Oratio’ vero in deprecando malo, ut respondeat illi
‘Domine ne in furore’ &c. nisi quis dixerit, affectus erigendi et
firmandi causa haec ingeminari.

Sunt autem haec verba spei exercentis et exhortantis conscientiam ac iam
praevalescentis, sicut praecedentia fuere verba spei patientis et
laborantis ac pene occumbentis, in quibus videmus, non doceri, sed geri
ea, quae [Ps. 5, 12.] ps. v. docta fuere in versu illo ‘Laetabuntur
omnes, qui sperant in te’ &c.

Ipsa enim verba satis arguunt animi eius habitum et affectum, quod
videlicet magno nisu ob oculos sibi ponit divinam misericordiam, quam
opponat peccati, mortis et inferni turbulentis figuris. Cum enim in spe
et spiritu eum loqui certum sit, necdum coram deo, praesente visione
positum, certum simul est spe salvum factum, spe dei gratiam consecutum,
spe se consolatum haec universa sonare, quo abigat malorum illorum
molestissimam turbam. Atque hoc est, quod repetitionibus tot sibi
inculcat dei clementiam, velut magnis et fortibus ictibus adversantia
persequens et potentibus sermonibus suam infirmitatem ad spem exhortans.
Ita enim (hoc magistro) agendum est in tristitia aut peccato vexante
conscientiam, non stertendum, non cedendum, sed nec hoc expectandum,
donec sua sponte recedat tribulatio, aut donec res ipsa consolationis
praesenter appareat, haec omnia perditionis sunt negotia: sed fortiter
contendendum, ingeminandum et omni studio nitendum, [Ps. 3, 4.] quo
bonam opinionem de deo erga nos stabiliamus, sicut ps. xxx. foecit ‘Tu
autem domine, susceptor meus es, gloria mea, et exaltans caput meum’.
[Ps. 30, 6.] Et ps. xxix., ubi similem tribulationem questus de deo sibi
firmat optimam opinionem dicens ‘Quoniam ira in indignatione eius, et
vita in voluntate eius’. Hoc est, deus noster non vult mortem et
infernum, sed vitam et [Ps. 32, 7.] salutem. Sic et ps. xxxi. ‘Tu es
refugium meum a tribulatione, quae circumdedit me’. Denique in omnibus
psalmis, ubi haec vel similis passio deploratur, mox subiungitur
formatio spei et bonae cogitationis de deo iuxta illud [Weish. 1, 1.]
Sap. i. ‘Sentite de domino in bonitate’. Nisi enim haec cogitatio et
fiducia 

[Seite 216]

conscientiae surgat, vincet tribulatio, et non erit qui eripiat. Multo
autem labore formatur, non tamen nisi per verbum dei et Ihesum Christum.
Sic et hic, cum utique nesciret, suum fletum esse exauditum, tamen plena
cogitatione sibi hanc opinionem concipit et firmat repetens et
contendens, ita ut et adversarios quoque invadat certus, quod sicut de
deo praesumitur, ita et habetur. Qualis spes, talis res; vere enim et
hic opinionibus homo regitur, sed opinionibus dei (idest de deo), sive
bonis sive malis.

[6, 11.] Erubescant et conturbentur vehementer omnes inimici mei;
convertantur et erubescant valde velociter.

Posset hic versus de persecutoribus forte intelligi, quia inimicos suos
nominat, sed ut praecedentibus cohaereant haec novissima, intelligamus
non alios inimicos eius, quam ipsos ‘poele aven’, operarios
iniquitatis. Diximus enim in omni psalmo, simul in eos ferri spiritum
propheticum, ubi tribulatio ista describitur, quod perpetuum sit (sicut
dixi) cum his impiis bellum et exercitium, qui hanc piorum humilitatem
et gratiae dei commendationem [Ps. 109, 16.] non modo non audiunt, sed
etiam persequuntur, sicut dicit ps. cviij. ‘Et persecutus est hominem
inopem et mendicum et compunctum corde mortificare’. [Ps. 69, 27.] Et
lxviij. ‘Super dolorem vulnerum meorum addiderunt’. Horum est sicut
amicorum Iob, piorum hominum tribulationes a deo iuste inflictas iactare
et pro deo contra illos stare deumque eis iuste alienum esse factum
pronunciare, ipsi interim securissimi de deo, quasi iudicium dei ipsi
effugere possint.

Quando ergo his impiis omnia narrantur sicut fabula surdo, nec possunt
intelligere, prae sensu carnis suae inflati, ea que spiritus sunt, optat
propheta compendium et subitam iniquitatis eorum subversionem, quae est,
si et ipsi hoc genere tentationis apprehendantur, sentiant iram dei,
mortis [Jer. 17, 18.] et inferni turbationem, sicut et Hiere. xvij. orat
‘Confundantur illi, et [Jer. 17, 17.] non confundar ego; paveant illi,
et non paveam ego’. Et ibidem ‘Non sis [Ps. 9, 18.] mihi tu
formidini, spes mea tu in die afflictionis’. Et ps. ix.
‘Convertantur [Ps. 9, 21.] peccatores in infernum, omnes gentes, quae
obliviscuntur deum’. Et ‘Constitue domine legislatorem super eos, ut
sciant gentes, quoniam homines sunt’ [Röm. 4, 15.] (idest vani et
mendaces). ‘Lex enim iram operatur’, Ro. iiij., quia revelat
peccatum, quo confunditur conscientia, quae confusa perturbatur ab ira
et morte, quam lege indicante videt se meruisse. Hic enim excessus
subito et vehementer convertit, confundit perturbatque superbos redigens
eos in nihilum cogitque posito iustitiae supercilio misericordiam dei
quaerere. Nisi enim et ipsi hoc affectu quoque experientia propria
probati fuerint, frustra [Jes. 28, 19.] legunt, audiunt, faciunt omnia.
‘Vexatio enim (ut Isa. xxviij. dicit) sola dat 

[Seite 217]

intellectum auditui’, idest verbum dei fit intelligibile insensatis,
si bene vexati fuerint passionibus. Crux Christi unica est eruditio
verborum dei, Theologia syncerissima.

Potest autem ‘vehemeter’ et ‘valde velociter’ intelligi
bifariam, ut vel referantur ad tempus vel ad tentationis genus. Temporis
significatio est haec, ut non diu differantur, sed cito vexentur, quo
citius ab iniquitate conversi misericordiam sitiant. Sed tentationis
genus est, ut non levi aliqua tribulentur passione, sed huius summae et
maximae turbine, cuius vis et natura est, esse vehementissimam, ideo
vehementissime humiliat et ad gratiam erudit, quandoquidem operarios
iniquitatis adeo reddit obstinatos ac prefractos sua tum sapientia tum
iustitia, ut si levioribus aliquando pulsentur tentationibus, sine
timore glorientur et ipsi in tribulationibus quasi veri et synceri
martyres. Adeo pertinaciter aemulantur lupi isti rapaces vestimenta
ovium. Ita quibus percutiuntur, ut emendentur, his ipsi indurantur et in
sua impietate confirmantur. Verum ante faciem huius frigoris non
sustinent, si peccatorum confusione et furore dei conturbentur. Haec
enim est turbatio, quae subvertit securos impios, in qua non
perseverant, nisi syncera corda, timore dei et spe recte instituta.
Quare ut impossibilis est haec irae dei sustentatio, ita incredulis et
insensatis vehementer necessaria et sola potens ac sufficiens eos
humiliare. Tali Paulus de coelo tactus est, cum esset plenus securissimo
impetu zeli dei, mox luce circumfusus ac tremens [Apg. 9, 6., Jer. 23,
29.] dixit ‘Domine, quid vis me facere?’ Act. ix. Hic illud agitur
Hiere. xxiij. ‘Nunquid verba mea sunt sicut ignis et sicut malleus
conterens petram?’ [Ps. 21, 10.] Et. ps. xx. ‘Pones eos ut clibanum
ignis in tempore vultus tui, dominus in ira sua conturbabit eos, et
devorabit eos ignis’. Non haec diceret, nisi expertus fuisset. Iste
enim clibanus et ignis est ipsa reprehensio in furore et correptio in
ira domini, quae in augustiam urget insuperabilem et inevitabilem reas
conscientias a solo vultu et respectu divini iudicii.

Comparat autem hoc versu aut potius aliis verbis exponit furorem et iram
domini. ‘Argui enim in furore’ aliud non est quam erubescere,
confundi et ream inveniri coram aeterno iudicio dei conscientiam
hominis. Invenitur autem nullius hominis non rea conscientia coram hoc
iudicio, sicut [Ps. 143, 2.] dicit ps. cxlij. ‘Non intres in iudicium
cum servo tuo, quia non iustificabitur in conspectu tuo omnis viveus’.
Quid est ‘non iustificari’, nisi reum inveniri [Ps. 116, 11.] et
confundi? Et iterum ‘Ego dixi in excessu meo: Omnis homo mendax’.
Ideo optat illis insensatis, ut huc convertantur et confundantur, qui in
[Ps. 21, 9.] seipsis securi adhuc gloriantur. ‘Inveniatur (inquit)
manus tua omnibus [Ps. 83, 17.] inimicis tuis, dextera tua inveniat
omnes, qui te oderunt’. Et rursum ‘Imple facies eorum ignominia, et
quaerent nomen tuum, domine’. Hoc enim differunt (ut saepius dixi)
Impii a piis, quod utrique sunt quidem mendaces 

[Seite 218]

et non iustificantur coram deo suntque vanitas vanitatum, sed pios haec
tribulatio in sui notitiam convertit, qua cognita a iudicii furore ad
[Spr. 12, 7.] misericordiam confugiunt et salvi fiunt, sicut prover.
xij. ‘Verte impios et non erunt’, quod aliqui sic accipiunt: Verte,
scilicet in sui cognitionem, et humiliati iam impii esse desinent adepta
gratia. At ubi versi non fuerint, sui notitiam non habent, ideo nec
gratiam quaerunt manentes in vanitate, mendatio, iniquitate sua.

Porro ‘corripi in ira’ aliud non est quam conturbari (ut dicit)
vehementer, intentari scilicet mortem et infernum et cum haec ira in
brevi et [Ps. 2, 12.] subito exarserit (ut ps. ij. dictum est), beati
omnes, qui confidunt in eo. [Ps. 2, 5.] Hoc enim impii non faciunt. Nam
et eodem psalmo haec duo mala ostendit, ubi dicit ‘Tunc loquetur ad
eos in ira sua (idest arguet et reprehendet) [1. Sam. 2, 10.] et in
furore suo conturbabit eos’ (idest corripiet). Et i. Reg. ij.
‘Dominum formidabunt adversarii eius, et super ipsos in coelis
tonabit’. Et multa similia in scripturis habemus, quibus ista vehemens
confusio et conturbatio cordis tam in sanctis describitur quam super
impios praedicitur, ut illi humiliati consolentur et exaltentur, Hi vero
humiliati affligantur et deprimantur, et sic vult omnes homines salvos
fieri et neminem perire.

Est autem in hoc versu hebraeis pulchra quaedam allusio duorum verborum
‘convertantur’ et ‘erubescant’, quam latinitas non retinuit.
Illic enim per methathesin literarum ‘Iasobu iebosu’ dicitur.
Repetit autem ‘iebosu’, ‘erubescant’, affectus vehementia,
optans, ut quae ipse patitur, vertantur ad adversarios, quo et ipsi
desinant superbire et humiliatos persequi, [Ps. 54, 7., Spr. 11, 8.]
sicut ps. liij. ‘Averte mala inimicis meis’. Et proverb. xi.
‘Iustus de [Ps. 32, 10.] angustia liberatus est, et tradetur impius
pro eo’. Et ps. xxxi. ‘Multa flagella impio, sperantem autem in
domino misericordia circumdabit’. Quo [Ps. 79, 5 f.] modo oratur et
ps. lxxviij., ut a se recedat ira ad impios, dicens ‘Usquequo domine,
irasceris in finem, accendetur velut ignis zelus tuus? Effunde iram tuam
super gentes, quae te non noverunt (ut cognoscant), et super regna, quae
nomen tuum non invocaverunt’, ut et ipsa discant, se egere gloria tua
et invocare nomen tuum. Ita et hoc psalmo orat, ne furore domini
corripiatur, corripiantur autem illi, qui non invocant dominum nec
timent furorem eius. Dictum est autem, inimicos piorum esse potissimum
eos, qui iniquitatis operarii vocantur, autores male securi cordis et
ignoratae fidei et spei in deum, pro qua perpetuo cum illis negocium
habent non habituri, si et ipsi aliquando simili tribulatione
cribrarentur. Quodsi quis per operarios iniquitatis et inimicos volet
intelligere daemones, qui in hac hora mali fortiter instant et ad
desperationem urgent, dum ob oculos ponunt opera bona, quae si quis
foecisset, non haberet, quod desperaret, ut desperationem per
praesumptionem et praesumptionem per desperationem stabiliant, 

[Seite 219]

ac interim his iniquitatis formis animam occupent, ne vera pietate fidei
et spei deum colat propter misericordiam suam; si quis, inquam, ita
velit intelligere, non resisto. Nam daemones vere sunt callidissimi
incitatores animarum ad inobedientiam sub specie obedientiae, quando
proprium est eis se transfigurare in angelum lucis tum maxime, quando
minime orportet, idest in tribulatione. Ego tamen credo contra homines
prophetam loqui (ut dixi) vere pietatis inimicos, quos pigeat eum vel
audisse vel nosse, quod plurimos sua insipientia secum trahunt in
foveam.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

[7, 1.] PSALMVS SEPTIMVS.

1519

[Seite 219] 

Ignorantia David, quam cecinit domino super verbis Aethiopis, filii
Iemini.

A multis sudatum est super hoc psalmo, quisnam scopus eius, quem titulus
indicet, et adhuc sub iudice lis est. Sequemur interim Burgensem, qui
mihi propius ad rem videtur accedere, qui non de Saule, sed de Semei
ipsum intelligendum iudicat. Quod ut capiamus, verba historiae [2. Sam.
16, 5 ff.] ex libro secundo Regum referamus. Ita enim scribitur c. xvi.,
cum David fugeret a facie Absalom filii sui, ‘Venit ergo Rex David
usque ad Bahurim. Et ecce egrediebatur inde vir de cognatione domus
Saul, nomine Semei, filius Gera, procedebatque egrediens et maledicebat
mittebatque lapides contra David et contra universos servos regis David.
Ita autem loquebatur Semei, cum malediceret regi: Egredere, egredere,
vir sanguinum et vir Belial. Reddidit tibi dominus universum sanguinem
domus Saul, quoniam invasisti regnum pro eo. Et dedit dominus regnum in
manu Absalom filii tui, et ecce premunt te mala tua, quoniam vir
sanguinum es’. Cum autem servi David vellent illum occidere, dixit
David ‘Dimittite eum, ut maledicat, dominus enim praecepit ei, ut
malediceret David. Et quis est, qui audeat dicere, quare sic foecerit?
Ecce filius meus, qui egressus est de utero meo, quaerit animam meam,
quanto magis hic filius Iemini maledicet mihi?’

Patet ergo, filium Iemini vocari Semeiam hunc maledicum, licet et ipse
[1. Sam. 9, 1.] Saul filius Iemini dicatur i. Reg. ix., quia de eadem
cognatione fuerunt, ut dictum est. Simul habemus verba, super quibus
hunc psalmum cecinit, nempe maledicta Semei, quibus ei falsa crimina
impegit gravissimus et importunissimus calumniator. Non enim de Saule
legimus talia verba, quae in David evomuisset. Quare de insigni verborum
iniuria necesse est loquatur, quae hoc loco recitantur, et hoc textus
ipse psalmi dabit.

[Seite 220]

Reliquum est, cur appellet eum magis ‘Cusch’, quod aethiopem
significat. Omnibus fere placet methaphoram esse, quod nigredo infamiam
sustinet malitiae, ut et poeta: Hic niger est, hunc tu Romane caveto.
Sicut econtra candidum dicimus, qui syncerus et integer est: Et candor
animi, qui sine livore sit, ut vulgo quoque proverbia sonant. Volunt
ergo, de industria nomen eius a David omissum et novo moribus suis digno
insignitum. Quodsi hoc non placet, arbitrari licet, eum fuisse
binominem, quod frequentissimum [Matth. 1, 1 ff., Luc. 3, 23 ff.] in
sacris literis observatum est, ut ex linea Christi Matt. i. et Lucae
iij. [Matth. 23, 35.] colligitur. Sicut et de Zachariae patre Ioiada
dicitur, Matt. xxiij. Tum adhuc ratio viget, altero nomine Aethiopem
appellare maluisse quam Semei, tanquam aptiore malitiae eius vocabulo.
Porro ‘ignorantia’ his acceptis sua iam sponte se aperit, quaenam
sit. Cum enim maledicta Semei David adeo non agnoverit, ut etiam in
morte sua filio Salomoni mandarit, ut canos eius cum sanguine deduceret
ad inferos pro maledictionis illius ultione, plane est, innocentiam suam
eum domino confiteri, et ignorantiam hanc non esse aliud quam
innocentiam. Nam cuius non sumus nobis conscii, recte ignari quoque
eiusdem dicimur. Verum cum sit impium confidere in cogitationibus suis,
[Spr. 12, 2., Spr. 28, 26.] proverb. xij. ‘Et qui confidit in corde
suo, stultus est’, Eiusdem xxviij. Ideo sic de innocentia ista est
praesumendum, ut tamen iudicium dei timeatur, nec in securitate de ipsa
gaudendum, nisi data primum gloria deo, coram eo confessi fuerimus, alia
esse sua, alia nostra et hominum iudicia, ut sic accepta licentia et
salvo illius iudicio coram hominibus eam profiteamur, id quod discitur
in tentatione. Sic enim David, cum audiret, falsa sibi (quantum in
conscientia sua erat) crimina obiici, tamen quia deo praecipiente illa
maledicta in se congeri sciebat, timuit, ne coram deo vera essent, nec
suae conscientiae [Matth. 26, 22., Joh. 13, 24.] satis confidens, sicut
Apostoli non sibi fidebant, dum audirent, unum inter eos esse
traditorem. Talis est enim uniuscuiusque pii conscientia, quantumlibet
innocens, ibi culpam timere, ubi culpa non est. Timor dei facit hoc et
iudicii eius inscrutabilis altitudo. Proinde David innocens quidem timet
tamen, sese foecisse, quae obiici sibi audit, praesertim tempore
tentationis, in quo deus partes adversarii videtur iuvare, percutere
creditus pro iis, quae tunc obiiciuntur, etsi ignorantur. Ideo
quantumlibet coram se et hominibus non sit sibi illius mali conscius,
metuens tamen, ne corde saltem sit reus (deus enim scrutatur renes et
corda), docet nos hoc psalmo [2. Cor. 10, 18.] illud Apostoli ‘Non
enim, qui seipsum commendat, ille probatus est, sed quem deus
commendat’.

Quare licet psalmus sit de David et sua ignorantia compositus, tamen cum
sit hoc malum calumniarum in mundo frequens, generaliter ad omnium
nostrum doctrinam scripta esse etiam haec credere debemus, sicut Paulus
[Röm. 15, 4.] Ro. xv. dicit ‘Quaecunque scripta sunt, ad nostram
doctrinam scripta sunt, 

[Seite 221]

ut per patientiam et consolationem scripturarum spem habeamus’.
Videbimus autem, qui affectus sint et esse debeant et possint iis, qui
fideliter et pie calumniam ferre et vincere volunt. Nam hanc
persecutionem optime posuit septimo loco, ubi praecedentibus psalmis
erudiit in his malis, quibus purificamur a peccatis, perfecte nunc
tandem erudiat ad perfectum dei timorem, ut ibi etiam peccasse nos
timeamus, ubi non peccavimus, et tanto peccati odio deique dilectione
perficiamur, ut ignorata, immo nulla peccata pro peccatis timeamus. Ad
hanc perfectionem opus nobis est non persecutore Absalom, quem certum
sit nos inique persequi, sed Calumniatore Semeia, quem timeamus vere
maledicere etiam innocentes, nec tamen sic innocentiam dimittamus, Sed
cum Iob sentiamus, qui et ipse a suis amicis tale quid [Hiob 27, 5 f.]
passus dicit xxvij. ‘Absit a me, ut vos iustos iudicem, donec
deficiam, non recedam ab innocentia mea, Iustificationem, quam coepi
tenere, non deseram. Neque enim reprehendit me cor meum in omni vita
mea’. Ita (ut supra ps. v. non nihil horum tetigimus) coram deo
ignorantiam nostram quidem confiteamur, qui solus novit corda hominum,
sed coram hominibus innocentiam nostram non deseramus, si cor nostrum
nos non reprehendit. Sicut enim coram deo peccata non sunt neganda
(coram quo nemo iustus est), Ita coram hominibus veritas est confitenda
et asserenda, coram quibus vivere possumus et debemus sine crimine. Et
hanc eruditionem David suo eventu consecutus nobis facit communem, qua
longe foelicius calumniam ulciscimur, quam olim Apelles ultus est sua
tabula. Dicit itaque:

[7, 2.] Domine, deus meus, in te speravi; salvum me fac ex omnibus
persequentibus me et libera me.

Primus affectus est non ad vindictam et zelum ferri contra Calumniatores
et persecutores, ut solet homo vanitas et mendacium. ‘Mihi (inquit)
vindicta et ego retribuam’, sed ad dominum ante omnia confugiendum
est, et tam persecutio quam calumnia coram illo pronuncianda cum plena
spe et fiducia, quam in hoc casu iuvat innocentia et bona conscientia.
Ita hic ex omnibus persequentibus salvus fieri petit. Duo enim
persequebantur David: Absalom viribus et opere, Semeia lingua et
calumnia, qui sine dubio vel solus non fuit, vel saltem soli sibi non
placuit in hoc malo, vel ex [Ps. 6, 8.] omnibus dicit affectu eo, quo
ps. vi. dictum est ‘Inveteravi inter omnes inimicos meos’, quod
videlicet vim et calumniam simul passis omnia videantur adversari
neminemque relictum esse, qui succurrat, sicut revera omnia adversantur
solitario. Ita dicit ‘ex omnibus persequentibus’, idest quia omnes
et omnia me persequuntur. Quid differant ‘salva me’ et ‘libera
me’, non magnopere puto referre, nisi ‘salva’ ad bonum,
‘libera’ ad malum retulisse aut affectus gratia tautologicos idem
repetiise putandus est.

[Seite 222]

Illos conveniri hoc versu licet, qui non credunt, necessariam esse fidem
et spem vel oraturis vel sumpturis gratiam Dei seu effectum (ut dicitur)
sacramentorum, cum ideo hic propheta se salvum et liberandum petat, quia
sperasse etiam gloriatur in dominum. Adeo certum est scilicet unicuique,
si credat, speret aut diligat. Dicit vero ‘in te spero’, non ‘in
me’, non ‘in hominem’, de quibus supra psalmo quinto latius.

[7, 3.] Ne quando rapiat ut leo animam meam, dum non est qui redimat
neque qui salvum faciat.

Hieronymus sic ex hebraeo ‘Ne forte rapiat ut leo animam meam, laceret
et non sit qui eripiat’. ‘Rapiat’ (inquit), laniet, praedetur,
sicut solet furens bestia, ne quis simplicem captionem intelligat,
deinde sicut leo, implacata scilicet bestia, laceret atque discerpat
etiam. Quid? domum aut pecus? non, sed animam meam, idest vitam meam,
quam ex anima corpus habet, ut psalmo praecedente dictum.

Haec omnia tanta auxesi magnificat, ut necessitatem suam exaggeret et
commendet, quo velotius exaudiri mereatur, immo quo seipsum ad
ardentiorem animi intentionem provocet, fortiter enim et seria
intentione orandum est, si quid impetrare volumus. Non est autem dubium,
fuisse David eo tempore in eo conditione, quod ab Absalom et Semeia
velut rugientibus leonibus rapi lacerarique timebatur et sperabatur, nec
nisi in deo erat sibi spes et auxilium. Quo loco sunt et omnes alii, qui
vim cum calumnia patiuntur, qui haec verba et sensum eorum pulchre
intelligunt.

[7, 4.] Domine, Deus meus, si foeci istud, si est iniquitas 

in manibus meis. 

[7, 5.] Si reddidi retribuentibus mihi mala, decidam merito 

ab inimicis meis inanis.

Hic ingreditur rem psalmi et iuxta titulum verba Aethiopis Semei
tractat. Impegerat calumniator Primo, quod in sanguine domus Saul reus
fuerit. Egredere (inquit) vir sanguinum et vir Belial. Secundo, quod
regnum eius vi invaserit, ideo reddita sibi a domino duplicia, ut a
proprio filio rursum sanguis eius funderetur, et regnum ei aufferretur:
utrunque queritur et sese innocentem confitetur. Duplici autem ratione
hunc secundum affectum nos docet tractare, negative et conditionaliter
scilicet, ut innocentis conscientiae fiduciam, quantum est coram
hominibus, afferamus et occultum nostrum vitium coram iudice deo
metuamus. Nam utrunque hunc affectum hii versus praestant hoc modo:
Domine, deus meus, adeo non foeci istud, adeo non est ista iniquitas in
manibus meis, adeo nec sanguinis eius nec amissi regni autor fui, ut
etiam non reddiderim ei et suis mala pro malis, 

[Seite 223]

quae mihi faciebant, cum id saepius potuissem, dum in spelunca solum [1.
Sam. 24, 4., 1. Sam, 26, 12.] apprehendi, i. Reg. xxiiij. et in castris
eius hastam abstuli, i. Reg. xxvi. Non solum autem non reddidi mala, sed
contra reddidi bona pro malis, sicut [1. Sam. 24, 18.] ipsemet Saul i.
Reg. xxiiij. testatus est dicens ‘Iustior tu es quam ego, Tu tribuisti
mihi bona, ego autem reddidi tibi mala’. Tantum abest, ut vir
sanguinum esse possim. Quodsi quid occultius in me fuit, quominus
synceriter praestitisse inveniar, et tu ita iudicas, praesto sum, fiat
mihi, quod merui, ‘persequatur inimicus meus animam meam’ &c.

Videtur autem iniquitatem hic ad posteriorem calumniam aptare sicut ad
priorem hoc ‘si foeci illud’, ut sit sensus: non foeci illud, quod
de sanguine calumniatur. Nec est iniquitas in manibus meis, quod regnum
obtinui, nemini in hoc foeci iniuriam, quia non mea temeritate, sed tuo
praecepto id foeci. Vehementior est autem affectus, quod sibi imprecatur
tot mala, si foecisset, quam si simpliciter narrasset, se non foecisse,
ut et nos doceamur magno corde contra calumniam orare, Sed sic, ut
innocentiam quidem testemur, occultum tamen eius iudicium timeamus,
parati ferre quaecunque mala, si inventi fuerimus culpabiles. Nam licet
pro te etiam dei praeceptum habeas in quocunque opere, tamen adhuc
timere debes, ne forte non recte incesseris et contrarium praecipi
merueris, sicut Abraham licet in Isaac repromissionem accepisset, tamen
volens et timens dei iudicium obtulit eum in holocaustum. Sic et David
in hoc negocio, licet sibi esset nullius conscius, tamen regnum [2. Sam.
15, 26.] resignans ait ij. Reg. xv. ‘Si dixerit mihi: non places,
praesto sum, faciat, quod bonum est coram se’ et Semeiam maledicere
permisit, etiam a deo iussum esse credidit, omnino timens, recta sibi et
digna contigisse. Adeo quantumlibet iusta, sancta, innocens, vera
divinaque sit causa tua, necesse est in timore et humilitate eam agas,
semper iudicium eius metuens et nihil de te, sed de sua tantum
misericordia confidens. Cecidit Iudas Machabeus in bello iustissimo,
succubuerunt multi in iustissimis causis et divinis negociis, [Richt.
20, 20 ff.] sicut de filiis Israel Iudic. xviij. scribitur, quia non in
timore, sed in [1. Cor. 4, 4.] fiducia iustae causae egerunt, non in
misericordia. Sed et Apostolus i. Cor. iiij. ‘Nihil mihi conscius sum,
sed non in hoc iustificatus sum’.

Hoc est, quod David in tribulatione positus exemplo suo docet, nulli
licere iustitiam sibi arrogare, pro ea tumultuari, vindicta furere, vi
aut iure retalionem meditari, sicut nunc insaniunt Ecclesiastici, qui
prae caeteris iusti et sapientes videri volunt, sed humili timore primum
metuere oportet, ne vere id meruerit coram deo, et ad poenam dignam sese
offerre, deinde iuxta innocentiam contra adversarios orare, qui non
possunt iustam causam habere adversum ullum hominem, qui conscientia
innocente praestat, hoc enim solus deus habere potest et habet. Alia
sunt iudicia dei, alia hominum. ‘Homo [1. Sam. 16, 7.] videt ea, quae
patent, deus autem intuetur cor’. Ideo homo iudicans aliter 

[Seite 224]

quam secundum faciem calumniator est sicut hic Semeias. Atque ut hanc
humilitatem et timorem dei indicaret, caute in titulo posuit ‘Super
verbis Chusi’, quod non ignoraret, se meruisse persecutionem Absalom,
nec hanc excusat, sed maledicta Semei non agnoscit, aut si vera sunt,
ignorata sibi confitetur. Meruerat adulterio et homicidio Absolomi
malum, sed verba Semei de sanguine Saul non erat conscius se meruisse,
et tamen timet meruisse propter iudicium dei tremendum et occultum.
Quomodo haec agantur, sentit pium et timens deum pectus, si quando
vexatur vel ab hominibus vel daemonibus calumniantibus.

Vocabulum, quod hoc loco ‘iniquitatem’, et recte vertit, hebraeis
‘Aval’ significat id proprie, quod ‘iniquitas’ Latinis, idest
laesionem, iniuriam, minus aut plus quam debet, sicut in negociis fieri
solet. Ita hic regnum alienum invito proximo invasisse, iniquum erat, si
id foecisset. Et quod nos habemus ‘decidam merito ab inimicis meis
inanis’, Hieronymus rectius transtulit: Et non dimisi hostes meos
(tribulatores) vacuos, volens (quod dixi) David non solum non reddidisse
malum pro malo, verum etiam non vacuos dimisisse hostes, idest
benefecisse malis. Nam hoc ipsum vindictae genus est benevolentiam
subtrahere offensoribus, cum et diligendi sint inimici, quanquam
ignorem, an et ista translatio hebreum satis referat.

Illud vide, quam Euangelicum gradum iustitiae David praestiterit. Nam
reddere malum pro malo videtur aequum sensui carnis, sed prohibitum [3.
Mos. 19, 18.] etiam lege Mosi, nisi iudicio superioris fiat, non
autoritate propria. Huic contrarius est reddere bonum pro bono, hic
mercennarius et servilis est. Sic serviunt deo, qui nec mala nec mortem
pati volunt, cum ideo malis nos premat, ut pure ei servire discamus
nullius respectu boni aut premii. Tercius, reddere malum pro bono, qui
feralis, immo plusquam feralis est. Quartus, reddere bonum pro malo, Hoc
est Euangelium Christi. Hunc autem gradum excellentiori modo servasse se
dicit, quia non solum non reddit malum pro malo, sed his, qui acceptis
bonis ingrati reddiderant mala (sic enim habent verba), reddidit bona,
ut supra de Saule dictum est.

[7, 6.] Persequatur inimicus animam meam et comprehendat et conculcet in
terra vitam meam et gloriam meam in pulverem deducat.

Non haec affectu fiduciae dici mihi videntur, ut plerique putant, quasi
certus fuerit, haec non fore, quia non meruerit. Nos enim, quia humili
oratione coepit, arbitramur in eodem timore dei haec quoque psalli, quia
ut dixi, Etsi conscius sibi non erat meritae maledictionis, quin potius
praecepto dei se in regnum vocatum sciebat, multis tamen nominibus non
potuit in hoc fidere et gloriari, tum (ut dixi) quod deus mirabilis est
in omnibus viis 

[Seite 225]

suis, tum quod nos ipsi cor nostrum non cognoscimus satis. Quibus rebus
fieri potest, ut vel praeceptum non recte intellexeris vel non recte
expleveris atque ita occultissimo demerito dignus fueris, praeceptum
tolli aut mutari, et tum deum contra te stare, quem pro te stare
putaris.

Isto timore (ut dixi) Abraham eruditus est in Isaac offerendo. Est plane
supremus hic gradus timoris dei, ubi et ipsum deum et praeceptum eius
pro te cogeris abnegare et timere esse contra te. Breviter, ubi timere
habes, ea deum, quae praecepit et voluit, non velle, sed prohibere et
odisse, cum in caeteris id timeatur solum, ne fecerimus quae constet
esse praecepta.

Quis hanc contradictionis divinae (ut sic dixerim) inconstantiam
incomprehensibili constantia constantissimam ferat, nisi sit vir
secundum cor dei electus sicut iste David et Abraham, cum hic videatur
veritas dei ipsa nutare et odium sui (omni humano iudicio) provocare?
Verum sic est occidendus affectus ille servitutis mercennariae, qua deum
propter nos ipsos colimus, qua in deo et propter deum invicem inflamur,
superbimus, zelamus, odimus et nihil non mali sub nomine et cultu eius
et cultu eius et pro salute animarum (ut vocamus) facimus. Quis enim
nostrum habens vel Abrahae vel David promissionem non hocipsum
praeceptum dei etiam contra angelos obtenderet, si quis nobis contraria
intentaret? Adeo profunde carnis affectus satus est in hominem, ut
necesse sit, deum se nobis quasi inconstantem offerre, quo erudiamur
nulli rei nec divinae et aeternae perverso affectu adhaerere.

Tria offert perdenda, quae magno dolore amittimus: animam, vitam,
gloriam. Animam persecutione et captioni, vitam conculcationi, gloriam
sepulturae devovet. In hebraeo enim dicitur ‘Et gloriam meam in
pulverem sepeliat’, ‘collocet’, quod tamen idem est cum nostro,
sed clarius.

Videtur autem animam et vitam sic discernere, ut anima significet (ut
diximus supra) ipsam substantialem vitam, qua corpus vivificatur. Vita
vero conversationem seu res gestas in corpore per animam, sicut et
Graecis videtur Zoe et bios differre, et in nostra vernacula licet eodem
vocabulo (leben), tamen valde distincto sensu utimur, quando de naturali
vita et operibus vitae loquimur.

[2. Sam. 15, 26.] Et explicat his verbis affectum suum, in quo erat,
quando ij. Reg. xv. [2. Sam. 16, 10.] dixit ‘Si dixerit mihi: non
places, praesto sum’. Et illud xvi. ‘Dominus praecepit ei, ut
malediceret David’. Tunc enim paratus fuit animam, vitam, gloriam
regni amittere, ut patet. Ideo in hunc affectum haec nunc psallit, ut
exemplo suo erudiat omnes nos, quid cogitandum, quid dicendum, quid
faciendum sit et iis, qui similia paterentur. Est ergo sensus: si coram
te talis fui, fiat quod fit, libens cedo. Occidat Absalom et Achitophel
animam 

[Seite 226]

meam, nec sit qui me salvet a persequente, nec qui eripiat a
comprehendente. Paratus sum tuam voluntatem ferre et poenam meritam
solvere. Deinde et universa, quae vixi seu vivendo gessi, conculcet in
terram, idest destruat et deiiciat, ut non sint ultra aliquid in oculis
et auribus ac memoria hominum, libens haec amitto. Inveniar ego in vita
mea malus, inutilis, perniciosus fuisse, dignus qui conculcetur
vilissime in terra, quem omnes supplantent et ut lutum platearum terant.
Inimicum vero omnes elevent, extollant, in coelum vehant. Sint omnia
illius coram te et hominibus mirabilia et magna et digna, quaecunque
foecit, facit facietque. Nec hoc contentus. Age et gloriam meam,
potestatem praesentem, futuram non solum minuat, sed et in pulverem
sepeliat, nunquam redituram, aeternaliter obscuratam. Eat thronus regni
mei, Eant uxores et liberi, eant amici, eant res et omnia, Eat quoque
gloriosa illa promissio de futuro mihi facta Christo, quam omnibus aliis
incomparabiliter chariorem habui, In qua una mihi spes, gloria et
gaudium erat, offero et ego meum hunc Isaac cum patre meo Abraham longe
dilectissimum.

O vir secundum cor dei vere electus! quis huius cordis affectum digne
aestimet, nedum eloquatur? Nos maximum arbitramur, si mortem oppetimus
et animam ponimus. Hic non mori simpliciter, sed a persecutore
comprehendi paratus est et in manibus hostium traditus extingui, non
inter charorum turbam lamentantem obdormire, sed inter furentes,
illudentes, triumphantes hostes occidi. Nos quid non facimus, quas non
tragedias movemus, si vel unum opus aut verbum nostrum vituperetur aut
etiam non celebretur? Hic tot bellorum triumphis, tot miraculis, victo
Goliath, urso, tot piis operibus, tot cultus divini augmentis
clarissimus non modo sinit sua illaudata haberi, sed etiam sicut lutum
platearum in perpetuum omnia conculcari et magis ac magis conculcantibus
omnibus annihilari.

Nos, quas caedes, quos impetus saltem non molimur, si non possumus opere
explere, vel in universum humanum genus, sive pro vetustis ditionum
titulis, sive pro praesentibus privilegiolis quibusdam rerum suarum? Hic
ter inunctus divino praecepto in regem, accepto Christi nascituri
oraculo infallibili, universum regnum cum tanta gloria non modo
libentissime ponit, sed paratus est nunquam recipere, mansurus reprobus
et inglorius inaeternum, tantis et inaestimabilibus his omnibus
ornamentis in pulverem usque sepultis. Quid potest hoc affectu cogitari
purius, profundius, sublimius, breviter mirabilius? Habuit haec omnia
iure divino nec uno loco divinitus mandata. Cur non insanit pro iure
divino? An impius est, quod contra ius divinum suam Monarchiam non per
sanguinem et mortem repetit, tuetur, servat? sicut hodie videmur esse
omnium piissimi, si pro rebus temporalibus 

[Seite 227]

affixo iuris divini titulo coelum et terram misceamus, nihil timentes
deum, qui, si quid etiam iure divino haberemus, hac tamen superbia et
contentione offensus merito cassaret omnia. Si David timuit praeceptum
dei in se mutatum, qui tot signis, tot mandatis dei tot unctionibus
prophetarum rex creatus est, tam solida promissione Christum futurum
accepit: Obsecro, quod praeceptum, quae promissio quantumlibet dei nobis
esse potest occasio superbiae, belli, contentionis et similium
tragediarum? Metuendum profecto, quod ibi Ecclesia quam minime sit, ubi
maxime pro Ecclesia tumultuatur, quandoquidem videmus, deum esse
impatientissimum abusionis suorum promissorum ac terribilem in consiliis
et mandatis super filios hominum. Sed haec satis. Non haec dico, quod
velim, ulli suum ius ac debitum aufferi vel impugnari, sed quod docendi
sumus per haec scripturae verba et exempla, ut is, qui aliquid obtinet
ac possidet, quantumlibet iusto titulo cum timore possideat et non vi,
sed oratione et patientia illud defendat, paratus cedere, si deo
placuerit. Nec enim satis potest scriptura explicari, si non praesentis
saeculi exemplis aptetur et monstretur. Sic enim Graeca et latina
Ecclesia in contentione de principatu utraque peccasse videtur, quod
neutra alteri cesserit, cum in timore dei utraque cedere debuisset, nec
ideo amisisset utra principatum huiusmodi, sed longe foelicius fuisset
servatus, si non pugnantibus pontificibus, sed orantibus, hoc est non
volentibus hominibus, sed miserente deo fuisset servatus, sicut hic
David orat quidem, et tamen simul sese offert velut petens cum Christo,
transferri calicem a se, et tamen [5. Mos. 16, 20.] voluntati dei
obedienter cedens. Sic in lege Mosi scriptum est ‘Quod iustum est,
iuste exequaris’. Ita fit, ut etiam habens iustissimam causam, coram
deo sit reprehensibilis, si non in timore dei eam tutetur. Non respicit
deus superbos et contentiosos quantumlibet iustos. Sic legimus in [Hiob
38, 1 ff.] Iob contigisse, pro cuius causa deus ipse sententiam tulit,
et tamen eum ipsum reprehendit. Talis timor et humilitas et hodie nobis
necessaria est, qui certamus de Theologiae synceritate et Ecclesiae
potestate. Possumus utrinque deo reprehensibiles esse etiam in
iustissima causa, nisi magis oratione misericordiam dei quam nostrae
causae fiducia victoriam quaeramus. Orandum, ut veritas triumphet.
Quodsi non per nos id fieri placitum est, fiat per quemcunque placuerit.
Nemo speret, sese foeliciter mandatis dei ullis servire aut ea tutari,
si primum omnium mandatum (quod est cultus dei in timore et humilitate)
praevaricetur. Nam hoc mandato omnia alia regulantur, sine quo iam
mandata non sunt. Nihil ergo placet, quod non in timore et humilitate
geritur. At ubi haec facies hodie in Ecclesia? Quid est Ecclesia hodie
nisi quaedam schismatum confusio? ubi non nisi pro iustis causis et
divino iure sine ullo timore dei tumultuamur, et dum omnia mandata
implemus, Caput, vitam, regulam mandatorum pessundamus. Caecitas,
caecitas, caecitas!

[Seite 228]

[7, 7.] Surge domine, in ira tua et exaltare in finibus inimicorum
meorum et exurge domine, deus meus, in praecepto, quod mandasti.

Haec in hebraeo uno versu dicuntur. Est autem versus obscurissimus, nec
hodie cognitum, quid aut de quo loquatur. Hieronymus sic transtulit
‘Surge domine, in furore tuo et elevare indignans super hostes meos,
consurge ad me in iudicio, quod mandasti’. Verum ‘indignans super
hostes’ non ita in hebraeo habetur. Temerabo et ego versum ad verbum
sic transferens: Surge domine, in ira tua et leva in iracundiis
tribulatorum meorum et suscita ad me a iudicio, mandasti. Ubi vocabulum,
quod nostra dicit ‘in finibus’, hebreis affine et aequivocum ferme
est cum irascendi verbo, quare ‘ab irascendo’ magis quam ‘a
finibus’ Hieronymum secutus deduxi.

Soloecismus autem iste ‘a iudicio, mandasti’, quem nostri per
pronomen [Ps. 51, 10.] ‘quod’ sustulerunt, etiam in aliis locis
invenitur ut ps. l. ‘Exultabunt ossa, humiliasti’, ubi nos ‘ossa
humiliata’ dicimus, ac si hic ‘a iudicio demandato’ diceres. Ego
pro meo sensu adderem non quod, sed quia, ut ‘quia tu humiliasti’,
‘quia tu mandasti’. ‘Exaltare’ autem seu ‘elevare’ seu
‘leva’ aeque est aequivocum ad levandum et ad vastandum, quod et in
statu absoluto hic ponitur potens significare, ut dominus vastationem
mittat in iras inimicorum, hoc modo: Elevare in iras inimicorum, idest
fac vastitatem et destructionem irarum, quibus fremunt in me
tribulatores mei, scilicet Absalom cum suis. Ad idem redit, quod
‘leva’ seu ‘elevare’ seu ‘exaltare’ dicitur. Vult enim
dicere: leva, idest fac, ut leves et mittas super eos manum tuam in
furias eorum, [Ps. 138, 7.] omnino eodem sensu, quo ps. cxxxvij. dicit
‘Si ambulavero in medio tribulationis, vivificabis me et super iram
inimicorum meorum extendes manum tuam’.

‘Et suscita ad me’, ubi pro ‘ad me’ nos habemus ‘domine, deus
meus’, quia sine punctis potest legi vel ‘deus meus’ vel ‘ad
me’. Et ‘suscita’ [Ps. 44, 24.] pertinet ad eum, qui excitatur et
expergiscitur velut a somno, sicut et alibi dicit ‘Exurge, quare
obdormis domine?’

‘A iudicio’ seu ut nostra habet ‘in praecepto’ mihi
intelligendum videtur [Ps. 1, 5.] de officio, a quo iudices et rectores
nomen habent, de quo psalmo primo dictum [Ps. 122, 5.] est ‘Non
surgent impii in iudicio’. Et ps. cxxi. ‘Illic sederunt sedes in
iudicio’. Et sit ‘a iudicio’ idem, quod ‘propter iudicium’ seu
‘causa iudicii’ [Ps. 68, 30.] sicut ps. lxvij. ‘A templo tuo, quod
est in Hierusalem, tibi offerent reges [Ps. 4, 8.] munera’ (idest
propter templum). Quo modo et ps. iiij. ‘A tempore frumenti et vini
sui multiplicati sunt’. Qui usus huius literae Mem seu praepositionis
‘a’ vel ‘ab’ coniunctioni rationali apparet equivalere ad sensum
[Ps. 81, 5.] illius ps. lxxx. ‘Quia praeceptum in Israel est et
iudicium deo Iacob’. Sic 

[Seite 229]

et hic ‘a iudicio’, idest quia iudicium est, quod mandasti. Sicut
Iosaphat [2. Chron. 19, 6 u. 8.] ij. Paralip. xix. ‘Praecipiens
iudicibus videte (ait), quid faciatis, non enim hominis exercetis
iudicium sed domini’. Et infra ‘ut iudicium et causam domini
iudicarent, habitatoribus eius’. Ita propter iudicium ad se exurgere
petit, ut non praevaleant impii, qui magis tyrannidem suam quam iudicium
domini agunt in populo. Facile autem est hoc sensu accepto per
‘praeceptum’ idem, quod per ‘iudicium’ intelligere, quia in
iudicio praeceptum dei exequuntur iudices, quod tyranni potius
subvertunt, ut dictum est.

Esto ergo sensus, hac grammatica adiutrice: Surge domine et iram tuam
ostende, ne diutius ista patiaris. Occurre furori persecutorum meorum et
manum tuam super ferociam eorum extende, ut impetum eorum in me
extinguas. Expergiscere tandem et recordare mei, et id peto non propter
me, sed propter iudicium, ne omnia temere versentur et confundantur, dum
non est, qui res administret, praesertim quando te ordinante et mandante
res administrari debet. Haec grammatice. Nunc Theologiam consultantes
quaeramus: Cur praecetur iram dei inimicis et arroget rursus regnum, qui
hucusque tam promptus fuit illo carere et inimicis benefacere?

Primo postquam in timore et humilitate se suaque obtulit, certum est,
non malo animo hanc orationem fieri. Deinde data deo gloria et iustitia
secure contra eos orat, qui tyrannidem vi occupant. Timor enim dei
facit, ut iuste divinum mandatum exequatur, quo sibi regnum et iudicii
administrationem mandata novit. Adde, quod non sua quaerit, sed quae dei
sunt, quia tu (inquit) mandasti, ut officium in populo agerem iudicii.
Ideo non regni, sed iudicii vocabulum maluit ponere, ut causam dei se
agere et non [1. Tim. 3, 1.] pompam, sed opus se petere ostendat. ‘Qui
enim Episcopatum desyderat, bonum opus desyderat’.

Provocat autem iram dei, non quod optet illos perdi, sed iuxta ea, quae
psalmo praecedente dicta sunt, ut iram dei sentientes et deo eis
repugnante eorumque conatus irritos faciente resipiscant et sani fiant,
quam nisi senserint, procedunt insensati sua peccata augentes, pios
piorumque studia, ipsa etiam dei mandata sine fine persequentes, deo
obsequium se facere arbitrantes. Quomodo enim piorum Ecclesia in mundo
subsisteret, nisi tandem super impios iram suam manifestaret et iudicium
faceret inopis et vindictam pauperum? Itaque ut ipse conturbat profundum
maris, ita rursum mitigat fluctus eius, ponens mari terminum et dicens,
‘Hucusque venies, et [Hiob 38, 11.] hic frangentur in teipsum tumentes
fluctus tui’, ut in Iob scribitur. Ita qui suscitat impiorum ferociam,
rursus idem eandem compescit, quo ostendit iram suam, quod non placuerit
ei illorum malitia.

Tria ergo petit. Primum, ut surgat et iram ostendat subtracta voluntate,
in qua illi praesumunt. Secundo, ut furias illorum premat et conatus 

[Seite 230]

pessimos subvertat. Tercio, ut ad eum reversus iudicium dei restituat.
Et hoc non quia meruerit, sed quia non solum promiserit et foecerit, sed
et mandaverit iam nihil quaerens, nisi ut veritas dei stabiliatur et
mandato eius satisfiat; quod nisi esset, libens illorum furori cederet.
Et hic iam incipit tentationis affectus peracta caligine tribulationis
rursum respirare in fiducia dei misericordiae, ut et nos ita facere
discamus in nostris tribulationibus. Exemplo enim nobis haec et gesta et
scripta sunt.

[7, 8.] Et Synagoga populorum circumdabit te, Et propter hanc in altum
regredere.

Hoc versu, ut cepto nostro sensu perseveremus, ostendit David non pro
se, sed pro populo sollicitum esse. Primum enim petiit in iudicium
restitui nec sui nec populi respectu, sed solius dei intuitu, qui sic
mandarat, ut primo dei in hoc voluntati serviret. Iam a charitate dei
descendit in charitatem proximi, ut hominibus eodem dei praecepto
serviat. Fac (inquit) oro, ut populorum turba rursum circumdet me, mihi
adhaereat, mihi subiiciatur [Ps. 144, 2.] (nam optative loquitur per
futurum indicativi), sicut gloriatur ps. cxliiij. ‘Qui subdis populum
meum sub me’, hoc enim in eorum redundat salutem, si tibi obedierint,
qui me illis dedisti regem, ne errent sicut oves sine pastore, ne sicut
populus sine duce cuilibet latroni expositi sint. Si ego indignus sum,
tu tamen dignus es, cui obediam et illi digni, ne propter me tradantur
in direptionem et dispersionem. Sed rursus me in caput restituto
colligas dispersiones [Ps. 147, 2.] Israel ps. cxlvi. et membra ad
corpus suum.

Ita enim pius rector populorum, quantum ad se pertinet, libens omnia
amittet, tantum obsequium deo et hominibus debitum optabit implere et
sua mala metuet in populi periculum et perditionem redundare. Huius
exempli finge vel S. Athanasium vel Hilarium aut similes tempore
Arrianae factionis in exilium eiectos de sedibus suis. Nam nostro
saeculo non video unde possit peti exemplum, quando nulli committere
audent, quo digni fiant eiectione. Hii ergo Sancti patres, ut ab
ambitionis nequicia fuerunt alienissimi, ita (ut ipse Hilarius
confitetur) debito impositi sacerdocii optabant Arrianis deiectis in sua
sede ministrare deo et populo per verbi ministerium prodesse, sua vero
absentia populis sibi creditis misere et anxie metuebant a lupis
haereticis et verbo dei vim fieri amare ferebant. In horum persona, si
hos versus ores, et exemplum David videbis et apte ad affectum verba
quadrare experieris. Esset idem exemplum, si quis Episcopus vel prelatus
pro veritate et pietate officii sui excommunicaretur vel deiiceretur, et
populus ab ipso alienaretur pestiferis suasionibus, detractionibus,
mendaciis seductus. Nam ut alio malo non periclitetur populos, certe
calumnia et detractione prelati sui, boni viri, ad mendacium et odium
veritatis animaretur. Qualibus 

[Seite 231]

totum Israelem subversum et sui causa perditum tantis aestibus David
ingemiscit, ut iram dei in illorum furorem invocet, necessaria certe pro
populo servando oratione. Melius enim est etiam perdi illos impios, quam
populum [Gal. 1, 8 f.] in impias opiniones induci, cum Apostolus etiam
anathema esse velit, qui Galathas a veritate deturbassent.

Mire autem temperavit verbum, ne diceret ‘circumdabit me’, sed
‘circumdabit te’, hoc est congregabitur tibi, ubi non modo id
indicat, quod supra diximus: Iudicium non hominis, sed dei esse, quod
praecipiente deo geritur. Ideo non hominibus, sed deo congregantur, qui
administranti homini in opere dei congregantur. Verum et illum tropum
refert, ubi dominus in [Ps. 46, 6.] scripturis saepius scribitur esse in
medio populi sui, sicut ps. xlv. ‘Deus in [2. Cor. 6, 16., 3. Mos. 26,
12.] medio eius, non commovebitur’. Et ij. Cor. vi. ex Levi. xxvi.
‘Et inambulabo inter vos et ero vobis in deum, et vos eritis mihi in
populum.’ Aptissime sane sic loquitur pro hoc negocio. Nam Absalom, et
qui imitantur eum, non id quaerunt, ut charitate serviant, sed ut
potestate dominentur, non ut populum ad deum, sed ad seipsos congregent.
Ipsi volunt esse Idola, quae circumdentur a populis, non enim dei
gloriam et populi salutem, sicut decet fideles mediatores, quaerunt, sed
suam tyrannidem. Quare hoc verbo percutit omnium illorum arrogantiam et
ambitionem, qui populo tantum, ut suo commodo principentur, praesunt. Id
ne fiat, tam pie et ardenter orat vir dei electus. Quod malum certe in
Ecclesia hodie supra modum grassatur irascente deo, dum censuras hominum
longe supra minas dei timemus et prae personarum respectu deum penitus
non videmus.

Ita et illud ‘propter hanc in altum regredere’, seu ut hebreus
habet, ‘revertere’. Non dicit ‘repone me in altum’ sed ‘tu
revertere in altitudinem’. Non inquit ‘propter me’, sed ‘propter
synagogam popularum’. Huius enim me miseret, huius casum et
seductionem indigne fero, pro hac oro, non pro me. Vide ergo, sicut
supra in amore dei pro iudicio, quod deus mandavit, praecatur, ita hic
in amore fratrum praecatur pro eorum salute, utrinque pie sollicitus, ne
deo non satisfiat, et ne homines pereant sui causa, ut stet officium
dei, quod populos regat, et obedientia populi, quae obtemperet, ne
quando sit aut populus sine deo aut deus sine populo. O vocem
pontificibus, pastoribus, rectoribus, magnatibus commendandam, memori
mente tenendam et fideli studio observandam! Quando autem deus deseruit
altitudinem, ut necesse sit ei ad eam reverti? Quoties videlicet
ambitiosus in loco dei sedet, nam hic dum populum dei sibi subiicit
magis quam deo, [2. Thess. 2, 4.] certe quantum in ipso est, extollitur
(iuxta Paulum) supra omne, quod colitur aut quod dicitur deus. Atque hic
est Antichristus. Quodsi in Ecclesia contingat, omnes pontifices esse
ambitiosos et in populum dominari sibique populum subiicere, non
Christo, quis dubitet, tum Antichristum regnare? 

[Seite 232]

Revertitur autem deus in altitudinem, dum deiectis ambitiosis Absalomis
rursum constituit iudices sicut antiquitus, qui populum deo congregent,
dei praecepta doceant, traditionibus hominum postremo loco habitis.

Nec miretur quispiam, id esse deum altitudinem reverti, quod est suum
iudicium, suam potestatem, suum officium, suum ministerium resuscitari,
quando in spiritu prophetam loqui scimus. Ideo de spirituali exaltatione
dei intelligendum, qui exaltatur, dum nos ei subiicimur, verbum eius
audimus, opera eius videmus, et haec omnia ministerio hominum. Quare hic
psalmus est oratio longe omnium affectuosissima pro pontificibus, bonis
rectoribus impetrandis, quam utinam hodie pro Ecclesia Christi dignis
verborum affectibus singuli oraremus, neque enim unquam fuit tanta haec
orandi necessitas. Quid enim hodie in Ecclesia videmus, quod his verbis
respondeat? Ubi sunt, qui populum ad Christum eo studio promovent, quo
ad seipsos? Quis tanta cura satagit, ut magis deum timeant Christiani
quam potestatem pontificum? In peccatis deum offendentibus secure etiam
ridemus, in offensis pontificum nihil non furiarum intentamus. Deinde ad
nostras pompas, ad nostras cerimonias, ad nostras potentias, ad nostras
leges cogimus, Sed ad verbum Christi, ad charitatem spiritus, tantum
abest, ut congregemus, ut summo studio etiam laboremus, ne populus
Christum et veritatem intelligat, neve aliquando concordes sint fideles
Christi, praesertim principes et reges, donec id ausi simus docere: Esse
scandalosum, si vulgo syncera pietas Christi tradatur, scilicet quod non
sit (nostro sensu) res parvi periculi, si populus syncere Euangelium
pernoscat, si verbum dei verbis hominum praeferat, si rectae pietatis
opera puerilibus operum speciebus praeeligat: Nimirum quod hinc fames et
penuria nobis sint occursurae aut certe pompa, quam ex mundo rapuimus,
ruitura. Breviter tempora illa periculosa hodie aguntur, in quibus non
deum, sed hominem adorare cogimur.

[7, 9.] Dominus iudicat populos, iudica me domine, secundum iusticiam
meam et secundum innocentiam meam super me.

Hic plane seipsum reddita ratione exponit, quid voluerit intelligi per
regressum dei in altitudinem, per iudicium divinitus praeceptum, per
congregationem populorum circumdantium deum. Cur (inquit) non ita
loquar? Non nos sumus, qui regimus, qui iudicamus, qi loquimur: dominus
iudicat populos, ipsius solius est iudicium in populis, ipse loquitur,
ipse iudicat, [Richt. 8, 23.] ipse facit in nobis omnia. ‘Non
dominabor (ait Gedeon Iud. viij.) vestri, nec dominabitur in vos filius
meus, sed dominabitur vobis dominus’. Ecce vir sanctus, non ad se
admisit congregari populum etiam postulatus, sed ad 

[Seite 233]

[1. Sam. 8, 7.] dominum eos reduxit. Contra i. Reg. viij. dixit dominus
ad Samuelem ’Non te, sed me abiecerunt, ne regnem super eos’. Non
quod malum esset regem petere vel habere (nam postea ipsemet dedit eis
reges), sed quod affectu caeco magis in regem hiabant quam in deum, qui
non id quaerebant, ut per regem ad deum raperentur, idonei scilicet,
quos Tyrannus ediverso sibi, non deo subiiceret, sicut et in Saule eis
contigit, quem petebant. Ex quibus omnibus patet, quod sit manifestus
furor dei, quando ipsemet non iudicat seu non regit, sed sinit Absalomos
ambitiosos iudicii locum tenere, ut digni non simus verbum dei audire
nec opera eius videre, sicut praedixit Luce [Luc. 17, 22.] xvij.
‘Venient dies, quando desyderabitis videre unum diem filii hominis et
non videbitis’.

In hebraeo futurum est ‘Iudicabit populos’. Quod vel optative per
modum praecationis intelligi potest in hunc modum: Obsecro, ut tu sis
iudex populorum, ne sinas homines iudicare et populum tuum seduci
hominum verbis et operibus, Vel assertive per modum spei suam
praecationem exauditam fidentis, quod mihi placet in hunc modum: confido
et certus sum, me exauditum, ut rursus tuum verbum, tuum opus, tuum
iudicium populum congreget, quem impii illi suis verbis et operibus
disperserunt et tibi subtraxerunt occasione mei.

Ideo postquam causam dei et populorum egit, novissime agit et suam
orans, ut innocentia sua manifestetur, siquidem nec dei nec populorum
causa resarciri potuisset, nisi deiectis impiis innocentia sua defensa
fuisset. Ita necessitas gloriae dei et salutis populi cogit, ut et suam
causam iustificari petat. Quamdiu enim ipse damnatur inique, tamdiu
necesse est, nec dei iudicium nec populi obedientiam vera esse, cum
inique damnatum non audiant, audiant autem iniquos illius damnatores et
persecutores.

Ita videmus non satis esse, si quis ob iustam causam, aut pro veritate
patiatur, rem deo committere et paratum esse cedere et in pulverem cum
gloria sua redigi, Sed sollicite oportet orare, ut deus iudicet et
iustificet causam veritatis non pro suo ipsius commodo, sed pro
ministerio dei et populi salute, quorum salus sine periculo non est nec
sine tua culpa, si stulta humilitate pro veritate et iustitia tua
servanda aut resuscitanda non ores sollicitissime. Nam non tantum curare
debes, quam humilis et abiectus tu esse possis, quantum ne populus
veritate et iustitia simul alienetur et mendaciis ac iniquitate
illaqueetur. Ferenda sunt mala et iniqua, Sed sic, ut charitatem in
alios non amittas, quae sollicita sit, non quomodo tu surgas, sed
quomodo illi non scandalisentur et pereant. ‘Propter fratres meos
(inquit) [Ps. 122, 8., Phil. 1, 12 f.] et proximos meos loquebar pacem
de te’. Sic Paulus gratias agit deo, quod vincula sua non modo non
fecerint Euangelio impedimentum, sed etiam promoverint.

[Seite 234]

Dicit ergo: cum tu sis iudicaturus populos, et ad te solum id pertineat,
et ita populus te rursum circumdabit, et tu rursus in medio eius cris,
sicut oravi, iam ut idipsum eo foelicius procedat, ‘Iudica et me
secundum iustitiam meam et secundum innocentiam meam’ ostensursus,
quam verba maledica huius Aethiopis Iemini falsa et mendacia sunt, ne
iudicio huic tuo et populorum saluti quid obstet false criminata
iustitia mea.

Diximus autem ps. iiij., aliud in sacris literis esse iustitiam meam et
iustitiam dei, quod illa sit causa cuiusque propria iusta, qua coram
hominibus et in conscientia sua sit irreprehensibilis, licet coram dei
iudicio non sufficiat; haec vero sit gratia et misericordia dei
iustificans nos etiam coram deo. Ideo vigilanter addit ‘Mea’, ut
separet eam ab illa, de qua in fine [Ps. 7, 18.] dicit ‘Confitebor
domino secundum iustitiam eius’. Distribuit forsitan iustitiam suam et
innocentiam suam ad duo illa superiora ‘Si foeci istud’, ‘Si est
iniquitas in manibus’, quae illi Semei obiecerat, ut iustitia sua sit
non esse reum sanguinis Saul, quin potius non reddidisse retribuentibus
mala nec dimisisse vacuos hostes; innocentia seu integritas seu
simplicitas (haec enim hebreum sonat) sit non invasisse regnum Saulis
autoritate propria.

Quid autem illud ‘super me’? Hieronymus transfert ‘quae est in
me’. At cuius iustitia non est in ipso? An forte hoc addit maioris
discriminis gratia, quod iustitia dei, qua iustificamur coram deo, non
est in nobis, sed in deo et extra nos? ut scilicet nulli relinqueret
ansam inflandi suiipsius de iustitia propria coram deo, etsi propter
aliorum salutem innocentia debet coram hominibus iustificanda quaeri, ut
dictum est.

[7, 10.] Consummetur nequitia peccatorum, et diriges iustum, Scrutans
corda et renes deus iustus.

[Ps. 5, 6.] Iterum interpres variat more suo. Nam quod ps. v.
‘Malignum’ transtulit dicens ‘Neque habitabit iuxta te
malignus’, hic transfert ‘nequam’ seu ‘nequitiam’. Et quod
psalmo primo ‘Impiorum’, hic ‘peccatorum’ reddidit. Quid autem
sit Impius, impietas, Malignus, malignitas, abunde ps. i. et v. dictum
est. Praeter haec latinus interpres ‘Iustum’ in fine versus abstulit
et sequenti adiecit contra Hebreum et Graecum, nec sine improprietate
dicens ‘Iustum adiutorium meum a domino’, quasi a domino adiutorium
aliud iniustum iustus habere possit.

Hebreus ita et Hieronymus ‘Consummetur malum impiorum, et confirmetur
iustus, probator cordium et renum deus iustus’. Docet autem hoc
exemplo, et nos magis oratione apud deum contra impiorum malignitatem,
pro iustorum innocentia agere quam propriis viribus et tumultu. Alia
enim quam impii ratione nos pugnamus: illi viribus ac tumultu, nos
oratione, verbo et patientia. ‘Consummetur’ (inquit), quod sonat
‘finiatur’, ‘deficiat’, 

[Seite 235]

[Ps. 104, 35.] ‘cesset’, ut ps. ciij. ‘Deficiant peccatores a
terra et iniqui, ita ut non sint’. Cui per antithesin contrarium
praecatur, ut ‘confirmetur iustus’, idest prosperetur, dirigatur et
stabiliatur, eo magis quo impii consumuntur. Nec absurdum esset, si
‘iustum’ in neutro genere contra nequitiam impiorum, in abstracto
pro ‘iustitia’ vel ‘re iusta’ seu ‘causa iusti’ acciperetur,
quomodo [Röm. 5, 7.] Ro. viij. Apostolus dicit ‘Pro iusto vix quis
audeat mori’, verum haec parvi sunt momenti.

Intelligendus autem est David et hunc versum nobis in exemplum sic
orasse pro instituendo recto affectu. Non enim vindictae studio, sed
zelo charitatis dei et hominum, quo et praecedentes oravit. Qui enim
vindictae cupidi sunt, non novissimo loco, sed primo petunt
adversariorum casum. Hic autem primo loco sollicitus fuit pro deo,
deinde pro populo, et sic ordine venit ad suam causam ac novissimo ad
adversarios, quos ideo finiri optat, ut dei ministerium et populi salus
non periclitentur (ut diximus). Quod periculum tolli non possit, nisi
impiorum malignitas finiatur, et causa innocentiae iusti iudicata
firmetur, idque iudicante et vindicante deo. Quare sicut malum impiorum
fuit tempore Davidicae tribulationis tyrannis Absalom et suorum,
iustitiam opprimentium, Ita in Ecclesia cuilibet inique oppresso malum
est sui Absalomi vis et tyrannis, quam patitur.

os esse libidinis et voluptatis organa sicut cor pavoris et fiduciae,
splen risus et laetitiae, Iecur seu epar amoris et odii. Unde et
‘ren’ a ‘ρεω’ graeco volunt dici, quod ‘fluo’ significat,
quod e renibus obscoenus libidinis humor fluat. Ita et lumbi, in quibus
regnant [Luc. 12, 35.] renes, sustinent libidinis infamiam per
scripturas, ut ibi ‘sint lumbi vestri [Hebr. 7, 9 f.] praecincti’.
‘Et erat (heb. viij.) Levi in lumbis Abrahae patris sui’. ‘Et [1.
Mos. 46, 26.] de femore Iacob (Gen. xlvi.) sexaginta animae egressae
sunt’. Perspicuum ergo est, per renes intelligi delectationes seu
voluptates, quas oporteat offerri deo per mortificationem crucis. Easdem
vel laetitias, earum sotias significant et reticulum iecoris et omnis
adeps, quod omnis laetitia, omnis amor cum voluptatibus offerenda sint
deo, nec in ullo laetandum delectandumque [3. Mos. 3. 17.] nisi in deo,
qui et solus amandus est. Sic Levi. tercio dicit ‘Omnis adeps domini
erit iure perpetuo’, quod Paulus Mosi velamen tollens sic dicit primo
Tessa. ultimo ‘Gaudete in domino semper, iterum dico gaudete’. Sed
et David eodem spiritu MOSEN intelligens adipem ostendit significare 

[Seite 236]

[Ps. 63, 6.] laetitiam ps. lxij. ‘Sicut adipe et pinguedine repleatur
anima mea, et labiis exultationis laudabit os meum’. Igitur iecur,
renes, adipem, pinguedinem, reticulum offert deo, qui amore, libidine,
delectatione, voluptate, laetitia, terrenis et corporalibus mortificatis
deum amat, deo fruitur, in deo delectatur, lactatur et in iis, quae dei
sunt: quod sacerdotibus lex praecipit, id est omnibus Christianis, qui
sunt genus sacerdotale et regale sacerdotium, gens sancta populus
acquisitionis.

His consentit nunc B. Augustinus, qui ubique per renes intelligit
delectationes. ‘Recte (inquit) temporalium et terrenarum rerum
delectatio renibus tribuitur, quia et ipsa pars est inferior hominis, et
ea regio est, ubi carnalis generationis voluptas habitat, per quam in
hanc erumnosam et fallacis laetitiae vitam per successionem prolis
natura humana transfunditur’.

Cor vero, qui domicilium est sensus, significat consilia, studia,
mentem, iudicium, opinionem, affectum, cogitationes, aestimationes et
his similia. Ideo prius cor quam renes, quod voluptas et quaeritur per
opiniones et sequitur, et quisque his delectatur, quae sibi bona
iudicaverit, si obtinuerit. Hinc [Röm. 8, 7.] sapientia carnis inimica
deo ab Apostolo Ro. viij. dicitur, quod quaerat voluptates contrarias et
his afficiatur, his rapiatur, quae prohibuit deus. Sensus ergo est, quod
omnium cogitationes et delectationes, omnium desyderia et voluptates
deus solus scrutatur, novit, examinat et probat, quia ipse [Spr. 16. 2.]
est spirituum ponderator, prover. xvi. Haec grammatice. Cur autem haec
voluit hoc loco dicere? aut qua coherentia conveniunt cum
praecedentibus? Dixerat: Deficiat malignitas impiorum, et procedat causa
iusti. Verum quia alia sunt hominum iudicia et alia dei, immo contraria,
Coram hominibus, qui vident ea, quae patent, David autoritate Absalom et
Semei vir sanguinum [2. Sam. 15, 13.] et reus malorum iudicabatur.
‘Toto corde (inquit ij. Reg. xv.) Universus Israel sequitur
Absalom’. Ita Absalom fulgebat et iustus, rectur, bonus erat in omnium
oculis, David sordebat et impius, malus et noxius erat. Itaque cum sit
potentissima tentatio derelinqui ab universis ad adversarium
congregatis, necessitate provocat ad dei iudicium, qui iudicat secundum
cor. Et hoc consilio sese solatur et confirmat spem suam, rectam et
bonam de deo opinionem capiens, quasi dicat: Etsi omnes me deserant, ad
Absalom autem omnes confugiant, ille confirmatur, ego consummor et
deficio, tu tamen domine cum sis deus iustus, aliter quam homines
iudicans, secundum cor et renes probans nos omnes, nosti, quam inique
illi agant, cor et renes vides; quid cogitent, quid quaerunt, quo
gaudeant, intelligis. Rursus quid ego cogitarim et voluerim, non
ignoras, licet illi adsit, mihi desit species longe contraria cordibus
et renibus. Ideo oro, fac ut consummetur illorum malum, et mea
prosperetur iustitia. Nam in hebraeo iste versus manifeste est
depraecatorius, 

[Seite 237]

cum addatur dictio ‘Na’, quae transfertur per adverbium ‘o’ vel
‘obsecro’, ‘ut [Ps. 118, 25] consummetur obsecro nequitia’,
sicut ps. cxvij. ‘Obsecro domine salvum fac’ &c.

Erudimur ergo hoc versu, quantumlibet vel multi vel omnes a nobis
defecerint ad adversarium, ne deficiamus in causa veritatis. Non enim
hodie novum, totam multitudinem cum universis magnatibus errare et
iniquam causam tueri, et si durum ac difficile sit hanc solitudinem
ferre, cum hoc argumento stulti suam causam unice glorientur invictam
esse. Verum deus vivit, cuius iudicium appellandum est et fortiter
tenendum, quod cor et renes ille probat, quia iustus deus. Quare nomen
‘iustus’ omnino ad hunc versum pertinet, cum in eo sita sit vis tota
sententiae et per antithesin subnotet, homines esse iudices iniustos.

Sequitur ex his ‘corda et renes’ dupliciter accipi, vel ut sunt non
mortificata nec deo oblata, vel contra per gratiam rectificata et
purgata, quia statim subdit de ‘rectis corde’ ostendens, quae corda
deus probans et scrutans acceptet, dicens:

[7, 11.] Adiutorium meum a domino, qui salvos facit rectos corde.

Hebraeus ita per Hieronymum ‘Clypeus meus in deo’. Significat enim
protectionem ac defensionem. Et sunt verba sese exhortantis ad spem in
deum adversus contrariam multitudinem in hominibus protectoribus
fidentem, [2. Sam. 16, 8.] praesertim adversus verba Semei, ubi dixit
‘Ecce premunt te mala tua, et dedit dominus regnum in manu Absalom
filii’. Sit (inquit) ita, fidite vos in homine, qui secundum faciem
iudicat. Ego protegi me confido a deo, qui secundum cor iudicat. Quare
epitasis in pronomine ‘Meum’ et ‘Domino’ elevanda est contra
pronomen ‘vestrum’ et ablativum ‘homine’: Adiutorium vestrum in
homine, meum in domino. Sic enim et nobis faciendum est hoc exemplo in
casu simili. Altera quoque Epitasis similiter elevanda est in pronomine
‘Qui’ et accusativo ‘Rectos’ hoc modo: Homo salvos facit pravos
corde, Deus autem rectos corde. Necessaria enim sunt haec verba passis,
ut talem de deo opinionem constantem sibi in corde erigant et servent
contra omnia argumenta aliud urgentia, ne deficiant a spe divini
auxilii.

Quid autem sit rectum cor, abunde diximus psalmo primo in ‘consilio
impiorum’: Quod sit eius, qui rectam opinionem de deo habet, qui non
suo sensu ducitur, hoc est qui credit et sperat in deum. Sola fides enim
rectificat, purificat, firmat cor, recta, vera sanctaque opinione dei.
Et apte facit ad propositum, cum Semei maledicta sua etiam autoritate
domini niteretur probare, recte David expulsum et Absalom ingressum, quo
ostendat, quam soleant se pravicordes specioso fuco honestare et rectos
corde vituperare, praesertim accedente populi plausu.

[Seite 238]

[7, 12.] Deus iudex iustus et fortis et patiens: 

numquid irascetur per singulos dies?

Aliter in hebraeo habetur ‘Deus iudex iustus et fortis, indignans tota
die’. Et quod ‘fortis’ dicitur, nomen dei est, quod ‘el’
sonat, ut rectius diceretur: Deus iudex iustus, et deus indignator tota
die. Quare ‘et patiens’ superadditum est, quaesitivum ‘numquid’
cum usitata distinctione versus interpretis est, non textus.

Adeo autem profecit spes David in tentatione ista, ut iam non solum non
dubitet, se exauditum et liberandum, sed etiam adversarios moneat timere
iudicium et vindictam dei, deinde denumtiet eis, in caput eorum ventura,
quaecunque in ipsum machinati sunt. Et quamvis haec post tentationem
cecinerit, ut possit videri ex eventu ipso suae tribulationis doctus
tribulatis solatium et tribulantibus iram proponere aliosque suo exemplo
et suorum adversariorum periculo docere, tamen credendum, in ipsa re
media talia illi fuisse meditata, quae postea hoc carmine in publicum
traderet. Nec enim unquam de deo desperavit, ide cognovit fore, ut
inimicis suis ista evenirent, sicut et modo et semper quilibet iustus
videns, impios inique in iustitiam grassari, cum fiducia et cogitat et
dicit, deum, quem iustum iudicem cognoscit, [Ps. 9, 19.] haec non
passurum, sicut dicit ps. ix. ‘Patientia pauperum non peribit in
finem’. Atque id non obscure indicat, quando in eadem historia David
tam sollicite mandabat, ut servarent sibi puerum Absalom, scilicet
sciens et metuens, ne in caput eius malum redundaret, sicut et contigit,
et hic omnibus illius imitatoribus praedicit.

Audiamus ergo Concionatorem, adversariis impiis quae pronuntiet, pia
sollicitudine cupiens eos a periculis eruere et vere bonum pro malo
reddens. Hoc scitote, Deus iudex est, sed iustus, nullius respicit
personam nec multitudine movetur nec hominum laude fallitur nec specie
capitur nec favore mutatur nec munere corrumpitur. His enim homines
redduntur non solum iniusti iudices, sed etiam iusti iudicis dei
contemptores, dum placere hominibus satis esse putant. Rursum non damnat
propter homines solitarium, vituperatum, maledictum, oppressum, pauperem
et contemptum. Breviter, vel hoc solum verbum (deus iudex iustus) potens
est, si digne pensetur, humiles consolari et superbos terrere, quod in
Christo patiente multum [1. Petri 2, 23.] valuisse Petrus i. Pe. ij.
testatur dicens ‘Tradebat autem iuste iudicanti’. Qui enim hoc
verbum cogitat, facile ponit vindictam, quin miseretur adversariorum
quoque, quod in dei iudicium incurrant.

‘Et fortis indignatur tota die’, idest assidue, ne putetis impii,
propitium esse vobis deum, quia elevamini et potentes estis in
iniquitate. Scitote et credite, aliter habet quam apparet: deus iratus
est, detestatur vos, indignatur, 

[Seite 239]

comminatur (haec enim omnia hebraeum verbum significare dicunt)
quottidie. Haec necessario impiis dicuntur, qui quia non sentiunt iram,
non credunt nec timent. Verba enim spiritus sunt annunciata de re
absente et non apparente, per fidem apprehendenda. Nostra translatio
videtur omnia invertere, priorem partem ad impios et posteriorem ad pios
aptans. Nam iustum ac patientem deum intelligimus super malos terrendos,
Non autem irasci per [Ps. 103, 9.] singulos dies super bonos consolandos
iuxta illud ps. ciij. ‘Non imperpetuum [Ps. 55, 23.] irascetur neque
inaeternum comminabitur’. Et xxxvi. ‘Et non dabit inaeternum
fluctuationem iusto’. Sed hebraeus aptius concordat sequentibus.

[7, 13.] Nisi conversi fueritis, gladium suum vibrabit, 

arcum suum tetendit et paravit illum.

Hebraeus ‘Si non convertet, gladium suum acuet’, quanquam et qui
acuit et expolit gladium, reddit eum vibrantem, ut non longe distet
acuere et vibrare. Illud ‘Si non convertet’, dubium est, an ad deum
comminatorem vel ad impium convertendum pertineat, licet Hieronymus
referat ad convertendum dicens ‘Non convertenti gladium suum acuet’.
Forte absolutum verbum est, ut sit ‘Si non convertet’, idest si non
erit conversio. Verum sive dicas ‘Nisi conversi fueritis’, sive non
convertenti, sive ‘Si non erit conversio’, nihil perit sententiae,
quam potius videamus.

Propheta ex crassa et humana similitudine desumit pro terrore incutiendo
doctrinam, quia contra insensatos et induratos loquitur, qui iudicii
divini severitatem (de quo praedixerat) non capiunt, nisi humanae
severitatis usu indicatam. Ideo non virgam, non baculum, non denique
ullam adducit inter homines disciplinae severitatem nisi eam, quae
mortem infert, gladium scilicet et arcum, ut inculcet aeterni iudicii,
aeternae mortis, aeternae severitatis sententiam. Quid enim gladius dei
est nisi verbum iudicii aeterni? de [Hebr. 4, 12.] quo heb. iiij.
‘Vivus est sermo dei et penetrantior omni gladio bicipiti’, quo
[Matth. 25, 41.] dicet ‘Ite maledicti in ignem aeternum’.
‘Gladii’ enim vocabulum scindendi et interficiendi opus
consignificat, praesertim cum ad id acui et vibrari dicatur.

Ad eosdem insensatos pertinet, quod non contentus gladii intentatione
addit et ‘arcum’, nec arcu contentus ‘sagittas’ etiam describit.
Adeo dura est cervix et frons impietatis, ut tot comminationibus opus ei
sit nec sic tamen mollescat. Idem autem est Arcus quod gladius, verbum
scilicet iudicii, per aliud et aliud repetitum et significatum. Quod
dicit ‘Paravit illum’, idem [7, 10.] est verbum, quod supra
‘Dirige iustum’, ut arcum paratum intelligas, tensum et directum ad
iamiam feriendos impios, sicut gladium vibratum ad scindendos.

[Seite 240]

Pulchre autem his verbis iram dei proximam super impios describit, quod
tamen non intelligunt, donec senserint. Quid enim profuisset Absalom et
Achitophel, si multa milia annorum in sua malicia praevaluissent et
tandem subito gladio irae dei in aeternam mortem abscissi fuissent?
Nihilominus [Sir. 5, 4.] repentina et proxima eis fuisse ira videretur.
Ita Ecclesiast. v. ‘Ne dixeris: peccavi, et quid accidit mihi triste?
Misericordia enim et ira ab illo cito approximant, et in peccatores
respicit ira eius. Ne tardes converti ad dominum et ne differas de die
in diem, subito enim veniet ira illius et [Ps. 34, 17.] in die vindictae
disperdet te’. Et ps. xxxiij. ‘Vultus autem domini super facientes
mala, ut perdat de terra memoriam eorum’.

[7, 14.] Et in eo paravit vasa mortis, sagittas 

suas ardentibus effecit.

Perstat in similitudine, sed apte simul aeternum cruciatum exprimit qui
est mori et ardere. ‘Vas’ hebraismo significat omne instrumentum
generali [Ps. 71, 22.] vocabulo omnium rerum ut ps. lxx. ‘Confitebor
tibi in vasis psalmi’ [Hes. 9, 1.] (idest instrumentis musicis). Et
Ezech. ix. ‘Et unusquisque vas interfectionis habet in manu sua’,
idest instrumentum mortis seu ad interficiendum. Sic [Apgsch. 9, 15.]
Act. ix. Paulus Apostolus ‘vas electionis’ dicitur, quod ab ignaris
hebraei idiomatis non intelligitur idem esse, quod latine
‘instrumentum electum’, quod scilicet eo voluerit Christus uti ad
gentes convertendas prae caeteris Apostolis. Illi vero, quod solum
receperit in se gratiam electionis, intelligunt, cum data opera
addiderit Christus, ideo vas electionis eum fore, ut portaret nomen suum
coram gentibus et filiis Israel et multa pateretur propter verbum
Christi. Ita hic ‘vasa mortis’ tela iaculaque mortifera idiotismo
eodem dicit, ne insensati vilem hanc comminationem haberent, si vasa
simpliciter aut ludi aut venationis diceret, sed ut terrore mortis
temporalis aeternae mortis terrorem concipiant.

‘Sagittas suas ardentibus effecit’ per auxesin adiecit et vasa
mortis vel exponit vel repetit. Ne iterum leviter sagittas ducerent,
pessimas et mortiferas intentat, pulchre servans grande dicendi genus,
quod augustis et potentibus verbis constat. Hieronymus sic reddit
‘Sagittas suas ad comburendum operatus est’. Nostra translatio
obscure ac pene barbare loquitur. Quid enim est ‘ardentibus sagittas
efficere’? an, ut ardentes ipsi iaciant sagittas? Occasio fuit, quod
plurali numero hebraeus dicit ‘Ledolkim’, quod Hieronymus ‘ad
comburendum’ transtulit. Poterat sic dici: Et in eo paravit vasa ad
interficiendum, sagittas suas operatus est ad succendendum, seu ut sint
succendentes. Nam hebraeum non potest ad verbum reddi sic: sagittas suas
ad esse succendentes operatus est. Nec satis erat dicere: sagittas suas
ignitas foecit, licet de his loqueretur, Quia verbum ‘effecit’ seu
‘operatus est’ 

[Seite 241]

de quo psalmo primo diximus, hoc loco ‘paal’ ponitur, quod non fabri
vel artis, sed agentis et usus significationem habet, ut significet tam
vasa mortis iam parata quam ignitas sagittas iam effectas, deum vero
illis sic uti et agere, ut occidant et succendant, quo praesentissimam
iram et severitatem ante oculos ponat. Iam enim agit, ut moriantur et
ardeant impii, licet nondum moriantur et ardeant.

Praeterea dictio ‘succendentes’ etiam persecutionem et vastationem
significat, [Ps. 10, 2.] ps. ix. ‘Dum superbit impius, incenditur
pauper’, idest patitur persecutionem. Summa est haec: His nominibus
mortis et ardoris sine dubio aeternam mortem et infernum praedicit, de
quibus psalmo sexto dictum est sub verbis irae et furoris. Item argui et
corripi, item erubescere et conturbari. De his sagittis et Iob queritur,
et alias in Psalterio videbimus.

Observandum, quod hucusque non habuimus tantam in ullo psalmo adversus
impios comminationem et indignationem, nec tanto verborum textu in eos
invectus est spiritus. Nam et in sequentibus eorum studia quoque
recenset et non irrita modo, sed etiam in caput eorum reversura
ostendit, ut appareat omnibus, qui vim calumniarum patiuntur, in
consolationem sui, quanto odio sint prae caeteris Calumniatores deo. Nam
in calumniam (ut dixi) proprie hic psalmus editus est.

[7, 15.] Ecce parturit iniustitiam, concepit dolorem et peperit 

iniquitatem.

Describit eorum studia maligna, nullis nisi suis autoribus tandem
perniciosa, quae appellat iniustitiam, dolorem, iniquitatem. Hieronymus
sic ‘Ecce parturit iniquitatem et concepit dolorem et peperit
mendacium’. Primum vocabulum, quod iniquitatem vel iniustitiam iam
diximus, hebraice est ipsum ‘Aven’, a quo superius ps. v. et vi.
‘Operarios iniquitatis’ dici audivimus, ubi simul dictum est, idem
pro ‘dolore’ frequentius transferri, ut [Ps. 10, 7., Ps. 90, 10.]
ps. ix. ‘Sub lingua eius labor et dolor’. Item ps. lxxxix. ‘Et
amplius eorum labor et dolor’. Unde et hic dici potuit: Ecce parturit
dolorem. Solent autem haec duo vocabula ‘Amal’ et ‘Aven’, idest
labor et dolor, fere coniungi, ut hic et iam dictis psalmis, unde
rectius hic diceretur: Et concepit [Ps. 127, 1.] laborem. Proprie enim
significat laborem a laborando, ut ps. cxxvi. ‘In vanum laboraverunt
qui aedificant eam’. His in germanica nostra respondemus usitate et
simili verborum numero et valore ‘Es ist muhde und arbeyt’, ut
‘aven’ proprie sit ‘muhde’ a fatigando, ‘Amal’ ‘arbeyt’
a laborando, ut laborem et difficultatem significemus esse in anxio
cordis studio et animi molesta contentione, fatigatione, lassitudine,
tedio. Talem autem esse eorum [Jes. 57, 21.] vitam, qui impie agunt,
diximus, quia ‘non est pax impiis, dicit dominus’. 

[Seite 242]

[Matth. 11, 28.] Et requiem illam non habent, de qua Christus dicit
Matt. xi. ‘Venite ad me, qui laboratis et onerati estis’ quasi
dicat: qui in ‘Aven et amal’, yn muhe und arbeyt estis. ‘Et
invenietis requiem animabus vestris’. Adeo scilicet praesens est pena
impiorum, ut eo ipso, quo male agunt, affligantur et inquietentur. Labor
est (inquit) demum ipsa voluptas. Et Plynius ‘Adeo omnis voluptas
assiduitate sui fastidium parit’. Et Augustinus li. i Confess.
praeclarissime dicit ‘Iussisti domine, et factum est ita, ut poena sui
ipsius [Weish. 5, 7.] sit omnis animus inordinatus’. Et Sap. v.
‘Lassati sumus in via iniquitatis et perditionis et ambulavimus vias
difficiles, viam autem domini ignoravimus’.

Haec autem poena, sive molestia sive labor, proprie et insigniter
fatigat, quoties accidit industria, quae data opera conatur contra
pietatem sua stabilire, et ut Apostolus Ro. x. dicit, ‘Ignorata
iustitia dei suam statuere’, [Röm. 10, 3.] hoc est quae in peioribus
et spiritualibus nequitiis exercetur. Ideo superius ad illos maxime hoc
malum pertinere diximus, qui superstitiosa religione, idololatria,
inobedientia, propriis et a se repertis studiis operibusque iustificari
satagunt, deserto interim mandato dei vel etiam hominum, ad quod
tenebantur. His enim, quia contra deum incedunt, et deus eis rursum
contrarius est, necessario occurrit multa molestia, ut nihil nisi
laborem et dolorem ex universo, quod agunt, reliquum habeant, sicut
erudite Ecclesiastes in multis locis vocat vanitatem et afflictionem
spiritus, cum interim ii, qui spiritu dei aguntur sinuntque se dirigi,
multa pace in deo fruantur, etiam si quid triste patiantur. Igitur
‘Aven’ primo iniquitatem, hic iniustitiam, infra dolorem
interpretari videmus, quae si in unum conflentur, reddent nobis malitiam
illam, quae id anxie agit, ut honesto titulo pro iustitia et pietate
habeatur. Vera enim pietas non eget labore, ut pietas sit.

Ita hic David iam spe firmatus et victor tentationis suae calumniatorum
et tribulatorum suorum vim et studia ridet, immo miseratur coram omnibus
dicens: Ecce (inquit) quo loco sint calumniatores mei, videat qui volet,
quanta eos teneat miseria, quanto sint me incomparabiliter
infoeliciores. Non solum eis minatur deus assidue, non solum eis instat
gladius, arcus, vasa mortis et sagittae succensurae, sed praesenti etiam
poena torquentur et maliciae suae mercedem in seipsis recipiunt, dum
solliciti sunt et aestuant, quanam ratione me opprimant et sese me
extincto securos faciant. Plus miseris est negocii, quomodo me perdant,
quam mihi, quo peream. Immo ego, qui in dei voluntatem me obtuli,
securus omnia expecto, illi securi et quieti esse non possunt, donec
pariant quod parturiunt, et impleant quod cogitant, et tamen quia contra
iustitiam et deum cogitant, frustra harum cogitationum doloribus et
laboribus vexantur, cogitant enim contra [Ps. 21, 12.] deum consilia
(ps. xx.), quae stabilire non poterunt. Tangit autem illud, [2. Sam. 16,
20.] quod ij. Reg. xvi. et xvii. Absalom dixit ‘Inite consilium, quid
facere debeamus’. 

[Seite 243]

Ubi multis consiliis anxie res tractata fuit, quomodo David occiderent,
sed prorsus irritis omnibus mirabili dei consilio, non secus atque
Iudaei multo labore et dolore contra Christum egerunt, ut perderent eum.

Semper (inquit Augustinus) invenimus eos maiora semper supplicia
sustinere, qui faciunt, quam qui sustinere videntur. Immo hoc in
perpetrando quovis scelere contingit. Latro quot insidias metuit? quam
horam, quem locum, quem hominem tuto habet? Adulter quot timoribus
discrutiatur? quot machinis utitur, antequam semel pereat? Ita omni
flagitio, praesertim calumniae, maiora sunt supplicia, quam comoda, ubi
nihil non periculi, nihil non mali cogitur suspicari miser. Interim qui
deo confidit, sicut leo impavidus et securus omnia contemnit, fretus
optima conscientia veritatis et innocentiae.

Docemur itaque hoc versu amplecti optimam consolationem in pressura
calumniae, ut causa deo tradita non tristemur aut solliciti simus nec
tumultuemur. Sufficit nosse, dei causam nos agere, in qua sic dividamus
cum illis passiones, ut ab ipsis externe vexemur, illi autem a seipsis
interne, sint illi onus nostrum, dum interim illis non modo nos, sed
magis ipsimet sibi sunt multo gravius onus. Vide ergo miserrimam
impiorum et calumniatorum conditionem: Deus est eis onus, Nos sumus
illis onus, ipsimet sibi sunt onus. Quis non horum magis misereatur,
quam impatientius indignetur? Sane quilibet nostrum haec impiis
imminere, et talia eos moliri novit, quae hic censentur, sed cum venerit
hora calumniae, non omnes in eadem scientia persistimus, nimium
solliciti foeliciter processura esse calumniatorum studia contra nos,
quae contra alios secure affirmamus nihil promotura.

Videamus ergo verborum proprietatem. ‘Ecce’ (inquit), velut admirans
omnes ad spectaculum hoc insigne provocat, quia longe contrarium
sensibus apparet: ‘Parturit dolorem’. Apte componit verba: Siquidem
parturire et ipsum est cum dolore eniti, quasi cum dolore dolorem
meditari eos dicat sumpta metaphora a mulieribus parturientibus, in quo
pulchre studia anxia impiorum et calumniatorum depingit, quae sunt (ut
dixi) multa cura et periculo sua contra veritatem stabilire, ubi (ut
ille ait) septem aliis mendaciis eget unum, ut verum appareat. Et B.
Hieronymus ‘Multis eget falsitas, ut veritas videatur’. ‘Et
concepit dolorem’. Videtur inversa sententia dicere debuisse: Ecce
concepit laborem et parturit dolorem, cum prior sit conceptus quam
partus. Hoc ideo mihi facere videtur, ut impiorum et calumniatorum
ingenium et prudentiam nobis deliniet, qui dum innocentiam festinant
opprimere, impatientissimi sunt morae magisque in hoc intenti, ut prius
expleant animi sui malitiam quam prudenter consultent, prius incipiant
quam deliberent, Non enim ratione et consilio, sed impetu et temeritate
feruntur, 

[Seite 244]

ideo factum malunt quam consultum. Expleto autem flagitio, tum demum
ineunt consilia, quibus recte factum queant tueri. Hic demum concipitur
labor, et negocium iniquitatis malae praesumptae defendendae suscipitur.

Sic Absalom, postquam expulerat patrem David et suum ‘Aven’
parturiiset, [2. Sam. 16, 20.] dixit ‘Inite consilium, quid facere
debeamus’. Sic Iudaei Christum prius comprehenderunt, postea
quaerebant falsa testimonia, quibus eum accusarent. Sic omnis
Calumniator suam ‘Aven’ prius parturit et proximo imponit, postea
quaerit, ut iustus aut securus persistere possit. De quibus [Spr. 30,
20.] prover. xxx. ‘Talis est via mulieris adulterae, quae comedit et
tergens os suum dicit: Non sum operata malum’. Hanc parturitionem
doloris et conceptionem laboris solemnus germanice sic eloqui: Du richst
eyn ungluck an, da vuirstu zuschaffen haben. Et proverbialiter: Du
prockist eyn, und vuirsts schuerlich ausessen. Igitur et difficulter et
periculose incipiunt imprudentes ‘Aven’ operarii, hoc est, quod
parturiunt dolorem et multo labore sudoreque inceptum conantur tueri,
hoc est, quod concipiunt laborem. Quare optime docet, malum ceptum ante
consilium praebere dolorem et consilium post coeptum laborem. Utrunque
enim genus temeritatis et stultitiae debetur his calumniatoribus impiis,
tam factum ante consilium quam consilium post factum, ut cum perversis
omnia sint perversa. Verum hunc conceptum laboris intelligimus simul
fieri cum partu doloris. Sic enim dicunt impii calumniatores, dum
aggrediuntur malum suum: Agamus, ubi factum fuerit, erit [Matth. 28, 12
ff.] quod respondebitur aut quo defedetur, sicut Iudaei Matt. ultimo,
quando custodibus pecunia corruptis, ne Christi resurrectionis veritas
revelaretur, dixerunt ‘Etsi hoc auditum fuerit a praeside, nos ei
suadebimus et securos vos faciemus’. Vide, ut ibi concipiunt laborem,
dum onerant se futuris inveniendis malitiae patrociniis. Ita hic Absalom
et sui parturiunt audacter ‘Aven’ suam. Quo autem consilio eam
tueantur, nondum parturiunt, sed [Spr. 14. 16.] concipiunt facientes
sicut prover. xiiij. dicitur ‘Sapiens timet et declinat a malo,
stultus transilit et confidit’. Quid autem ex conceptu pariant,
sequitur.

‘Et peperit iniquitatem’, quod hebraice mendacium, falsum et inane
dicitur, quod ad propositum optime quadrat. Talia enim sunt consilia,
defensiones et excusationes impiorum post factum scelus, merae scilicet
et frigidissimae tergiversationes, mendaces illusiones et vanae
deceptiones, quibus se adornent, populo suadeant et oppressum foedent,
deinde vani et irriti conatus pro sua temeritate stabilienda, in quibus
omnibus multum laboris et operae perdunt et omnia tandem frustra
tentant, ut haec etiam nostri saeculi exemplis videmus contingere. Hoc
autem loco magis falsum et vanum intelligimus partum quam iniquum vel
mendacem. Loquitur enim de vano conatu et irrito consilio, quo deceptus
est falsusque Absalom, quando collecto Israele toto David quaerebat
perdere. Ibi enim consilium suum et 

[Seite 245]

partus adeo evanuerunt et in irritum ierunt, ut et super caput ipsius
reciderint, et quod in David moliebatur, ipsum contereret, ut sequitur.

[7, 16.] Lacum aperuit et effodit eum et indicit in foveam, 

quam foecit.

Allegorissat propheta, quo ut supra docuimus, simul et rerum quandam
allegoriam ostendit. Quemadmodum Crux Christi est vita allegorica
apparens occidere, dum vivificat, Ita hic Absalom lacum aperuit et
effodit, ut David in eum urgeret, ignarus quod hoc ipso David liberaret
et sese perderet. Tangit autem illud, quod Absalom cogitavit multitudine
fretus, David ut unum et solitarium, ab omnibus derelictum virum
opprimere. Hic est enim lacus mortis, quem illi paravit et effodit. Sed
ecce hoc ipsum contigit ei, qui derelictus ab omnibus, solus in quercu
pendens confossus est et proiectus in foveam grandem in saltu,
comportato super eum acervo lapidum [2. Sam. 18, 17.] magno nimis, ut
scribitur ij. Reg. xviij. Haec est fovea illa, quam hic recitat et in
allegoriam trahit. Non enim Absalom eam foveam Davidi pararat, sed
mortem, quam passus est ipse, illi intentabat. Ita et usu humano
dicitur, nobis paratum fuisse malum, in quod ceciderit imprudens
adversarius noster, etiam si tale quid ille non pararit. Quare
proverbialis est hic versus et gnomae vulgaris, sicut illa: Lex non est
aequior ulla, Quam necis artifices arte perire sua.

Dicuntur haec (ut dixi) in consolationem oppressorum, ut sint securi,
malum, quod eis intentatur, venturum in calumniatores ipsos, simul in
terrorem calumniantibus et persecutoribus, quorum nimia praesumptio et
securitas est deterrenda et illorum infirmitas corroboranda.

Vide autem, quam exprimat ardorem et anhelantem furorem impiorum, quod
non simpliciter dixit ‘lacum foecit’, sicut infra dicit ‘foveam,
quam [Spr. 1, 16.] foecit’, sed ‘lacum aperuit et effodit’, quasi
dicat illud prover. i. ‘Pedes eorum festinant, ut effundant
sanguinem’. Ita sunt negociosi et operosi in parando et fodiendo lacu.
Nihil non tentant, omnia explorant, non contenti, quod aperiunt,
effodiunt, etiam profundum faciunt, ut quantocius et profundissime
perdant innocentem. Sic Iudaei quanquam festinarent ad Christum
occidendum et omnia in hoc pararent, non tamen simplici mortis genere
contenti fuerunt, sed velut profundissimam foveam effodientes
ignominiosissimam crucis mortem procurarunt. Ita omnis calumniator non
habet satis perdidisse quantocius proximum suum, nisi quantum potest,
turpissime perdat. Hanc ignominiam mortis per effossionem parati laci
indicat, quia tanto a luce et spe reparandi longior est, quo profundius
immergitur. Nullus enim impius tam stultus est, qui velit videri
innocentem sine causa perdidisse, immo quo est malignior, eo magis
quaerit videri iustissima causa agere et 

[Seite 246]

illum turpissima causa perdi. Ideo effodere illi necesse est lacum iam
paratum et apertum, et tamen foveam sibi nec aperuisse nec effodisse,
sed foecisse dicitur, quia nec mortem nec ignominiam suam quaesivit,
indicit potius imprudens.

Iterum hic soloecismus est ‘indicit in foveam, foecit’, ubi nostri
addunt ‘quam’, ego autem ‘quia’, ut supra. Et quod ‘aperuit’
nos habemus, ‘paravit’ dicitur in hebraeo. Parva haec, quia
utrobique intelligitur lacus prius paratus quam effossus contra omnium
sensum, quia id, quod dictum est, intelligi voluit.

[7, 17.] Convertetur dolor eius in caput eius et in verticem ipsius 

iniquitas eius descendet.

Non est hic ‘Aven’ sed ‘Amal’, quod laborem proprie, non dolorem
significare diximus. ‘Convertetur (inquit) labor eius in caput
eius’. Et ‘iniquitas’ vocabulum est, quod nondum habuimus,
scilicet ‘hamas’, quod proprie significat rapacitatem, violentiam
seu iniuriam, quae vi irrogatur, tyrannidem quo modo Accipitres rapiunt
aviculas. Nam ab hoc nomine accipitrem nocturnum vocari dicit Reuchlin a
rapiendo. Respicit autem ad illud, quod in principio dixit, ‘Ne quando
rapiat sicut leo animam meam’. Paraverat enim Absalom collecto omni
populo vi rapere et vorare David, et ipse raptus ac devoratus est miser.
Et ita recidit labor et studium eius in caput eius. Videturque idem esse
sensus cum versu praecedente, cuius allegoriam apertis verbis explicat,
nisi in hoc differat ab illo, quod praecedente versu opus ipsum
designatum sit, ipsa scilicet mors et perditio, fovea et lacu expressa.
In hoc autem consilium et sapientia, quibus fovea et lacus illi
parabantur et effodiebantur, ut intelligamus, deum adeo pro calumnia
pressis contra calumniatorum vim sollicitum esse, ut et malum, quod
intentant, et consilium, quo nituntur, in eos retorqueat, ne deficiamus
in spe. Hic est enim divini iudicii modus incomprehensibilis, quod
impios non nisi proprio eorum consilio capit et in perditionem a se
repertam inducit. Sic Goliath [Hiob 5, 12 f.] occidit proprio gladio.
Sic Iob v. ‘Qui dissipat cogitationes malignorum, ne possint implere
manus eorum, quod ceperant. Qui apprehendit sapientes in astutia eorum
et consilium pravorum dissipat, per diem incurrent in tenebras et quasi
in nocte, sic palpabunt in meridie’, idest tunc sunt stultissimi et
caecissimi, quando sunt sapientissimi et videntissimi.

Gravi ergo Epitasi laborem appellat eorum consilia, astutiam,
sapientiam. Revera aliud non habent ex his nisi laborem, fructus enim et
finis non sequitur resistente eis deo. Sic Iudaei, qui Christum perdere
moliti [Ps. 2, 1.] sunt, quid foecerunt, nisi quod frustra laboraverunt
et ut ps. ij. dixit, ‘Meditati sunt inania’? Hic autem non solum
laborem vocat, sed etiam in caput ipsorum reversum dicit, quia hoc ipsum
consilium, quo Absalom fretus 

[Seite 247]

multitudinem populi collegit, sibi exitio fuit, futurus tutior, si in
urbe [2. Sam. 17, 14.] manens iuxta consilium Achitophel xii illa milia
virorum misisset. Sed ut ait scriptura ‘domini nutu dissipatum est
consilium Achitophel utile, ut induceret dominus super Absalom malum’.
Consolatur itaque nos scriptura, dum impiorum ferociam aliud non esse
docet, nisi magnum quendam, sed inanem conatum verius quam factum, et
talem, qui in eos ipsos sit convertendus, sicut fluctus et tumor maris
videtur velle obruere litus, sed in seipsum mox ruens evanescit suis
minis ludibrio expositis.

Tropus hic scripturae familiaris est: In caput, in verticem converti
[Sir. 27, 28 ff.] seu cadere seu descendere. Sic Ecclesiastici xxvij.
hos versus aemulans dicit ‘Qui in altum mittit lapidem, super caput
eius cadet, et plaga dolosa dolosi dividet vulnera, et qui foveam fodit,
incidet in eam, et qui statuit lapidem proximo suo, offendet in eo, et
qui laquem alii ponit, peribit in illo, facienti nequissimum consilium
super ipsum devolvetur, et non agnoscet, [2. Sam. 1, 16.] unde adveniet
illi’. Eodem tropo et ij. Reg. i. ‘Sanguis tuus sit super caput
tuum’. Omniaque fere tum mala tum bona imprecari solent in caput. [5.
Mos. 33, 16.] Deutro. xxxiij. ‘Benedictio illius, qui apparuit in
rubo, veniat super caput Ioseph’, quod caput scilicet sit primum et
dignius membrum totius corporis. Simul tamen indicat, quod desursum a
deo descendat utrunque, tam vindicta impiorum quam salus piorum. Ideo a
deo ordinante descendit iniquitas eius in verticem eius et labor in
caput eius. Videtur autem Tautologice idem esse ‘Converti laborem in
caput’, et ‘descendere iniquitatem in verticem’, ideo repetitum,
ut firmitatis et certitudinis indicium sit, ut supra dictum est. Nam
impii insensati minas dei etiam rident quasi vel non futuras vel diu
differendas, ideo fortiter inculcanda sunt eis mala.

[7, 18.] Confitebor domino secundum iustitiam eius 

et psallam nomini domini altissimi.

Concludit psalmum et orationem pulchra sententia, quasi dicat: Haec
omnia mihi dicta et orata sint super maledictis, calumniis, iniuriis
Semei et hominum pro ignorantia et iustitia mea tuenda secundum
conscientiam et quantum est in conspectu hominum. Caeterum non in eam
confido nec [1. Cor. 4, 4.] talem iudico, qua stare coram deo possim,
sicut Apostolus i. Cor. iij. ‘Nihil [1. Cor 1, 31.] mihi conscius sum,
sed non in hoc iustificatus sum’. Et ‘qui gloriatur, in [2. Cor. 10,
18.] domino glorietur’. ‘Non enim qui seipsum commendat, ille
probatus est, Sed quem deus commendat’. Ita et ego aliam habeo
iustitiam, in qua glorior, nempe iustitiam dei, misericordiam et
gratiam, qua ignoscit mihi peccata mea et iustificat in conspectu suo.
De qua iustitia neque me iacto neque mihi confiteor, quasi sit mea.
Confiteor autem et confitebor inaeternum pro ea domino, cuius ipsa
solius est. Quare per iustitiam meam domino et 

[Seite 248]

populo quidem libens servierim et impiis restiterim: At in iustitia dei
mihi profuerim.

Mire eodem versu eisdemque verbis et gratias agit et iustitiam laudat et
naturam eiusdem describit: Esse scilicet eam donum gratuitum dei, pro
quo sit laudandus et cantandus. Quare ‘secundum iustitiam eius’ hic
intelligendum omnino, ut sit idem, quod ‘propter iustitiam eius’, ut
sit sensus: Laudabo dominum inaeternum, quia ipse est, qui iustificat;
quod nisi faceret, nec iustitia mea secundum conscientiam meam
subsisteret. Et hunc sensum iuvat, quod sequitur velut repetito dictum
‘Et psallam nomini domini altissimi’. Nam nomen domini supra diximus
esse lauden, qua praedicatur bonus, misericors, salvator &c. Et in hoc
nomine credens iustificatur et salvatur. Talis enim est deus, qualis
creditur cuique. Damnati vero et impii nullum ei nomen tribuunt: illi,
quod nihil boni de eo sperant, [Spr. 18, 10.] hi, quod non indigent.
Unde prover. xviij. ‘Turris fortissima nomen domini, [Röm. 10, 13.]
ad ipsam currit iustus et exaltabitur’. Et Ro. x. ‘Omnis qui
invocaverit nomen domini, salvus erit’.

Ab hoc igitur nomine cum veniat iustitia et salus ac laeta conscientia,
dum fortiter in ipsum creditur, non autem ex nostris viribus aut
operibus, recte docet, non nisi nomini domini iustitiam dei tribuendam,
et eidem psallendum, praedicandum, celebrandum, quo et alii per hanc
confessionem et predicationem idem nomen cognoscentes credant et salvi
fiant. Prope idem [Ps. 51, 15.] dicit ps. 1. ‘Docebo iniquos vias
tuas, et impii ad te convertentur’. Et iterum ‘Exultabit lingua mea
iustitiam tuam’, ubi impii iustitiam suam exultant, ut sepius iam
dictum est.

Quare confiteri et psallere hoc loco non privatum gratitudinis officium
solummodo significant, sed etiam publicum verbi gratiae ministerium, quo
nomen dei hominibus manifestatur.

Utilis et necessaria erit huius psalmi oratio, si adversus diabolum
oretur sive in hora mortis, sive qua alia desperationis tentatione. Nam
ipse est proprie diabolus, idest calumniator, qui nos accusat et
conscientiam etiam in his confundit, quae recte gessimus et deo placent,
tum quae male egimus supra modum magnificat, utrobique onerosissimus et
importunissimus [2. Sam. 16, 7f.] Semei, Aethiops teterrimus,
maledicens, insultans, urgens in haec verba ‘Ecce premunt te mala tua.
Egredere, egredere, vir sanquinum, reddit dominus tibi universum
sanguinem domus Saul’. Et reliqua, quae ex hac historia licet cuilibet
ad tropologiam trahere. In quibus David nostrum omnium exemplum est
docens, nos ea quidem sustinere debere, sed simul expectare
benedictionem dei pro maledictione et afflictione ista.

[Seite 249]

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS OCTAVVS.

1519

[Seite 249] 

[8, 1.] Ad victoriam pro torcularibus Psalmus David.

Novus hic titulus. Quid per ‘torcularia’ sua velit, tanta varietate
disputatum est, ut ego me fatear confusum nescire, quis inter tot melius
senserit. Tres enim sunt in universum psalmi, qui torcularia in titulis
praefixa habent: hic octavus, David inscriptus, Octuagesimus, Asaph, et
octuagesimus tercius, filiis Coreh. Nec est verisimile (in quod
hebraeorum praestantiores concedunt), Davidem hunc psalmum in
torcularibus Palestinorum composuisse, quando eadem ratione et Asaph et
filios Coreh suum ibidem composuisse sequeretur. Nec legitur David
fuisse in Torcularibus Palestinae sed in Geth, quae postea literarum
simili prolatione Gaza dicta est, civitate Palestinae, etiam si
‘Geth’ significet ‘Torcular’, quod hic ‘al Githith’,
‘super torcularibus’, dicitur. Nec mihi satisfacit, quod aliis
videtur, hunc psalmum factum, ut caneretur in festo tabernaculorum, ubi
collectis frugibus et vindemiis finitis deo gratiae agebantur.

Proinde, quandoquidem literam quaerimus, prope in Lyranam eo sententiam,
qui Githith arbitratur esse instrumenti musici nomen proprium. Aut
concedendum est priscis patribus, qui mysteria secuti per torcularia
intelligunt martyria passionesque Christi et Ecclesiae, Siquidem et
nonnulli alii psalmi notantur aliquo insigni praeter usum vocabulo (ut
videbimus suo loco), quo moveremur ad spiritum quaerendum. In his
relicto cuilibet suo [Jes. 63, 3.] iudicio Torcularia mystice esse
passiones recte dicitur, ut Isa. lxiij. ‘Torcular calcavi solus’,
quod omnes de passione Christi intelligunt. Verum B. Augustinus satis
erudite per torcular intelligit ministerium verbi dei in Ecclesia, [Jes.
5, 2.] in quam sententiam plures scripturae consonant, ut Isa. v. ‘Et
torcular extruxit in ea’. Sicut enim boves in area terentes
significant praedicatores, [1. Cor. 9, 9.] i. Cor. ix. Ita et calcantes
in torculari eosdem significant. Hinc vinacia et palea, triticum et
vinum in scripturis passim significant populos, verbo dei vel eruditos
vel induratos, de quibus non est nunc locus dicendi.

Et haec sententia ad scopum psalmi facit, in quo describitur nomen
domini in terra magnificatum, populus Christo subiectus et destructus
inimicus. Iam quando ex ore infantium et lactentium perfecisse virtutem
et [8, 3.] exaltasse gloriam suam dicitur, ipsam sane praedicationem
Euangelii et verbi crucis denotat, qua haec omnia facta sunt et fiunt.
Certe verbum Crucis sicut torcular conterit et humiliat homines mundi et
in unum corpus multos colligit sicut vinum in lacum. Atque ita prophetae
visum est de spirituali quodam Torculari canere. Neque sic tamen alienum
est a proposito, passiones intelligi per torcularia, quod verbum crucis
et crucifigat veterem hominem et pro se cogat varias sustineri
passiones.

[Seite 250]

[8, 2.] Domine, dominus noster, quam admirabile est nomen tuum 

in universa terra: Quoniam elevata est magnificentia 

tua super coelos.

Hi duo versus sunt unus in hebraeo, et alterum nomen est sacrum
Tetragrammaton, alterum Adon, prophanum et commune etiam hominibus.
Permisit autem interpres sibi, ut ‘dominus noster’ in nominativo
diceret, ubi Hieronymus in vocativo ‘Domine, dominator noster’
rectius transtulit.

‘Admirabile’, quod ‘Adir’ hebraice dicitur, magnificum, magnum,
excellens sonat. Unde Hieronymus ‘quam grande est nomen tuum’.
‘Magnificentiam’ vero Hieronymus ‘gloriam’ reddidit, in hebraeo
autem proprie laudem et confessionem significat. A quo nomina Iuda et
Iudaea a laudando et confitendo [1. Mos. 49, 8.] dicta. Gen. xlix.
‘Iuda, te laudabunt fratres tui’. Nam quod hic transtulit [Ps. 148,
13.] ‘Quoniam elevata est magnificentia tua super coelos’, ps.
cxlviij. dixit ‘Confessio eius super coelum et terram’. Et omnino
videtur utroque versu idem significare, siquidem et illic dicitur
‘Exaltatum est nomen eius solius’, quod hic ‘admirabile est nomen
tuum’ dicitur. Et illic ‘confessio eius super coelum et terram’,
Hic ‘manificentia super coelos’.

Ex praedictis autem notum esse relinquo, quod nomen dei sit non unum,
sed multa, scilicet quicquid boni dici potest, ut sit idem, quod bona
fama, gloria, opinio, praedicatio, qua praedicatur, creditur,
cognoscitur, speratur, diligitur, timetur (idest vere colitur et
honoratur) solus potens, sapiens, bonus, iustus, verax, suavis, simulque
pereat hominum gloria et opinio, ne quis ultra potens, sapiens, bonus
sit, sed inveniantur omnes (ut [Röm. 3, 23.] Apostolus ait Ro. iij.)
peccatores et vacui gloria dei, qui impie erant iusti [Ps. 9, 6.] et
pleni gloria sua, sicut ps. ix. ‘Increpasti gentes et periit impius,
nomen eorum delesti inaeternum’. Nemo enim nunc est potens in potentia
sua, sed infirmatur et patitur omnis, qui credit in Christum, nec
vindicat nec liberat seipsum, etiam si possit, sed deo dat gloriam,
expectans illius [2. Cor. 12, 9.] potentiam liberatricem et vindicem,
sicut Paulus gloriatur in infirmitatibus suis. Nemo est sapiens in
sapientia sua, sed stultus fit coram se et hominibus, data soli deo
gloria sapientiae, qui eum, ubi probatus fuerit, sapientiae gloria
haereditabit in coelis. Ita nemo Christianus est iustus iustitia sua,
sed deo data iustitiae gloria in oculis suis et hominum cum [Jes. 53,
8.] iniquis reputatur, ut in humilitate iudicium eius sublevetur, Isa.
liij. et iustificetur per fidem et spem expectans iustitiam dei, quae
eum commendet. [2. Cor. 10, 18.] ‘Non enim qui seipsum commendat, ille
probatus est’. Hoc est, quod pronomen ‘Tuum’ respicit; opponit
enim nomen domini nominibus et gloriae hominum, quod tunc magnificatur,
exaltatur, diligitur, quando nostrum nomen redigitur in nihilum et
oditur tam a nobis quam omnibus.

[Seite 251]

[Ps. 113, 3.] Hunc sensum et ps. cxij. ponit dicens ‘A solis ortu
usque ad occasum [Ps. 113, 4.] laudabile nomen domini’. Et iterum
‘Excelsus super omnes gentes dominus, [Mal. 1, 11.] et super coelos
gloria eius’. Et Malach. i. ‘A solis ortu usque ad occasum [Mal. 1,
14.] magnum est nomen meum in gentibus’. Idem ‘Nomen meum magnum et
[Jes. 11, 9.] horribile in gentibus’. Idem Isaias xi. dicit ‘Non
occident nec nocebunt in universo monte sancto meo’. Cur non occident?
‘Quia (inquit) repleta est terra scientia domini sicut aqua maris
operientis’, quasi dicat: Cognitio dei et magnificatio nominis eius,
quae per Euangelium velut mare inundans mundum replebunt, facient, ut
sint invicem mites et innoxii, quia nec pro sapientia nec pro potentia
nec pro iustitia certabunt, cum haec non sua, sed [Jes. 2, 17 f.] dei
esse sciant. Eiusdem ij. ‘Et incurvabitur omnis sublimitas hominum, et
humiliabitur altitudo virorum, et elevabitur dominus solus in die illa,
et idola penitus conterentur’.

Placet autem, duo illa vocabula ‘domine’ et ‘dominus noster’ in
hunc modum distingui, ut priore summa divinitas representetur in seipsa
manens, Posteriore vero regnum et cura eius, quo nostri dominatur ac
regit per verbum fidei, quod per Christi incarnationem impletur, qui est
propitiatorium [Col. 2, 9.] nostrum, ‘in quo habitat omnis divinitatis
plenitudo corporaliter’. Per hunc [Joh. 14, 6.] enim trahimur ad
patrem regnamurque in mundo, sicut dicit Iohan. vi. ‘Nemo venit ad
patrem nisi per me’. Proinde non sine causa pronomen ‘Noster’ cum
dominatore magis quam cum domino copulatum est. Igitur prius notus in
Iudaea deus, et in Israel magnum nomen eius. Nunc autem magnum est nomen
tuum in universa terra, in omnibus gentibus. Ita vides, quomodo titulo
convenit hic versus, quod praedicationis torculari nomen domini
magnificatum gentes in toto mundo humiliavit in unam fidem et gratiam
Christi.

Verum hoc maioris est momenti cognoscere, quid sit quod sequitur
‘Quoniam elevata est magnificentia tua super coelos’. Hebraeus et
Hieronymus habent ‘Qui posuisti’, non ‘Quoniam elevata est’.
Video, ab omnibus ferme per hanc gloriam seu magnificentiam seu laudem
dei intelligi Christum, filium dei, qui assumptus in coelum sedensque ad
dextram dei Spiritum sanctum misit, qui per Apostolos nomen dei
magnificavit in toto mundo. Et horum sententia mihi quoque non
displicuit, quod versus huius particula haec velut causam reddit
prioris, scilicet Nomen dei esse magnificatum, quia Christus ascendit in
coelum. Non enim nisi Spiritusancto misso potuit [Röm. 1, 4.]
clarificari Christus, ut Ro. i. ‘Qui declaratus est filius dei per
spiritum [Joh. 16, 14.] sanctificationes ex resurrectione mortuorum’.
Et Ioh. xvi. ‘Ille me clarificabit, quia de meo accipiet’. At
spiritus mitti non potuit nisi Christo a mortuis resuscitato, in coelum
assumpto et in regnum omnium gentium constituto, [Joh 7, 39.] sicut
Iohan. vi. ‘Spiritus nondum erat datus, quia Ihesus nondum erat 

[Seite 252]

[Ps. 2. 7.] glorificatus’. Sic ps. ij. quoque predicare se dicit
praeceptum dei (quod utique per spiritum sanctum impletum est), postquam
se super montem Zion sanctum dei regem constitutum dixit.

His autem videtur nonnihil officere, quod Christum laudem seu
confessionem [Ps. 148, 13.] dici non apte quadrare videtur ad similem
huius versum ps. cxlviij. [Ps. 113, 4.] ‘Confessio eius super coelum
et terram’. Neque cum illo ps. cxij. ‘Excelsus super omnes gentes
dominus, et super coelos gloria eius’. Quod confessio non hic tantum
super coelos, sed et super terram exaltata prophetetur, et nullus per
confessionem eo loci Christum intelligit. Sed haec non debent [Jes. 46,
13.] quenquam movere, quia Christus Isa. xlvij. gloria dei dicitur.
‘Dabo (inquit) in Zion salutem et in Hierusalem gloriam meam’. Quare
sicut Apostolus eum audet appellare iustitiam, virtutem, sapientiam,
gloriam, redemptionem, sanctificationem dei, quod per ipsum nos deum
iustificamus, potentem, sapientem, gloriosum agnoscentes et confitentes.
Et rursum, nos dum hoc sacrificio iustitiae, sapientiae, virtutis &c.
Deum honoramus et colimus, meremur ab ipso rursus iustificari, roborari,
sapientes fieri, sicut dicit [1. Sam. 2, 30.] i. Reg. ij. ‘Quicunque
me honorificaverit, glorificabo eum, qui autem contemnunt [Ps. 50, 23.]
me, erunt ignobiles’. Quia hoc est sacrificium laudis, quo ps. xlix.
dicit sese honorificari, et ipsum esse iter ad salutare dei videndum.
Nec enim hoc sacrificium offert, nisi qui nomine suo perdito in fide
invocat nomen domini, hoc est sapientiam, virtutem, iustitiam dei, ut
dixi, interim patiens se infirmum, stultum et malum haberi, nescium
vindictae, iudicii, gloriae,ut eodem nomine glorificetur deus et nos,
eadem iustitia iustificetur deus et nos, eadem sapienta sapiens sit deus
et nos. Et hoc est, quod [2. Pet. 1, 4.] Petrus ij. Pe. i dicit ‘Nobis
maxima et praeciosa donata in Christo, ut essemus [1. Pet. 1, 12.]
divinae consortes naturae’, et ‘in quae (ut i. Pe. i.) desyderant
angeli prospicere’.

Ita et eundem Christum recte per confessionem super caelos elevatam
intelligimus. Sed et simul discimus, quo fructu nobis ascenderit.
‘Expedit [Joh. 16, 7.] enim (inquit), ut ego abeam. Si non abiero,
paraclitus non veniet ad vos’. Hoc enim vult propheta ostendere, longe
aliam esse laudem dei, qua ipse in nobis et nos in ipso laudamur, quam
hominum laudem. Nostra laus, quia dei laus est seu a deo, non est in
propatulo et theatro mundi nec apparet hominibus, sed neque nobis, immo
sicut vita nostra abscondita est cum [Col. 3, 3.] Christo in deo, Col.
iij., ut sapiamus, quae sursum sunt, Ita et laus nostra cum eodem
assumpta et abscondita est in deo, ut sit in fide et spe, non in re
praesente.

Ideo laus dei eadem est, qua laudatur deus et nos, eademque gloria et
[Ps. 106, 47., Ps. 20, 6.] magnificentia. Sicut ps. ciiij. ‘Ut
gloriemur in laude tua’. Et xix. ‘Nos [Ps. 34, 3.] autem in nomine
domini, dei nostri, magnificabimur’. Et ps. xxxiij, ‘In domino
laudabitur anima mea’. Quia, dum nos exuti nomine nostro in ignominia
patientes sumus, vere sumus humiles illi, quos respicit deus, et animae
illae esurientes, quas saturat deus.

[Seite 253]

Conveniebat autem prophetae, ut summario vocabulo laudis seu gloriae
uteretur, qui in tempore nondum revelatae veritatis loquebatur. Quae
autem haec laus esset et quid contineret, Apostolorum erat in lucem
proferre. Hii enim docuerunt, quod qui laudari recte et pie velit, deum
solum super omnia laudet. Deum autem super omnia laudat, qui soli deo
Iustitiam, sapientiam, virtutem et omnia bona tribuit et refert accepta.
Quod non facit, nisi qui fide, spe et charitate vivit, pressus in mundo
impotentia, stultitia peccatis coram se et hominibus, cum haec nemo
foeliciter ferat nisi fide et spe imbutus.

Est ergo summa huius versus haec, quod inter deum et homines quoddam
mutuum est, per Christum mirabili et suavissimo commercio contractum.
Homines in terra nihil habent praeciosius nomine domini, hunc enim
laudant, praedicant, confitentur coram hominibus ut solum potentem,
sapientem, sanctum, iustum &c. Atque hoc est nomen domini esse
magnificum, admirabile, celebre et magnae opinionis in terra, hoc enim
per Christi adventum factum est. Rursus Christus ipse eos, qui sic se
praedicant, confitentur coram hominibus et nomen eius cognoscunt,
praecingit se et transiens ministrat eis, laudat, praedicat, confitetur
coram patre et angelis eius in coelis et cognoscit nomen eorum, ipseque
eorum gloria et laus est in coelis, sicut ipsi sunt gloria et laus eius
in terra. Hoc est quod dicit ‘Quoniam elevata est gloria tua super
coelos’, ut omnino gloria haec dei intelligatur, qua nos coram ipso in
Christo sumus laudabiles et gloriosi et nomen eius admirabile, qua ipse
in nobis coram hominibus laudatur et glorificatur. In hoc mutuo nominum
et laudis multae conciliantur et intelliguntur autoritates [Ps. 72, 14.]
scripturae. Huc pertinet illud ps. lxxi. ‘Et honorabile nomen eorum
coram [Ps. 91, 14.] illo’. Rursus ps. xc. ‘Protegam eum, quoniam
cognovit nomen meum’. Sic [Hohel. 2, 16., Ps. 111, 3.] sponsa in
Canticis ‘Dilectus meus mihi, et ego illi.’ Et psalmo cx.
‘Confessio [Hab. 3, 3.] et magnificentia opus eius’. Rursus ‘Et
laudis eius plena est terra, pleni sunt coeli et terra gloria tua’. In
hoc enim mutuo consistit iustitia dei, qua iustificamur, dum illum nos
praedicamus et honoramus, reddentes eo ipso, quod debemus. Et rursus
ille nos honorat, reddens eo ipso mercedem, quam meruimus.

Verum (sicut dixi) quam facile est dicere et intelligere hoc mutuum
laudis inter deum et nos, tam arduum est idipsum praestare. Difficile
enim est universo nomine exui praesentis et futuri saeculi et nihil
fieri tam coram se quam omnibus hominibus, et tamen nisi ita fiat, non
potest nomen domini esse nobis grande in terra, nec laus eius nobis esse
super coelos. Prius autem est Nomen domini magnificare in terra, quam
laudem eiusdem [Luc. 1, 46 f.] super coelos elevari. Sic dicit B. Virgo
‘Magnificat anima mea dominum’. Deinde certa, quod et ipsa in coelis
coram deo magnificaretur propter hanc domini magnificationem, dicit
‘Et exultavit spiritus meus in deo salutari meo’. Non est enim
possible, ut non benedicatur a deo, qui benedicit 

[Seite 254]

deum, nec fieri potest, ut diligat, laudet, delectetur in deo, quin
rursus deus eum diligat, laudet et delectetur in eo.

Sed hic forte simplex animus scrupulum concipiet, qui toties audivit,
[1. Joh. 4, 10.] non nos esse priores diligendo deum aut benefaciendo,
sicut scriptum est ‘Non quod nos priores eum dilexerimus, sed quia
ipse prior dilexit nos’. [Röm. 11, 35., Joh. 15, 16.] Et Ro. xi.
‘Quis prior dedit illi, et retribuetur ei?’ Et Iohan. xv. ‘Non vos
[Joh. 6, 44.] me elegistis, sed ego elegi vos’. Ioh. vi. ‘Nemo venit
ad me, nisi pater meus traxerit eum’.

Quo modo ergo nos prius eum magnificamus, ut ipse nos magnificet?
Dicetur: scriptura divina utrunque describit et gratiam dei et fructus
gratiae eius. Ideo prudenter est observanda, ne id, quod de fructu
loquitur, de arbore ipsa intelligamus, quod Cahos si misceatur, sequitur
error ille Pelagianorum de libero arbitrio, qui nobis tribuit initium
boni operis. Deus enim solus facit arborem bonam ante nos et sine nobis,
quae necessario et prior est fructibus. Verum fructus quoque necessarium
est esse priores premio. Quare hic locus psalmi, et si qui similes, non
ad gratiam initialem, sed ad finalem, ipsum scilicet praemium, quod
redditur primae gratiae et suis fructibus, pertinet, ita ut
intelligamus, his et similibus locis nos provocari ad perseverantiam in
bonis fructibus promissione ista mutuae beneficentiae dei. Sic qui
conversus laudat deum, hoc est vivit accepta gratia ad laudem dei in
terris, Hunc rursum simul et inaeternum laudat deus in coelis. Simul,
inquam, et inaeternum, hoc est in praesenti et futuro. Nam qui deum
glorificat in vita sua, non potest non rursus sentire laetam et quietam
in fiducia misericordiae dei conscientiam, qua intelligit, se deo rursus
placere laudarique in coelis. Adeo prope est laus coelestis nostra
nomini domini in terris, licet coram hominibus ignominia vexemur
assidue. Deinde si perseverat laudans, perseverat quoque laus eius in
deo inaeternum. [Sach. 1, 3.] Sic illud intelligemus Zach. ij.
‘Convertimini ad me, et convertar ad vos’ et similia.

Verum eorum sententia, qui posteriorem partem huius versus intelligunt
veluti causam prioris, inter quos noster interpres fuisse videtur,
dicere oportet: Laudem dei super coelos esse priorem nomine domini
magnificato in terris. Et id Christum effecisse suo super coelos
ascensu, ut misso spiritu [Joh. 7, 39.] nomen domini magnificetur in
terris, ut dictum est. ‘Spiritus sanctus (inquit) non erat datus, quia
Ihesus nondum erat glorificatus’, atque ita laus dei non nisi ipse
Christus personaliter intelligi poterit super coelos elevatus. Ac non
fuerit magni negocii, utranque sententiam simul tueri, nec adeo longe
distant, cum id constet, per Christum exaltatum evenisse, ut accepto
Spiritu sancto crederemus, deo nos esse gratos ac commendatos super
coelos, et eodem spiritu rursus nos dei nomen auderemus in universa
terra magnificare, 

[Seite 255]

quod est aliud nihil quam Christum exaltatum nihil nobis profuisse, nisi
nobis exaltatus fuisset, idest nisi ascendens in altum dona dedisset
hominibus, per quae ipsum in terra magnificaremus. Haec sub cuiusque
iudicio relicta volo.

[8, 3.] Ex ore infantium et lactentium perfecisti laudem 

propter inimicos tuos, ut destruas 

inimicum et ultorem.

Iste versus apte sequitur ad sensum eum, quo per elevatam gloriam
intelligi diximus Christum ascendentem, quanquam nec ad alterum ineptus
est. Quare ad utrunque nos eum accommodemus in hunc modum: Nomen tuum,
domine, magnificatum est, sed longe alia ratione, quam apud homines
fieri soleat. Nempe hominum mos, si mos dici debet, is est, ut non ab
humilibus et contemptis velint laudari, sed alta sapientes raris
placuisse (ut dicunt) volunt et a magnis, sapientibus, potentibus
suspici desyderant. Rursum et illi laudatores, cum vanissimi sint, non
laudant nisi suorummet gratia, ut et ipsi laudentur aut lucrum captent.
Ita ‘mutuum scabunt muli’, nec synceri laudantes, nec probi laudati.
Sic, inquam, est hominum ingenium, qui specie rerum praesentium
moventur. At tu cum tuae res lateant solaque fide intelligantur, non
invenis inter homines praeclaros, qui te laudent, quin potius ipsi sunt,
qui laudi et gloriae tuae prae insania suae gloriae tibi pertinacissime
resistunt. Ideo contemptos et humiles tu ponis, qui te laudent et nomen
tuum magnificent, qui nomen suum in terris odiunt contenti, quod tu sis
laus eorum super coelos. Et ut hoc ostenderes, misso Spiritusancto de
coelis, postquam assumpseras gloriam tuam, Apostolos apostolorumque
similes erudiisti, rudes et simplices homines, ex quorum ore perfecisti
laudem tuam.

Magnam nobis quaestionem movet hoc loco autoritas Christi, qui [Matth.
21, 16.] Matt. xxi. hunc versum adducit et aptat pueris, qui se in
templo laudabant, dicens Principibus sacerdotum et scribis, pueros
clamantes prohibentibus ‘Nunquam legistis: Ex ore infantium et
lactentium perfecisti laudem?’ Si enim de istis pueris ad literam
solum intelligitur psalmus, ut volunt quidam, iam nec praecedentia nec
consequentia consonabunt, cum de nomine domini in universa terra
magnificato ante locutus sit, quod post passionem factum est. Deinde si
rigorem literae sequamur, isti pueri nec infantes nec lactentes erant,
quando verbis formatis benedicebant et cantabant ‘Osanna in
excelsis’.

Rursus nulla ratione licet Christo dissentire, qui hunc versum illis
aptavit, cuius autoritas etiam ipsi psalmo praeferenda est. Reliquum
ergo est: Sententiam versus huius esse generalem de omnibus, qui sunt
simplices 

[Seite 256]

et recti corde, qui non alta sapiunt nec in rebus mundi sunt prudentes,
filii scilicet lucis, quorum generatio, cum nullius aetatis angustia
claudatur, sed in omnium saeculorum tempore, in omnium aetatum genere
reperiatur. Recte pueris quoque convenit, non modo quia ipsi sunt hoc
modo simplices et synceri, sed etiam quia sua simplicitate et innocentia
hanc fidei simplicitatem [1. Pet. 2, 2.] in Christo nobis corporaliter
figurant, ut i. Pe. ij. ‘Quasi modo geniti infantes lac rationale
concupiscite’. Pueri enim nec potentia, nec sapientia, nec
magnitudine, sed impotentia, stultitia, parvitate nos flectunt,
delectant, vincunt. Ita Christi laudatores non in fortitudine mundi, non
in sapientiae humanae verbis, non in magnitudine gygantum, sed in
stultitia verbi et scandalo crucis orbem vicerunt et nomen domini
magnificaverunt in universa terra.

Igitur miracula canit hic versus divinae virtutis, quae nomen suum in
terris potuerit magnificare tam stupendo et incogitabili modo. Primum in
medio eorum, qui nomina sua magnificabant insanissime et praeter ea
nomini domini pertinacissime obsistebant. Magnum enim fuit, etiam regum
et sapientum et sanctorum mundanorum nomen delere et in nihilum redigere
erecto solo suo nomine. Deinde quod is, cuius nomen magnificabatur,
nusquam apparuit soloque verbo indicabatur, cum illi et praesentes ipsi
et suas res praesentes ostentare possent, quibus nomina sua statuerent.
Tercio quod pene maximum erat, quod hunc invisibilem Christum
magnificabant adversus omnem visibilem pompam, non Gygantes, viri
famosi, docti, divites, nobiles, Sed piscatores, idiotae prorsus,
infantes et lactentes, sine ulla potentiae aut sapientiae specie, cum
illis adhaererent turbae, maximarum buccarum viri sapientissimi,
eloquentissimi, potentissimi.

Proinde in hebraeo dicitur ‘Ex ore infantium et lactentium perfecisti
virtutem’, ut sit maior miraculi expressio, ‘Virtutem’ autem alii
‘laudem’ reddiderunt, offensi forte absurditate, quod ex ore
virtutem perfici non ita quadret ut laudem, communi sensui legentium
servientes. Et licet virtus hoc loco queat intelligi idem quod virtutes
praedicatas per synecdochen et idiotismum hebraeum, meo tamen sensu
aptius intelligitur id, quod est robustum, potens, validum, ut sit
sensus: Perfecisti ex ore infantium virtutem, idest verbum dei
praevalidum, cui non possent resistere et contradicere [Ps. 141, 6.]
omnes adversarii, sicut et alio psalmo ‘Audient verba mea, quoniam
potuerunt’ (idest quia valida firmaque facta sunt), ut simul
intelligamus, Christum in mundo omnia foecisse non nisi verbo
Euangelisantium, quod sua infirmitate omnium potentiam, sua stultitia
omnium sapientiam, suo scandalo omnium religiones subvertit, quia quod
infirmum est dei, fortius est hominibus, Et quod stultum est dei,
sapientius est hominibus. In hunc modum Lucas in actis frequenter
memorat, verbum dei crevisse valde et confortatum fuisse, velut huius
versus rem monstrans.

[Seite 257]

Atque hic conveniendi sunt Ecclesiarum Christi rectores, ut his verbis
sese erudiri intelligant officium suum. Virtus enim Christi et Ecclesiae
non hic ex mundo accersitur, non invocat auxilium brachii saecularis,
non intentat ignem aut mortem, non fidit in armis regum et principum,
Sed ex ore infantium perficitur, sine dubio docens, quod qui aliter
nomen domini studuerit magnificare in terra quam per os infantium, hic
potius blasphemet et nomen suum magis quam domini magnificare
convincatur. Quales sunt, qui Turcas et infideles aut haereticos hodie
non verbo dei, quod ignorant, sed bello et mundano tumultu aut
censurarum strepitu petendos esse insaniunt, scilicet quae per os
infantium victa sunt, per haec ipsi vincere praesumunt et blandum os
infantium in buccas gygantum truculentas (idest verbum dei suave in
suarum traditionum tyrannides) mutant. Iam si quis est, qui hoc malum
intelligit et relinquit, is deinceps discat, quid et quomodo agat, ut
recte populos regat.

Primum (inquit) ‘Ex ore’. Grande monitorium, sed fidele iis, qui in
Ecclesia verbum tractant. Tunc enim recte tractatur, quando discernitur
os a verbo, ut verbum sit non eius, qui praedicat, immo nec praedicet,
sed [2. Cor. 13, 3.] sinat Christum per os suum loqui, sicut Paulus i.
Cor. xij. ‘An experimentum quaeritis eius, qui loquitur in me
Christus?’ Poterat enim hic dicere: Infantes perfecerunt laudem, sed
reprehendendi eramus nos temerarii fabulatores, qui insalutato
Spiritusancto, quicquid in mentem, immo in buccam venit, populo
effundimus. Quin alii de industria scrutantur et quaerunt, ne solita
praedicent, hoc est ne Christus verbum suum, sed ipsi verbum suum
doceant. Ideo et sequitur, ut non solum non destruant inimicum et
ultorem, sed potius fortificent et faciant irrisorem. Huc pertinent et
illi, qui sibimet conscii magnae doctrinae suae periculum sibi somniant
longe maximum, si non alios doceant, causantes, sese talentum sibi datum
in terra defodere et cum servo pigro duram sententiam domini expectare.
Adeo ridiculis nugis diabolus ludit horum phantasias. Quos hoc versu
oportet instructos scire, Nos non esse, qui docemus, nec verbum nostrum
docendum, sed solum os nostrum posse verbo eius servire, si ipse
voluerit et vocaverit. ‘Tu (inquit) [Matth. 25, 15 ff.] perfecisti
laudem’, non illi, non nos. Sic et in Euangelio tradidit quidem
dominus talenta servis, sed non nisi vocatis. Expecta ergo et tu, donec
voceris, interim ne ambias nec te ingeras, non enim te rumpet scientia
tua. [Jerem. 23, 21.] ‘Currebant (inquit), et ego non mittebam eos,
prophetabant, et ego non loquebar eis’. Multos haec tentatio misere
vexat, ita ut eos et instituti sui sine fine pigeat et poeniteat.
Diabolus haec facit, ut inquietet eos, qui bene coeperunt, et tandem
tedio consumet. Igitur qui vocatur, praebeat os et recipiat verbum, sit
organum et non autor. Qui non vocatur, oret dominum messis, ut mittat
operarios et perficiat virtutem ex ore infantium.

[Seite 258]

Secundo: ‘Infantium et lactentium’. Hic verbi minister docetur, ut
[1. Cor. 9, 22.] infans sit cum infantibus et (iuxta Paulum) fiat
omnibus omnia, ut omnes lucrifaciat, omnino cavens, ne quenquam
despiciat ac fastidiat, sicut infantes prae simplicitate sua prorsus
nullum noverunt personarum respectum, sed sunt omnibus aequales et
iidem. Quid enim periculosius in verbi dei ministro, quam si alius sit
magnatibus et divitibus, alius infimatibus et pauperibus, qui in hoc
mittitur, ut omnibus serviat, nulli aduletur, nullum fastidiat? Vix
invenias in scripturis, contra quod aeque pugnet spiritus atque contra
personarum iniquum respectum, quod difficile sit personas et larvas
contemnere et homines in deo invisibili amare et quaerere. Deinde [Tit.
1, 7.] et hoc docentur, ut sint blandi, non contumeliosi, et ut Tit. i.
dicit, non praefracti, non percussores, non iracundi &c. Tales enim non
sunt infantes et lactentes. Sed et ostentatio hoc verbo reprehenditur
eorum, qui ambulant in magnis et mirabilibus super se, docentes sublimia
et difficilia, quae ad rem non pertinent, quae populus nec capit, nec si
caperet, fructum acciperet, et omnino omnis doctrina, humanitus concepta
et tradita quocumque adulterio sensus carnalis, aliena a divinitus
inspirata.

Tercio: “perfecisti”. Nec satis est scilicet etiam dei verbum
docere, [2. Tim. 2, 15.] nisi recte doceatur, sicut Timotheum instituit
Paulus, ut recte verbum dei tractet. Sunt enim multi anxii et vani
praedicatores, aestuantes et tumultuantes, qui ignorant, aliud esse
plantare et rigare, et aliud incrementum dare, statim ut dixerint, omnia
facta velint, non tam volentes audiri, quia verbum dei dicunt, quam quia
ipsi sunt verbi dictores, organum magis quam sonum commendari petentes.
Horum portio est, qui meditatis ac conceptis a se verbis promittunt
sibiipsis, nunc hos, nunc illos pungere et mordere ac statim convertere.
Ubi fit miro dei consilio, ut nihil minus impleant, quam quod
cogitaverunt. Sentit enim naturaliter anima hominis, verbum arte super
[Hes. 4, 12.] se compositum esse et stercore humano, ut apud Ezechielem
est, opertum, idest humano affectu pollutum, ideo nauseat super illo et
potius, irritatur quam convertitur. Tunc autem potius movetur, quando
nullam industriam dicentis, sed liberum verbum audierit. Liberum enim et
syncerum vult in publicum proferri et tangere, quos praedicator ipse
nescierit, sicut in hanc rem multa legimus exempla. Itaque nostrum sit
os tantum accommodare [Matth. 21, 2ff.] verbo; dei sit perficere et
incrementum dare. Sic Christus Matt. xxi. missis discipulis asinam et
pullum praedixit, quos illi non viderunt nec noverunt, et tamen ibant ad
incognitos adducendos. Quare stulta ista fiducia posita, quasi nos
quicquam valeamus verbo cooperari in auditore, potius oratione
satagamus, ut sine nobis solus ipse perficiat in auditore, quod loquitur
in doctore. Ipse est enim qui loquitur, et ipse est qui audit et omnia
in omnibus operatur. Nos vasa et instrumenta eius sumus, nec accipere
nec dare [Ps. 68, 19.] quicquam potentia, nisi ipse det et accipiat.
Unde ps. lvij. Vigilanti verbo 

[Seite 259]

dicit ‘ascendisti in altum, accepisti dona in hominibus’, cum
Apostolus [Eph. 4, 8.] Ephe. iiij. dicat ‘Dedit dona hominibus’.

Quarto: si tales fuerint verbi ministri, sine dubio efficax et potens
erit [Jes. 55, 11.] verbum nec frustra proferetur, sicut Isa. lv. dicit
‘Verbum, quod egreditur de ore meo, non revertetur ad me vacuum, sed
faciet quaecunque volui (Nota ‘quae ego volui’, non quae minister)
et prosperabitur in his, ad quae misero illud’ (non utique in iis, ad
quos minister sua temeritate torserit aut direxerit). Proinde horrendum
et periculosum est utrinque, sive docere verbum hominum sub titulo verbi
dei, sive verbum dei etiam purum torquere pro affectu proprio, quorum
utrunque monstrum validissima tyrannide Ecclesiam hodie occupavit. Sit
ob hoc timidus et humilis, quicunque populo Christi in verbo preest, et
magis orationis puritate quam industriae virtute studeat liberum verbum
et solum simpliciter tradere, commendans deo tam suam linguam quam
auditorum animas. Statutum est enim in Ecclesia dei, [Matth. 23, 8.] non
esse magistrum nisi illum, qui dicit ‘Unus est Magister vester
Christus’. [Ps. 60, 8.] Et ps. lix. ‘Deus locutus est in sancto
suo’ (idest in sanctuario suo, quod est Ecclesia). Ubi autem loquitur
homo vel Satanas, sine dubio ibi lupanar et synagoga Satanae est. Quale
enim est verbum, talis populus, talis deus, talis cultus, talis fides,
talis conscientia, talia opera et omnia. Adeo in homine omnia aguntur
verbo solo.

Quocirca ego metuo, ne libri illi infiniti tam Iurium quam Theologiae,
qui hodie extra Euangelium in Ecclesia regnant, sint phialae illae
aureae plenae iracundiae dei, quae effusae in terram, mare, flumina,
solem, aerem &c. [Off. 16, 1 ff.] multa mala hominibus interre
scribuntur Apo. xvi. Quae enim ira et plaga dei gravior quam inter
Christianos Christum non doceri, nec fidem eius agnosci, interim
Decretis, decretalibus, Sextis, Clementinis, Extravagantibus, Moralibus,
Summistis miseras animas occupantibus et opprimentibus?

Porro quod diximus: Neminem debere in Ecclesia docere nisi vocatum a
deo, ne quis desyderet, quae sit ista vocatio dei, id observet, si quis
praeter, immo contra voluntatem suam, per maiorum suorum sive
Ecclesiasticorum sive saecularium autoritatem in officium verbi vocatur.
Nam non [Röm. 13, 1.] est potestas nisi a deo, Ro. xiij. Ideo quicquid
potestas utraque mandat, non est dubium, quin deus mandet. Inde non
legimus in veteri testamento, ullam historiam foeliciter gestam nisi
primum consulto deo et sive per angelum sive per hominem accepto
responso. Quam enim infoeliciter pugnarint [4. Mos. 14, 45.] filii
Israel citra dei mandatum, legimus Numeri xiiij. Idem in Machabaeis
videmus. Non dubites, si te dominus volet, quaeret te et potius de coelo
angelum mittet, qui adducat te. Atque hac causa fieri crediderim, Cur
hodie nec pontifices nec sacerdotes nec religiosi doceant in Ecclesia
verbum dei, quod nullus ferme amplius sit, qui vocantem deum 

[Seite 260]

�

Hanc itaque vocationem dei non melius intelliges, quam si observes
historias scripturae et omnium sanctorum in Ecclesia. Magna enim semper
foecerunt, qui vocante deo docuerunt, ut S. Augustinus, Ambrosius et
ante eos Paulus Apostolus. Atque ne iterum cuipiam scrupulum iniiciam,
de iis loquor, qui ad docendum verbum dei veniunt. Horum, inquam, est
quam [Röm. 10, 15.] maxime observare, ut mittente deo veniant, sicut
Ro. x. dicit ‘Quomodo [Jes. 52, 7.] praedicabunt, nisi mittantur?
sicut scriptum est: quam speciosi pedes [Mal. 2, 7.] Euangelisantium’.
Et Malach. ij. ‘Labia sacerdotis custodiunt scientiam et legem
requirent ex ore eius, quia angelus domini exercituum est’. De
reliquis vero, qui vel ad Episcopatus vel Canonicatus et id genus alia
sacerdotia veniunt, in quibus non est officium verbi, non arbitror esse
necessariam vocationem, quandoquidem in his hodie vix aliud quam
privatum studium [1. Cor. 7, 7.] serviendi deo quaeritur, In quo iuxta
Paulum i. Cor. vij. Unusquisque proprium donum habet, alius sic, alius
vero sic.

Non tamen abiiciendi sunt, si qui pio studio animosi, rerum, famae et
vitae contemptores, ambiunt docere verbum (quanquam haec rara sit avis),
[1. Tim. 3, 1 f.] immo sunt commendandi, ut Apostolus i. Timo. iij.
dicit ‘Fidelis sermo: Si quis Episcopatum desyderat, bonum opus
desyderat’. Nam quare dixerit sermonem fidelem et episcopatum bonum
opus vocarit, sequitur ‘Oportet enim Episcopum irreprehensibilem esse,
unius uxoris virum, sobrium, ornatum, prudentem, pudicum, hospitalem,
doctorem’. Et reliqua. Haec (inquit) quia sunt Episcopi, si quis
desyderat, certe bonum opus desyderat. Requirit enim id officii
contemptorem gloriae et vitae et omnium rerum, [Matth. 10, 22.] quia
veritatis ministerium est, quae praedixit dicens ‘Et eritis odio
omnibus hominibus propter me’. Quod cum vix ferant qui per vim
attrahuntur inviti, frustra speratur laturus, qui sua sponte ambit aut
non singulari gratia intus movetur, ut ambiat.

Sequitur in versu ‘Propter inimicos tuos’, idest adversarios seu (ut
iam saepe transtulimus id nominis) tribulatores tuos. Quod etsi de deo
incarnato apte dicitur, cum deus ipse tribulari non possit nec
adversarios pati, tamen ut pergamus coepto sensu, quo ad personam
patris, de Christo haec omnia dici intelligimus. Consolamur hoc verbo,
scilicet audientes, spiritum sanctum diffinire adversarios non esse
nostros, sed dei adversarios. Eius enim adversarii sunt, cuius verbum et
opus persequuntur. Atque ut nos non sumus, qui loquimur et operamur, sed
deus in nobis, ita nec nos 

[Seite 261]

sumus, qui patimur aut contemnimur, sed deus in nobis. Sic Apostolus
[Eph. 4, 30.] audet Ephe. iiij. ‘Et nolite contristare spiritum
sanctum dei, quo signati estis [Sach. 2, 8.] in diem redemptionis’. Et
Zach. ij. ‘Qui tetigerit vos, tanget pupillam oculi mei’, licet hoc
iura Ecclesiastica pulchre ad solos sacerdotes detorserint, [1. Sam. 2,
30.] quasi laici non sint organa Spiritussancti. i. Reg. ij. ‘Qui
contemnunt me, erunt ignobiles’. Quid ergo timemus aut inquieti sumus,
si verbo vel operi nostro adversentur homines impii? Sinamus eos furere,
immo pro eis solliciti oremus, ut apertis oculis videant, non in nos,
sed in deum ipsum sese incurrisse.

Quid autem est ‘propter adversarios perfectam esse virtutem ex ore
infantium’? Nempe quod perseverat in consolando infirmitatem nostram
commendaturus miraculum divinae virtutis, quasi dicat: Excitabitur
adversus infantes imbelles Pharao robustus, et linguam suam
magnificabunt filii hominum, nec deerunt Magi, Iannes et Mambres, qui
signa faciant, et omnino praevalidi erunt adversarii tam vi quam astu,
qui resistant veritati, propter [2. Tim. 3, 8 f.] hos, inquam, ne
proficiant, sed ut Apostolus ait i. Timo. iij. amentia eorum nota fiat,
dabis eis os et sapientiam, cui non possint resistere et contradicere
omnes adversarii eorum. Semper enim Gygantes et cadentes (ut hebraeus
habet) sunt super terram viri famosi a saeculo, qui violentia freti
irruunt et opprimunt veritatis imbelles et simplices infantes,
annunciatores. Sed hoc permittitur, ut ostendatur virtus verbi, quam
perficit ex ore ipsorum, dum per impotentes confundit potentia, per
stultos confundit sapientes et per eos, qui nihil sunt, eos, qui omnia
sunt, destruit. Unde sequitur:

‘Ut destruas inimicum et ultorem’. Hieronymus sic ‘ut quiescat
inimicus et ultor’, hoc est ut cesset, desinat et sabbatisset ab
operibus suis malis. Est enim verbum hebraeum, a quo sabbathum, idest
requies venit, ut indicet inimicos et ultores cessaturos esse, vel ut
amplius non sint, iuxta [Ps. 104, 35.] ps. ciij. ‘Deficiant peccatores
a terra et iniqui, ut non sint’, vel quia mutandi [Jes. 2, 4.] sunt in
amicos et patientes, Iuxta prophetiam Isaie ij. ‘Conflabunt gladios
suos in vomeres et lanceas suas in falces’, allegorice: linguas
nocentes in salutares.

Synecdochen habet ‘inimicum et ultorem’, idest omnes, qui sunt
inimici et ultores. Inimici sunt, quod contraria sapiunt et agunt,
ultores, quod pro [Ps. 2, 3.] suis statuendis adversus infantes dei
insaniunt, et ut ps. ij. dicunt ‘Dirumpamus vincula eorum et
proiiciamus a nobis iugum ipsorum’. At ibidem sequitur, quomodo
destruantur ‘Tunc loquetur ad eos in ira sua, et in furore suo
conturbabit eos’. Quanquam ego credo, hoc psalmo magis describi
destructionem salutarem in spiritu, qua (ut dixi) destruitur impius, ut
pius fiat. Hoc enim est proprium negocium Christi in Ecclesia, hoc et
opus spiritus est, quod verbo pacifico Euangelii magis quam impetu
furoris perficitur. 

[Seite 262]

Cuius indicium est, quod hace omnia fieri dicit nulla arte alia, quam
quod ex ore infantium propter inimicos perficit virtutem. Et opera
digitorum suorum ostendit, ut dicetur.

Exprimit autem proprie ingenium et mores adversariorum verbi dei: [Ps.
116, 11.] primum, quod sunt caro et sanguis, et ut dicit ps. cxv.
‘Omnis homo mendax’, veritatis, praesertim eius, quae mortificat,
impatientes sunt. ‘Prudentia enim carnis inimica est deo, legi enim
dei non est subiecta nec enim potest’, [Röm. 8, 7.] Ro. viij. Deinde
ubi veritas dei dicta per infantes fuerit, illi velut laeso suo sensu,
in quo sibi placent, iam non solum sunt inimici, sed praetexto nomine
specioso veritatis armantur zelo quoque in ultionem sui sensus, non
quiescentes, donec veritatis Apostolos pro gloria dei et zelo veritatis
atque (ut hodie novo titulo tonant) pro honore sanctae Ecclesiae
occidant aut opprimant. Adeo promptum et pronum, immo necessarium est,
inimicum veritatis dei simul fieri ultorem mendacii sui. Quod malum cum
in causis omnibus, etiam prophanis celeberrimum videamus, tamen in
causis dei et rebus fidei, ubi species longe divinissima potest
accommodari, secure et facile triumphat.

Esto ergo eruditus et certus, quisquis vocatus aut conatus fuerit docere
verbum, sese adversarios habiturum, qui non modo sua non audiant, sed
etiam, si illorum offenderit studia (sicut oportet), acerrimos vindices
et persecutores. Non mentientur haec verba spiritus, quae infantes
committunt cum inimicis et ultoribus. Portentosum satis certamen, sed
tamen sic divinitus dispositum foeliciterque processurum, si credat non
suis, sed dei consiliis rem geri, solumque curet, ut os suum praebeat
loquenti et sit organum dumtaxat verbi. Perficiens perficiet virtutem,
et destruens destruet adversarium. Proinde qui sic docet, ut non
inveniat inimicum, qui resistat, et ultorem, qui persequatur, quia extra
regulam huius versus docet, non praesumat, se verbi dei esse perfectum
et plenum praedicatorem. Sin irruerint [Ps. 2, 3.] inimici et ultores
dixerintque ‘Dirumpamus vincula eius et proiiciamus a [Jer. 23, 33.]
nobis iugum eius’, aut illud prophetarum crimen obiecerint ‘Quod est
onus [1. Kön. 22, 24.] verbi domini?’ Et illud Zedechie percutientis
Micheam (iij. Reg. ult.) ‘Mene demisit spiritus domini et locutus est
tibi?’ Et tu solus es omnium sapientissimus? hic bene speret sciens,
iuxta hunc versum se infantem et lactentem esse, illos vero Nimrothos et
Gygantes. Sic enim videmus prophetis, Christo, Apostolis et omnibus
verbi ministris contigisse, Quorum exempla velut nubes densissima nos
debet animare, quae videmus cum hac scriptura ad apicem et iota usque
concordare.

Ex quo sequitur: Quod iura hominum atque adeo muta illa et somniculosa
Theologia Sententiastrorum nunquam fuerit virtus oris infantium et
lactentium, nec cum huius versus elogio quicquam habuit commune, quod
eorum nullus adhuc repertus est, qui pro ea aliquod insigne malum passus
sit, nisi forte muliebre aliquod inter rixandum convicium, neque enim
pro 

[Seite 263]

�, in foro salutantur et Rabi vocantur et sunt Magistri nostri Eximii.
Non habet ista doctrina inimicos et ultores, nisi quomodo vel Pilatus et
Herodes inter se, aut Pharisei et Saducei. Nam et Thomistas, Scotistas,
Modernos, tum Sacerdotes, Episcopos et religiosos hodie nullum fuerit
negocium convenire adversus Christum, licet inter se immortali dissidio
pugnent, sicut ps. ij. propheta non immerito admiratur, Reges terrae,
cum essent inimicissimi, tamen astitisse, et principes sacerdotum,
factionibus mutuis dissotiatissimos, tamen adversus dominum et Christum
eius convenisse. Haec dicta volo iis, qui verbum dei pure proponunt
tradere, ut sciant, sese huius versus lege tanto plures et maiores
inimicos et ultores habituros, quo corruptius est saeculum istud
novissimum, et speciosior species titulorum, nominum, dignitatum,
officiorum, rituum sub nomine Christi invaluit. Stat fixa sententia: Ex
ore infantium non perfici nisi virtutem, quae habeat adversarios et
destruat inimicum et ultorem. Non enim iis praedicatur, qui iam sunt
amici, sed inimicis. Verbum Crucis est et scandali; si non mortificat
aut offendit, verbum crucis esse desiit.

[8, 4.] Quoniam videbo coelos tuos, opera digitorum tuorum, 

lunam et stellas, quae tu fundasti.

Quam sollicitus est optimus spiritus dei nos inflare, superbos, animosos
et ut ad vocem alludamus, spirituales reddere, hoc est ventosos,
tumentes, plenos adversus inimicos et ultores, sed non nisi in fiducia
sui. Dixerat, infantes et lactentes esse, quorum est infima et
impotentissima forma, ut quae indigeat in omnibus iuvari, omni passioni
per se exposita. At eosdem nunc appellat ‘coelos dei’, formam
scilicet rerum omnium supremam et potentissimam, ut quae lumine, motu,
fulgure, tonitru, pluvia et aliis operationibus nihil non possit et
faciat in omnibus sibi inferioribus. Neque enim convenit satis, ut hoc
loco coelos visibiles intelligamus. Quae enim esset iactantia maximi
prophetae tam gaudiosa, se visurum esse coelos, quos et bestiae agri et
volucres, aut ut multum demus, impiissimi homines vident? Ac forte non
sine causa adiecit pronomen ‘Tuos’, quo se ostenderet non de
quibusvis coelis loqui, sed de iis, qui sint non hominibus coeli, sed
deo soli, ut in quibus ipse solus habitet, quos solus noverit, qui sibi
soli serviant. Nam hi visibiles coeli et nostri coeli sunt, ut qui nobis
quoque ad corporalia [Heb. 2, 5.] serviunt, nobis cogniti. Quodsi haec
parum movent, moveat Apostolus Heb. ij., qui ingressurus huius psalmi
interpretationem vocat orbem terrae futurum dicens ‘Non enim angelis
subiecit orbem terrae futurum’, de quo loquimur.

[Seite 264]

Quanquam ego, si quis contenderit, non resistam, hunc versum intelligi
de coelis novis et terra nova, quae creabuntur in die novissimo, sicut
Petrus [2. Pet. 3, 13.] praedixit ij. Pet. ij., ut in fine mundi
destructis inimicis et ultoribus universis, transeuntibus coelo et
terra, in novam faciem omnibus mutatis electi videant [Jes. 65, 17 f.]
et laetentur, sicut dicit Isa. lxv. ‘Ecce ego creo coelos novos et
terram novam, et non erunt in memoria priora et non ascendent super cor.
Sed gaudebitis et exultabitis usque in sempiternum in his, quae ego
creo’. Et hunc sensum iuvat verbum futuri temporis ‘Quoniam
videbo’. Cur enim visurum se diceret, nisi futuros et alios coelos
significaret? Sed et Apostolus heb. ij., [Ps. 102, 27.] cum inducit ps.
ci. de mutandis coelis sicut amictum &c., videtur hunc psalmum de
futuris coelis intelligere. Qui huic sensui volet consentire, dicet in
praecedenti versu descriptum totius Ecclesiae usque ad finem mundi
negocium, quod aliud non est quam perfici virtutem ex ore infantium, et
destrui inimicum et ultorem adeoque et ipsum peccatum et peccati
vindicem, mortem, [1. Cor. 15, 26.] ut i. Cor. XV. ‘Novissimus
destruetur inimicus Mors’. Et his destructis coeli novi videantur.

Licet haec sententia pulchra et vera sit, tamen et priorem non deseremus
arbitrantes, duas summe contrarias formas in verbi ministris depingi.
Quarum altera est, qua hominibus parent. Haec nominibus infantium et [1.
Cor. 4, 9 ff.] lactentium significatur, scilicet impotentia, stultitia
et inanitas, quam i. Cor. iiij. latius explicat dicens ‘Puto enim,
quod deus nos Apostolos novissimos ostendit tanquam morti destinatos,
quia spectaculum facti sumus mundo et angelis et hominibus. Nos stulti
propter Christum, vos autem prudentes in Christo, nos infirmi, vos autem
fortes, vos nobiles, nos autem ignobiles usque in hanc horam, et
esurimus et sitimus et nudi sumus et colaphis cedimur et instabiles
sumus, laborantes manibus nostris, Maledicimur et benedicimus,
Blasphemamur et obsecramus, persecutionem patimur et sustinemus, tanquam
purgamenta huius mundi facti sumus, omnium peripsima usque adhuc’.
Ecce forma infirma Apostolorum, talis enim in oculis hominum est et esse
debet [2. Cor. 12, 11 f.] Apostolus Apostolorumque successor. At rursus
ij. Cor. ult. Formam, qua in oculis dei erat, quanta copia effundit,
inter caetera dicens ‘Tametsi nihil sum, signa tamen apostolatus mei
facta sunt super vos in omni patientia, [1. Cor. 1, 23 f.] in signis et
prodigiis et virtutibus’. Et i. Cor. i. ‘Nos praedicamus Christum
Crucifixum, Iudaeis scandalum, gentibus stultitiam, ipsis autem vocatis
Iudaeis et gentibus Christum, dei virtutem et dei sapientiam’. Et [2.
Cor. 13, 3.] ij. Corinth. ult. ‘Christus non infirmatur in vobis, sed
potens est in vobis’. His omnibus declarat, quam magna sit forma in
oculis dei ministerium verbi, cum sicut Coeli pluat doctrinam salutarem,
tonet minis, choruscet miraculis et signis, illuminet promissis &c.

Esto ergo sensus huius versus: Ex ore infantium perficies virtutem et 

[Seite 265]

destrues inimicos et ultores, quod erit mirabile in oculis omnium
hominum neque credibile, ut fastus et potentia mundi tantae infirmitati
cedant. Fiet tamen, quoniam coelos tuos videbimus. Et qui in carnis
infirmitate praedicant, virtute tamen spiritus signa facient et
praevalebunt, et qui in oculis hominum sunt despecti coram te, et qui
oculos tuos habent, sunt super omnem potentiam et gloriam. Atque ordinem
vide: Prior est forma infantium, posterior coelorum, ut ostendat
Apostolum seu verbi ministrum gloriosa forma nihil valere, nisi prius
valuerit ignominiosa. Cum autem nunc summis viribus detestentur formam
priorem tantum divitiis, luxu, fastu, pompa praestantes, quid mirum, si
nec posteriore valeant, nec verbo nec signis aliquid potentes? Unde
Imperator ille, cum Papa ei suos ostendisset Thezauros [Apgsch. 3, 6.]
adiiciens: Nunquid Imperator, nos possumus dicere ‘aurum et argentum
non est mihi?’ respondit satis opportune et salse: sed nec illud, quod
sequitur, potes mi pater, dicere ‘Surge et ambula’. Nam sacerdotia
dumtaxat dispensare et iurgia mundi curare, quae hodie sunt
Apostolicorum negocia, quis non vel Turca vel Scyta possit attentare?
Infoelicissimum sane adventum dei in carnem, si ob hoc venit, ut hanc
potestatem pontificibus daret, quam a seipso tantis repulit studiis. Sed
sine, sic meretur nostra aetas administrari.

Movet forte simplicem lectorem, quod visurum se coelos dicit propheta,
cum tamen novi testamenti tempus non viderit. At in persona populi dei
loquitur, qui tunc visurus erat, postea vidit et nunc videt visurusque
est in finem mundi. Neque enim tam curat exprimere, quomodo ipse videat,
quam quomodo manifestandum sit, quod visurum se dicit, quasi dicat:
Coeli tui revelabuntur et mittentur in omnem terram, omnium oculis
expositi, ut videre possim eos, si viverem, nunc vero audio eos et fide
sola cerno. [1. Mos. 49, 18.] Eodem tropo et eadem persona loquitur
Iacob Gen. xlix. ‘Expectabo salutare [Ps. 98, 3.] tuum, domine’,
idest scio manifeste venturum. Et ps. xcvij. ‘Viderunt omnes [Jes. 40,
5.] termini terrae salutare dei’, quod est dicere (ut Isaias loquitur)
‘Revelabitur [Luc. 2, 32.] gloria domini’. Et Simeon ‘Lumen ad
revelationem gentium’, idest ut reveletur gentibus. Quare hoc suo visu
non nisi manifestam Apostolorum et successorum ostendit omnium oculis
praesentiam et notitiam. Atque hoc est, quod propheta exultat,
delectatus scilicet in revelandis verbi et gratiae sacramentis per
Apostolos et successores eorum.

‘Opera (inquit) digitorum tuorum’. Sumpta ex hominibus artificibus
metaphora, qui opera sua digitis efficiunt, praesertim electiora et
teneriora. Nam quae manibus aut pedibus faciunt, crassa sunt et parum
artis referentia omninoque similia bestiarum operibus. His docetur, Novi
testamenti predicatores esse longe prae veteris testamenti sacerdotibus
synceriores, quod spiritum a litera plene separarint et purissime
tenerrimeque tradiderint, quem 

[Seite 266]

illi involutum rudioribus legis umbris velut crassiore opere tradebant.
‘Nihil [Hebr. 7, 19.] enim ad perfectum duxit lex’ ait Apostolus.
Constat autem satis ex Euangelio, digitum dei vocari Spiritum sanctum,
qui sive ipse propter diversitatem [1. Cor. 12, 4.] donorum (de quibus
i. Cor. xij.) pluraliter digiti dicatur, sive ipsa dona nihil refert.
Coeli enim formantur spiritu sancto, formantur et donis spiritus sancti.

Et illud quoque perseverat, quod psalmo primo diximus, verbum ‘Asa’
significare operationem manentem seu facturam, ut est domus aut vestis.
Quod hic clare intelligitur, dum opera (Heb. ‘Maese’) appellat
Apostolos et verbi doctores per digitos suos factos. In quo et altera
dignitas Apostolicae [1. Cor. 4, 13.] formae commendatur: Qui etsi coram
hominibus sint peripsima, dei tamen sunt tenerrima, electissima,
gratissima opera, deformantur ab hominibus, sed formantur a deo, illis
sunt patientes, immo passio, huic autem opus. In quo iterum fortissima
datur consolatio verbi ministris, ut sint fortes animo scientes, sese
esse digitorum dei opera, exquisita in omnes voluntates eius. Opus enim
est robusta consolatione iis, qui adversus totum mundum singuli [Apgsch.
1, 4.] et soli mittuntur pugnaturi. Unde et Christus Act. i. praecepit
Apostolis [Luc. 24, 49.] ut sederent in civitate, donec induerentur
virtute ex alto, et expectarent promissionem patris, quasi dicat: Non
ibitis, donec opera digitorum meorum facti fueritis.

Simul indicat ea dictione prosperitatem verbi, si ministri sint opera
[2. Mos. 8, 19.] digitorum dei. Nam Exo. viij. in tercio signo
defecerunt magi dicentes [Apgsch. 6, 10.] ‘Digitus dei hic est’. Sic
et Act. vij. ‘Non poterant resistere sapientiae et spiritui, qui
loquebatur’. Itaque caeteris omnibus resistit diabolus, mundus et
caro, Sed digitis dei, qui spiritus et impetus est, nemo resistit:
‘perflat [Hohel. 4, 16.] auster hortum sponsae, et fluunt aromata
illius’, Can. iiij. ‘Flabit (inquit [Ps. 147, 18.] ps. cxlvij.)
spiritus eius, et fluent aquae’, idest convertentur et mollescent
populi. Ita in digito dei nec aliter eiicit Christus daemonia. Igitur
quam infirma, infoelix, stulta est forma Apostolica in infantibus et
lactentibus descripta, tam potens, foelix, sapiens est in coelis et
operibus digitorum dei commendata, ut faciat, quae nemo credat fieri
posse. Adeo omnia sub contrariis formis aguntur, quae dei sunt. Nam et
Moses et Aaron in prioribus duobus signis velut infantes et impotentes
habiti sunt, sed in tercio et sequentibus sicut coeli et digitorum dei
opera praevaluerunt.

‘Lunam et stellas, quae tu fundasti’. Quaeritur, quid sit, quod
solis non meminerit, qui coelorum gloria est? Forte quod totum psalmum
de [Ps. 19, 5.] ipso Christo canit, qui est sol istorum coelorum, ut ps.
xviij. ‘Soli posuit tabernaculum in eis’, quia de ipso superius
dixerat ‘Elevata est gloria tua super coelos’, et deinceps latius
eundem proprio praeconio decantabit dicens [Ps. 8, 5.] ‘Quid est homo,
quod memor es eius’ &c. Dignior enim et copiosior illi 

[Seite 267]

debebatur praedicatio quam lunae et stellis, ideo seorsum erat canendus,
quanquam et in hoc satis indicatus est, quod fundatas stellas et lunam
dixit, Cum fundamentum Ecclesiae et iustorum procul dubio aliud non sit,
quam quod positum est, qui est Ihesus Christus, sol iustitiae. Quomodo
et [1. Petr. 2. 6., Jes. 28, 16.] Isaiam xxviij. adducit Petrus i. Pe.
ij. ‘Ecce ponam in Zion lapidem summum, angularem, probatum, electum,
preciosum. Et qui crediderit in eum, non confundetur’.

Poterat ergo dicere ‘lunam et stellas, quae tu illustrasti’, seu
‘per solem lucere foecisti’, siquidem a Sole, universi luminis
fonte, aiunt lunam et stellas illuminari. Sed maluit dicere ‘quae tu
fundasti’, non sine causa, ut ostenderet, simul Christum Solem
coelorum esse et fundamentum et petram, supra quam Ecclesia aedificata
et fundata praevalet etiam adversus [Matth. 7, 24., Matth. 16, 18.]
portas inferi. Matt. vij. et xvi. Et ut sic potius loqueretur, magis
quadrabat [Joh. 1, 9.] ad rem, quam si de illuminatione locutus fuisset:
Quia Christus quidem illuminat omnem hominem venientem in hunc mundum.
Et Euangelium praedicatur omni creaturae, sicut sol iste illuminat
omnia. Verum ut caeci non vident lumen omnia illuminans, ita non omnes
obediunt Euangelio, nisi qui fide forti fundantur in Christo, sole
illuminatore. Quod iterum in nostram consolationem et exhortationem
dicitur, quia quantumvis insaniant in Ecclesiam et sanctos Christi, non
praevalebunt. Stat enim fundamentum, [Röm. 9, 33.] Christus, stat
Ecclesia, quia deus eam fundavit super Christum; non commovebitur, quia
qui credit in illum, non confundetur. Quando ergo de fide Ecclesiae et
iustorum voluit loqui, qua sola fundantur, repugnabat verbum (fundasti),
ut solem adiicere non posset, cum ipse non fundetur, sed fundamentum
sit.

Illud minutulum est, Cur potius dicat ‘quae fundasti’ quam ‘quas
fundasti’, cum et luna et stellae sint foeminini generis. Nam hebraeus
neutrum genus non habet. Sufficit, lunam et stellas significatione
allegorica esse Ecclesiam et fideles in Christo, qui fide super eum
fundati visibiles [Dan. 12, 3.] spectabilesque facti sunt toti mundo.
Sic Daniel xij. ‘Qui autem docti fuerint, fulgebunt quasi splendor
firmamenti, et qui erudiunt ad iustitiam multos, quasi stellae in
perpetuas aeternitates’. Non hic loquitur de doctrina et iustitia
hominum, ut ferme contaminatur hic locus a plurimis, sed de doctrina et
iustitia dei, quae est in spiritu. Atque id indicat ipsa allegoria, quod
coelos, lunam, stellas appellat, cum nihil minus appareant coram
hominibus, videntur tamen, idest signis et virtutibus ostenduntur mundo,
sed non creduntur ab omnibus.

Observa distributionem: coelos appellat opera digitorum dei, lunam et
stellas fundata dei. An non coelos quoque ipse fundat? an non luna et
stellae sunt opera digitorum eius? Cur ergo sic distribuit? Utrunque
certe ipse facit solus et utrunque in utrisque operatur. Digiti eius
faciunt 

[Seite 268]

tam coelos quam lunam et stellas, et ipse fundat tam lunam et stellas
quam coelos. Verum ideo hac distributione usus est, ne sicut Corinthii
[1. Cor. 3, 4 f.] ullus diceret ‘Ego sum Pauli, ego Cephe, ego
Apollo’. Non enim Apostoli Ecclesiam et fideles fundaverunt, sed deus,
qui incrementum dat; sunt tamen ministri, per quos (inquit) credidistis,
idest fundati estis. Ipsi vero per nullos alios se priores Apostolos
fundati sunt, sed sunt opera digitorum dei [Ps. 33, 6.] prima Iuxta
illud ps. xxxiij. ‘Verbo domini coeli firmati sunt, et spiritu oris
eius omnis virtus eorum’. In qua re quid opus est iterum admonere
Maiores Ecclesiarum, ut intelligant, non satis esse, si fundentur in
Christo cum caeteris, nisi sint opera digitorum dei, scilicet vocati et
facti ex deo? At nunc quid sunt nisi opera manuum hominum, simulachra
gentium, aurum et argentum? Aures enim habent et non audiunt verbum dei,
oculos et non vident seipsos. Manus habent et non palpant aliis
benefaciendo, Nec est vox in gutture eorum, non enim docent. Atque ita
obtinuit quoque usus, ut vocentur hodie creatura hominis, Et recte. Si
enim essent opera digitorum dei, creatura hominis non essent. Et dignum
est saeculum nostrum has ventosas et audaces adulationes audire. Denique
in praefationibus Epistolarum non separant hominis et dei gratiam: dei
(inquiunt) et Apostolicae sedis gratia, quasi parum sit dei gratia, aut
non prophanum eodem titulo dei et hominis gratiam aequare. Abominatio
ista in loco sancto stans etiam placet his, qui eam summis viribus
debuerunt propellere. Verum transeat ista iniquitas, dabitur nostris sua
moribus aetas, ut praesint simul gratia Apostolicae Sedis et
indignatione tribunalis Christi. Apostolica sedes debuerat agnoscere
tanquam gratiam sibi factam, si cooperatores mereretur obtinere et
compellere invitos, tanquam onus et non gratiam impositura.

[8, 5.] Quid est homo, quod memor es eius, et filius hominis, 

quoniam visitas eum?

Primum quia varios hic exercitavit locus authores, illud sciendum, quod
in hebraeo non est coniunctio disiunctiva, in qua re etsi parva
Augustinus, Cassiodorus et alii suam intelligentiam collocant, cum
dicunt, ‘aut filius hominis’ pertinere ad Christum propter
disiunctivam, et ‘quid est homo?’ pertinere ad omnes alios. Verum
hebraeus constanter habet ‘Et filius hominis’ dicens ‘uben
Adam’, et hunc sequemur autoritate Pauli [Heb. 2, 6.] heb. ij.
utrunque de Christo intellecturi, ubi dicit ‘Testatur autem in loco
quodam quis: Quid est homo, quod memor es eius, aut filius hominis,
quoniam visitas eum?’ Quanquam, si etiam coniunctio disiunctiva
servetur, non urget, alium hominem, alium filium hominis intelligi, quod
usu permissum sit iis, qui cum admiratione nimia (ut hic locus)
interrogant. Tautologia tum [Mich. 6, 3.] disiunctiva utantur tum
copulativa ad indulgendum affectibus, ut ibi ‘Popule meus, quid foeci
tibi, aut in quo molestus fui, aut in quo contristavi te?’

[Seite 269]

Deinde observandum: Hebraea lingua duobus nominibus appellat hominem, in
quantum natura constat, Quae sunt ‘Adam’ et ‘Enos’. Tercium,
quod ‘Is’ dicitur et saepius pro homine transfertur, rectius vir
duntaxat transferretur, cum ab eo dicatur ‘Issa’, uxor seu mulier,
quasi dicat ‘virago’ [1. Mos. 2, 23.] vel ‘viracea’, quia inquit
Gen. ij. ‘De IS’, idest viro suo, ‘sumpta est’. Unde et Is fere
in scripturis mariti aut magistratus nomen est et omnino magis ab
officio quam natura sic dicitur, de quo psalmo primo diximus.

Enos autem et Adam sic differunt autore Eusebio xi. praepa. Euang. iiij.
et D. Hieronymo in quest. hebraicis, quod Enos proprie hominem
significet secundum animam, Adam secundum corpus. Et hoc recte.
‘Adama’ enim hebraice terram significat, de qua secundum corpus
formatus est, ut sit Adam dictus ab originis et materiae suae vocabulo
velut terrenus seu [1. Cor. 15, 47 f.] terrestris. Ad quod respexisse
perspicue cernitur Apostolus i. Cor. xv., ubi dicit ‘Primus homo de
terra terrenus, secundus homo de coelo coelestis; [Ps. 49, 3.] qualis
terrenus, tales et terreni’ &c. Et translator quoque ps. xlviij. anxie
conatus differentiam in aliena lingua reddere dixit ‘Quique terrigenae
et filii hominum’, ubi dicitur ‘Tam filii Adam quam filii Is’,
vocans ‘filios adam’ filios terrae seu terrigenas, obscurissime
loquens propter intempestivam etymologiam, satis tamen indicans,
‘Adam’ sonare terram, ac si latine hominem ab humo diceres humigenam
vel humanum.

‘Enos’ autem etymologia sua Eusebio significat obliviscentem, et sic
distinguit hunc versum, sicut et in hebraeo habetur: Quid est Enos,
quoniam memor es eius? Et filius Adam, quoniam visitas eum? Io. Reuchlin
dicit, ‘Enos’ ab afflictione, dolore, moerore dictum, quod una cum
Eusebii sententia satis placet, quod homo iuxta animam suam oblitus sit
dei sui per peccatum, non ea quidem oblivione, quae vulgaris est. Nam
quis tam impius, qui non plurima de deo garriat et cogitet? Quin nemo
frequentius dei [Jes. 48, 1.] memor est quam impii, maledici, blasphemi
et superbi, qui (ut Isaias inquit) nominis domini recordantur neque in
iudicio neque in veritate, hoc est nomen domini assidue usurpant, sed in
vanum. His bonum esset, ut nominis domini obliviscerentur, sicut bonum
est ei sacris abstinere, qui non pure ea tractat. Sed obliviscentem eum
significat Enos, qui in spiritu et veritate dei et sui est oblitus. Cui
deus iam non deus est nec pater nec dulcis, sed iudex, hostis,
terribilis, qualis erat Adam, cum fugeret in paradyso a facie domini.
Nonne hic nimio erat memor dei? immo nimium sensit praesentem
maluissetque absentem, quod et omnes daemones et damnati mallent, qui
contremiscunt a facie eius assidue. Quicunque ergo a deo desertus, in
eius misericordia non fuerit eruditus, hic est ‘Enos’, miser,
moestus, pavidus, desperatus et plane inconsolabilis. Quis consoletur
eum, cuius conscientia eum contristat? At conscientia laeta non est,
nisi ea, quae fidit in dulcissimam dei misericordiam, audens eum patrem
cum omni fiducia appellare, nec 

[Seite 270]

iudicium nec mortem nec ullum malum prae hac fiducia metuens. Sicut [5.
Mos. 28, 65, u. 67.] econtra tristis non est, nisi quae hac fiducia
inanis sentit illud Deutr. xxviiij. ‘Dabit tibi dominus cor pavidum et
animam moerore consumptam. Mane dices, quis mihi det vespere? et
vespere, quis mihi det mane?’ Haec igitur oblivio facit ‘Enos’ et
hominem, in quam maxime nos protrudunt traditiones, consilia, solatia
hominum, sola autem fides liberat et memorem rursus dei facit, non nisi
misericordiam et charitatem in Christo nobis proponens et commendans.

Vide ergo antithesin gnaviter positam: ‘Quid est Enos, quoniam memor
es eius?’ Memoriam dei et oblivionem nostram pulcherrime componit, et
nescio, an propheta vere memorem deum ideo dixerit, ut Enos Etymologiam
indicaret, an Eusebius ex verbo ‘meministi’ Enos ‘obliviscentem’
etymologissarit. Nam illud ‘Et filius hominis, quoniam visitas eum’,
obscuriore vel nulla antithesi dicitur, nisi in hoc spectetur: Quod deus
coeli et filius terrae sint duo longe contrariissima, ut alterum ab
altero visitari sit [Ps. 113, 5 f.] mirabilissimum, sicut illud ps. exi.
‘Quis sicut deus noster, qui in altis habitat et humilia respicit?’

Igitur grande miraculum est, hominem, qui in seipso et omnium oculis
derelictus, desperatus, oblitus dei nihil minus sentit quam deum sui
memorem, esse deo in memoria. Et cor hominis debet ac potest hoc capere
et credere, deum esse iucundum, benevolentem, dulcem, quem non sentit
nisi iracundum, horrendum, insustentabilem. Quis non miretur? Quis non
dicat ‘Quid est homo, quod memor es eius?’ Opera dei sunt haec
incomprehensibilia, [Ps. 77, 20.] nisi per fidem. ‘Et vestigia haec
non cognoscuntur’, ps lxviij. Ita visitari filium hominis quis credat
a deo? cum non sit nisi despectus ab omnibus, nec in eo quicquam
appareat, nisi quod natus est de muliere, similis naturae substantia? Si
enim esset filius Regis, principis, sacerdotis, divitis, honorati,
appareret non difficile visitari a deo. Nunc nihil vilius dici potest de
homine, quam quod sit filius hominis (nisi vellet hominem negare). Hic
enim titulus communis est, quantumlibet omnium novissimus et vilissimus.
Et grandis est Tapinosis in verbis istis ‘Filius hominis’, sicut
[Joh. 19, 5.] in verbis Pilati, quando dixit de Christo ‘Ecce homo’.
Vult enim vilissimo nomine eum appellare, quod nemo hominum in altero
multum curat, et tamen deus ita curat, ut visitet et ad eum veniat, quem
universi ne respiciant [Jes. 58, 7.] quidem. Unde in propheta Isa.
lviij. Sublimes hominum oculos in personarum respectu occupatos arguens
dicit ‘Si videris nudum, operi eum et carnem tuam ne despexeris’.
Ecce tuam carnem appellat nudum, famelicum, sitientem, egenum et quo
quisque est novissimus. Sic scilicet formam, quae in omnibus nobis
communissima est, nemo nostrum perpendit, pro qua culpa digni sunt
sapientes illi, ut universalia vel Purphyrii vel Aristotelis somnient et


[Seite 271]

naturas communes vanissimo studio perditoque labore quaerant, qui
universalia ista creatoris in seipsis negligunt.

Emphasin ergo vide. Non solum novit ‘Enos’, sed menor est, nunquam
obliviscitur eius, semper bene cogitat de eo, nunquam derelinquit. [Jes.
49, 14 ff.] Unde huius rei exemplum Isa. xlix. describitur ‘Et dixit
Zion: derelinquit me dominus, et dominus oblitus est mei. Nunquid
oblivisci potest mulier infantis sui, ut non misereatur filio uteri sui?
Et si illa oblita fuerit, ego tamen non obliviscar tui. Ecce in manibus
meis descripsi te, et muri tui coram oculis meis semper’. Ita non
solum videt aut ad filium hominis mittit a longe, sed prope est dominus
et visitat eum sicut amicus amicum suum. Quis (inquam) credet haec? At
nisi credantur, non fiunt. Proinde exui oportet omnem larvam et relinqui
aliud nihil quam hominem et filium hominis, si dignus esse velit
quispiam memoria et visitatione dei. Alta enim a longe cognoscit,
humilia et afflicta respicit. Homo contra quidvis magis observat quam
hominem et filium hominis, cum sit tamen proximus suus et caro sua.

Verum quomodo haec convenient Christo, de quo diximus proprie [Phil. 2,
6 f.] prophetam loqui teste Apostolo ad Hebraeos? At idem Philippen, ij.
breviter id ostendit dicens ‘Qui cum esset in forma dei, non rapinam
arbitratus est esse aequalem deo, sed exinanivit se, formam servi
accipiens, in similitudinem hominum factus et habitu inventus ut
homo’. Non enim inventus est ut Rex, princeps aut aliquid eiusmodi
personarum, sed ut filius hominis, similis homini novissimo. Deinde et
maxime assimilatus est peccatoribus, factus Enos, tristis, afflictus et
omnino sicut unus ex novissimis nobis, portans in seipso iram patris pro
nobis et factus vilissimus terrae filius in oculis hominum, ut non solum
ipsi, sed nec ulli mortalium videretur [Ps. 142, 5.] deus esse memor
eius aut eum visitare. Quin ipse de se dixit ‘Periit fuga [Ps. 31, 13,
u. 23.] a me, et non est qui requirat animam meam’. Et iterum
‘Factus sum tanquam vas perditum’, ‘proiectus sum a facie oculorum
tuorum’. Potissimum autem respicit ad tempus passionis Christi, quando
incepit tedere et pavere in horto. Tunc enim exinanitus, factus est Enos
coram deo et seipso, factus filius Adam coram hominibus, relictumque
aliud nihil quam natura sibi naturaeque vocabula. Nam sicut dixi,
‘Enos’ ad animam, ‘Adam’ ad corpus pertinere, ita pronum
sequitur, ‘Enos’ pertinere ad hominem, ut est coram deo, miser et
afflictus, ‘Adam’ filius, ut est coram hominibus, vilis et
despectus.

Ecce ergo: Hic est sol iustitiae, rex noster, super quo miratur ingenti
stupore propheta. Nunquid hic illuminabit lunam et stellas et creabit
coelos, immo fundabit? Sic, utique sic, Sic lucet, his radiis illustrat
mundum, qui eum recipit. Ideo enim necesse est lunam et stellas fundari,
ne hac solis 

[Seite 272]

[Nachträge und Berichtigungen.] 

sui luce offensi ruant. Atque haec ratio est, cum tam magnifica
allegoria coelos, lunam et stellas praedicasset, cum iam expectaretur,
ut de sole quoque diceret, repente videatur aliena loqui, raptus in
stuporem solis huius gloriam ineffabilem demonstrans magisque admirante
silentio quam magniloquo verbo eum indicans. Ac si dicat: de luna et
stellis audistis, porro de sole quid dicam? Stupore superor, sol est,
sed quis capiat, cum sit Enos et filius Adam? Vere mirabilis et
laudabilis deus, qui huius memor es et eum visitas. Quanto magis
mirabilis, quod hunc solem esse constituisti omnium illuminatorem? Illud
mirabile, hoc plus quam mirabile et homini incredibile prorsus.

Hic nunc videat quisque sibi, primum quam patiens aut plenus sit
radiorum huius solis iustitiae. Quia enim peccatum destruendum est, quod
sine dolore et ignominia fieri non potest, ideo Enos et filium hominis
fieri quemque necesse est, ut sit intus dolens et foris confusus et sic
utrique nomini naturae suae satisfaciat et respondent similisque fiat
Christo, qui similis prior factus est ei. Nos enim nihil ita fugimus,
atque ne simus scilicet Enos et Adam, semper delectati alienis vestiri
plumis et larvis et ea, quae iustorum et sanctorum sunt, nobis
vindicare, idest laetitiam et gloriam. Verum sol iustitiae non sicut
lucet nec tales illuminat nec super se fundat.

Deinde ubi talis fuerit, confidat et gaudeat huius versus solatio
cantans et sciens, quoniam dominus memor est Enos et visitat filium
hominis, sicut in Christo sole suo ostendit. Porro quomodo Christus hac
ratione Enos et obliviscens dei fuerit et filius hominis, per omnia
similis nobis, forte ps. xx. latius dicetur.

[8, 6.] Minuisti eum paulominus ab Angelis. 

Gloria et honore coronasti eum.

Nostri adiiciunt huic versui ‘Et constituisti eum super opera manuum
tuarum’, quae est in hebraeo sequentis versus particula prior.
Hebraeus sic habet ‘Et minuisti eum paululum ab Elohim’, quod
Hieronymus transtulit ‘a deo’. Et satis constat, ‘Elohim’ in
scriptura non tantum deo, sed et principibus [2. Mos. 21, 6.] et
iudicibus aliquando, quod vicarii dei sint, accommodari ut Exo. xxi. [1.
Mos. 6, 2.] ‘Offerat eum dominus diis et applicabitur ad ostium’. Et
Gen. vi. ‘Videntes filii dei filias hominum’, quos omnino filios
patriarcharum intelligimus, ipsos quoque Gygantes, quanquam si quis
pertinaciter neget, uspiam ‘Elohim’ hominibus tribui, nescio qua
ratione convincerem, cum his duobus locis et aliis etiam deus queat
intelligi. Verum autoritatem aliorum interim sequamur receptiorem, quam
ut liceat contradicere.

[Seite 273]

Noster sane interpres videtur potius ‘ab angelis’ quam ‘a deo’
reddidisse, quod forte ineptius esset dicere deo ‘Tu minuisti eum a
deo’, cum omnino aliam minuentis et aliam eius, a quo minutus est,
personam sermo exigere videatur. Sed hoc offendiculum facile tollit
usitatissimus tropus [2. Sam. 14, 11.] scripturae, quo ad secundam
personam loqui solet in tercia ut ij. Reg xiiij. ‘Quae ait ad David:
Recordetur Rex domini dei sui’. Ita hic potuit intelligi locutus
‘Minuisti eum paulominus a deo’, idest a te, quod maior sit
reverentia in tercia persona quam secunda ad maiores loqui.

Sunt autem huius medii versus singulae dictiones a multis tractatae.
Difficultatem prestiterunt ‘Angeli’ et adverbium ‘paulominus’ et
verbum ‘minuisti’ et pronomen ‘meum’. Nec defuerunt, qui de
humana natura ad angelos comparata conati sunt intelligere. Sed nos modo
consequentia cogimur praecedentibus copulare, idque unico et simplici
sensu, ideo ex omnibus, quae placent et congruunt, accipiamus, relictis
caeteris apud suos.

Explicat autem iste versus omnino praecedentem, in quo dictum est,
Christum Enos esse in memoria domini, et qui contemptus fuit hominibus,
visitetur a deo. Ideo sensus est: Dereliquisti eum parvulo tempore, sed
cum gloria magna suscepisti eum, quo ostendisti, quam non fueris eius
[Ps. 22, 25.] oblitus nec eum despexeris, ut ps. xx. ‘Quoniam non
sprevit neque despexit deprecationem pauperis’. Ideo omnino pronomen
‘Eum’ referre debet non filium dei secundum divinitatem, quod
faciunt, qui per incarnationem eum intelligunt hoc loco ab angelis
minoratum, sed secundum humanitatem, in qua Enos, tristis et dolens
factus, dum nostros ferret languores, videbatur in oblivione esse coram
deo et desertus, sicut revera fuit, quantum erat in sensu suo ipsius et
hominum. Nam omnino de passione Christi hic [Heb. 2, 7.] psalmus
loquitur et gloria per passionem obtentata, ut clare Apostolus Heb. ij.
dicit ‘Eum autem, qui minoratus est paulominus ab Angelis, videmus
Ihesum per passionem gloria et honore coronatum’ &c. Et
‘paulominus’ non ad [Ps. 2, 12.] dignitatem, sed ad tempus pertinet.
Idem enim adverbium ps. ij. habuimus ‘Cum exarserit in brevi ira
eius’ (idest cito et post modicum exardescet ira eius). Et omnino
nihil de substantia, differentia, dignitate naturarum hic agitur, sed de
duratione passionis.

Iam verbum ‘minuisti’, quia non reddidit hebraicum, nobis sonat, ac
si eum, qui magnus est, quispiam imminuat, quo modo potentia, dignitas,
opulentia alicuius auferendo minuitur. Iohannes Reuchlin interpretatur:
defecit, [1. Kön. 17, 14.] defuit, diminutum fuit, ut iij. Reg. xvij.
‘Nec lecythus olei minuetur’. Et [1. Kön. 17, 16.] infra ‘Nec
lecythus olei est imminutus’. Ex quo patet, hoc loco significari
Christum derelictum a deo, ut qui cessarit eum tueri et ei defuerit,
sicut in [Matth, 27, 46.] cruce clamavit ‘Eli, Eli, lama azabthani?’
Nam hoc paululum intelligit 

[Seite 274]

[Nachträge und Berichtigungen.] 

[Luc. 22, 53.] scilicet horam illam, de qua dixit ‘sed haec est hora
vestra et potestas tenebrarum’. Itaque cum ad hanc usque horam esset
potens in opere et sermone, subito et parvulo tempore, nempe triduo,
minutus est et desertus a deo in hac potentia, subiectus infirmitati et
morti quoque et inferno. Nam quid sit a deo relinqui, suo loco dicemus.
Quare eandem ferme sententiam [Jes. 54, 7 f.] hoc versu de Christo, quam
Isaias liiij. de toto populo dei, ponit dicens ‘Ad punctum in modico
dereliqui te et in miserationibus magnis congregabo te. In momento
indignationis abscondi faciem meam parumper a te et in misericordia
sempiterna misertus sum tui’.

Scilicet haec omnia in robustissimam consolationem nostram, ut discamus
ex modica tribulatione temporis huius lucrum facere aeternae salutis,
nec cum anxiamur, arbitremur, inaeternum nos derelinqui ab eo, quem
audimus esse memorem Enos et visitare filium hominis. Quantumlibet
minuet nos paulominus, veniens visitabit et gloria honoreque coronabit
modicum passos, [1. Pet. 1, 6.] ut i. Pe. i. ‘Modicum nunc, si
oportet, contristari in variis tentationibus’. [1. Pet. 5, 10.]
Eiusdem ij. ult. ‘Deus autem omnis gratiae, qui vocavit vos in
aeternam suam gloriam in Christo Ihesu, modicum passos ipse perficiet,
confirmabit [2. Cor. 4, 17 f.] consolidabitque’. Et Paulus ij. Cor.
iiij. ‘Id enim, quod in praesenti est idest momentaneum et leve
tribulationis nostrae, supra modum in sublimitate aeternum gloriae
pondus operatur in nobis, non contemplantibus nobis quae videntur, sed
quae non videntur’. Verum fide hic opus est. Est enim mirabile in
oculis nostris, dum agitur, sicut hic propheta quoque miratur dicens
‘Quid est homo?’ quod in hebraeo potest dici: Quam homo, quoniam
memor es eius. Nam dictio ‘ma’ hebraicis valet aliquando quesitivum
[Ps. 119, 97.] ‘quid’, aliquando ‘Quam’ ut ps. cxviij.
‘Quomodo dilexi legem tuam, [Ps. 119, 103.] domine’, pro ‘quam
dilexi’. Et infra ‘Quam dulcia faucibus meis eloquia [Ps. 84, 2.,
Ps. 8, 10.] tua’. Et ps. lxxxiij. ‘Quam dilecta tabernacula tua’.
Immo et hoc psalmo ‘Quam admirabile est nomen tuum’. Hoc enim
fefellit interpretem, quominus [Jes. 38, 22.] Isaiae xxxvij. clare
redderet hebraeum ‘Et dixit Ezechias: Quod erit signum, quia
ascensurus sum in domum domini’. Non enim quaerit ibi, sed miratur
signum, quod ei datum erat, dicens: Quam signum, quia ascendam, quasi
dicat: Nonne hoc grande et mirabile signum? Ita non inepte hic
diceretur: Quam homo, quoniam memor es eius, quod sic redderetur: Nonne
mirabilis est ille homo? Nonne mirabilis ille filius hominis? memor es
eius, dum oblivisceris, visitas eum, dum derelinquis. Verum hoc facis,
ut in brevi eum deseras, inaeternum exaltaturus.

Hoc sensu habito perspicuum fit, hebraeum ‘me Elohim’ aptius
transferri ‘a deo’ quam ‘ab angelis’, quod Christum a deo canit
memoratum et derelictum, visitatum et desertum, minutum et aucutm. Non
tamen ob id 

[Seite 275]

reiicienda est usitata translatio, sive Apostolus aut quisquis alius
hebraice scripserit Epistolam ad hebraeos sive graece, cum constet,
Apostolum raro citare hebraicam proprietatem, sed frequentissime LXX
etiam in aliis [Röm. 3, 10 u. 15.] Epistolis, ut Ro. iij. ex ps. xiij.
et v. facit. Atque illud maxime convincit, autorem eiusdem Epistolae
legisse et scripsisse ‘ab angelis’ non autem ‘a deo’, [Hebr. 2,
5.] quod accedens ad huius psalmi testimonium dicit ‘Non enim angelis
subiecit orbem terrae futurum, de quo loquimur’. Tunc mox inducit hunc
psalmum Christo homini esse subiectum probans, neque enim liceat
cogitare, Apostolum voluisse dicere: Non enim deo subiecit orbem terrae
futurum. Sequendo itaque hebraeum sensum non possumus Christi
minorationem comparatione angelorum intelligere, cum ut et Erasmus bene
infert, non solum Angelis minor sit factus, qui novissimus virorum et
(ut dixi) praeter Enos et filium hominis reliquum non habuit. Ex
Apostolo hebraeorum non liquet, quid velit.

Quare cum Christus fuerit minoratus a deo, nec amplius cum eo fuit in
virtutibus triduo passionis suae, quid mirum, si et ab Angelis volente
[Matth. 26, 53.] deo desertus sit? sicut dicit ‘An non credis, quia
possum modo rogare patrem, et exhibebit mihi plus quam duodecim legiones
Angelorum?’ Ne autem leve putes, ab angelis nos esse minutos seu
relictos, consyderandum, quod universam nostram salutem ministerio
angelorum deus curat, sicut [Ps. 91, 11 f.] ps. xc. scriptum est
‘Quoniam angelis suis mandavit de te, ut custodiant te in omnibus viis
tuis. In manibus portabunt te, ne forte offendas ad lapidem [Ps. 34, 8.]
pedem tuum’. Et ps. xxxiij. ‘Immittet Angelus domini in circuitu [2.
Mos. 14, 19 ff.] timentium eum et eripiet eos’. Sic filios Israel
Angelus eduxit ex Aegypto [2. Mos. 23, 23.] posuitque se inter eorum et
Aegyptiorum castra. ‘Et angelus (inquit) meus [1. Mos. 19, 15 ff.]
praecedet te’. Sic Lot de Zodomis eripuerunt, et tres pueros in camino
[Dan. 3, 25 ff.] ignis angelus servavit. Atque in libro iudicum quoties
quaeso Angelorum officium memoratur pro hominibus? sicut et in Zacharia
et Daniele, ut [Hebr. 1, 14.] recte Paulus heb. i. dixerit, esse eos
spiritus administratorios, missos propter eos, qui haereditatem
accipiunt salutis. Non igitur mirum, quod pro novo miraculo et stupore
ducit propheta, omnes veteris saeculi patres fuisse adiutos et servatos
ab angelis, et eos in hoc uno Christo cessare, eumque [Ps. 22, 5 ff.]
minui ab eorum solatio. Simili affectu ps. ij. loquitur ‘In te
speraverunt patres nostri et salvi facti sunt. In te speraverunt et non
sunt confusi. Ego autem sum vermis et non homo, opprobrium hominum et
abiectio plebis’, ac si dicat: Illi fide sua obtinuerunt salutem in
adversis nec unquam ad mortem usque sunt relicti. Ego autem relinquor
usque ad mortem, et spes mea post mortem demum veniet. Talis enim passio
decet novum testamentum. Ideo Christus Caput praecedit et prior omnium
relinquitur et minuitur a deo et angelis. Sequuntur eum omnes, qui
credunt et invocant 

[Seite 276]

nomen eius. Quare sicut B. Augustinus ad Honoratum tractans ps. xx.
recte docet in ipso differentiam Novi et veteris testamenti, quod in hoc
aliquando quidem relicti sunt patres usque ad periculum vitae, sed
nunquam ad mortem usque, illo autem sicut oves occisionis aestimantur
omnes et in mortem deseruntur ignominiosissimam. Ita et hoc psalmo
eandem novitatem passionis celebrat propheta et prae antiqua admiratur.
Immo non modo angeli ei non astiterunt ac ministraverunt, sicut solent,
sed et quicquid nomine Elohim potest significari, principes, reges,
sacerdotes, seniores, et qui prius ei adhaerebant.

‘Gloria et honore coronasti eum’. Pulchre reddit contraria
contrariis, gloriam Enos, honorem filio Adam, coronam minuto ab Angelis.
Quae ut intelligamus, vocabula primum declaremus. ‘Gloria’ hoc loco
proprie ponitur [Ps. 3, 4.] ‘Cabod’, quod δόξαν graeci dicunt.
De qua ps. iij. ‘Tu es gloria mea’. Et [Ps. 7, 6.] ps. vij.
‘Gloriam meam in pulverem deducat’. Ea est non modo pompa nominis,
seu ut dicunt, fama cum laude celebrata, volentes gloriam a laude seu
fama discerni celebritate, quasi gloria sit claria a claritate dicta,
verum est et ipsa Augusta maiestas rerum pulcherrimarum et maximarum,
quas possidemus, et ex quibus tum ista fama celebratur, tum nos ipsi
gloriamur [Matth. 6, 29.] et superbimus. Unde dominus Matt. vi. ‘Dico
vobis, nec Salomon in omni gloria sua vestitus fuit sicut unum ex
istis’. Quid hic gloriam nisi pompam et maiestatem abundantiamque
rerum appellat, quibus Salomon erat celebratus apud omnes gentes? unde
et in hebraeo gloria a verbo venit, quod gravescere significat, ut ps.
iiij. vidimus.

‘Honor’ autem, quod ‘hadar’ hebraeis sonat, mirum quam varie et
inconstanter sit passim versum, nunc pro decore, nunc pro honore, nunc
pro pulchritudine, nunc pro magnificentia, nunc pro splendore, nunc pro
dignitate. [Ps. 104, 1., Ps. 96, 6.] Ps. ciij. dicitur ‘Confessionem
et decorem induisti’. Ps. xcv. ‘Confessio et [Ps. 45, 5.]
pulchritudo’, quae duo nomina ps. xliiij. sic redduntur ‘Specie tua
et pulchritudine [Ps. 145, 5., Ps. 110, 3.] tua’. Ps. cxliiij.
‘Magnificentiam gloriae sanctitatis tuae’. Ps. cix. ‘In [Spr. 14,
28.] splendoribus sanctorum’. Prover. xiiij. ‘In multitudine populi
dignitas regis’. Haec omnia loca habent idem nomen, ‘hadar’ seu
‘haeder’, quae ab eodem verbo veniunt, ‘hadar’, quod autore
Reuchlino significat: decoravit, honoravit, glorificavit. Ex quibus
sequitur, honorem, hoc loco propriissime redditum hebraeo nomini,
significare pompam alteram magnatum, quae consistit in multitudine
eorum, qui eos reverentur, suspiciunt, adorant subiiciuntur, serviunt,
obsequuntur, assistunt. Hi enim sunt decor, ornamentum, splendor,
magnificentia, pulchritudo, dignitas regis, ut gloria et honor sint
velut contrariae pompae. Gloria, quod a rege exit et divulgatur ad
alios. Honor, [3. Mos. 19, 32.] quod ad eum hac gloria moti multi
veniunt et agnoscunt. Ex hoc Levi. xix. dicitur ‘Honora personam
senis’. Et mutuo se augent heae duae pompae. 

[Seite 277]

Gloria enim multos allicit, ut honorent. Allecti vero, ut honorent, mox
gloriam augent. Ideo canimus deo gloriam et honorem in saecula
saeculorum, quod insempiternum augeatur et maneat. Sicut econtra duo
illa mala quoque se mutuo augent, quae sunt Enos et filius hominis, qui
cum oblitus est dei et miser ac tristis factus, statim et filius Adam
deseritur, quia, de quo nihil dicitur, eundem et nemo honorat, sicut in
seipso nihil est, ita ab omnibus deseritur.

‘Coronasti’, metaphorice dicitur a corona, quae undique perfecta est
et [1. Sam. 23, 26.] totum cingit, pro eo, quod est ‘circumdedisti
eum’. i. Reg. xxiij. ‘In modum [Ps. 5, 13.] coronae cingebat David
et viros eius’. Et ps. v. ‘Scuto bonae voluntatis tuae coronasti
nos’. Igitur Christus factus pro nobis Enos, desperatus et afflictus
undique et in omnibus, nunc habet omnium rerum imperium multa laude et
fama celebratum, delectatus et securus in omnibus, Factus filius Adam,
contemptus et inhonoratus, nunc honoratur, adoratur, quaeritur ab
omnibus. Et qui minutus fuit ab omnibus, nunc his undique ex omni
creatura cingitur, ut non sit creatura, quae hunc ignoret aut non
honoret. Euangelium enim praedicatum est omni creaturae in gloriam eius.
Rursum [Phil. 2, 10.] ‘in nomine eius omne genu flectitur, coelestium,
terrestrium et infernorum’. Ista enim corona gloriae et honoris, idest
universae creaturae, nulli unquam alteri concessa est neque conceditur.
Ex parte enim illi glorificantur et honorantur, et nullus habet omnia
nisi ille, qui minutus est paululum ab omnibus, ex nulla parte gloriam
et honorem habens, immo ex omni parte afflictionem et irreverentiam, ut
pro hoc merito coronetur inaeternum gloria et honore. Verum ista corona
gloriae et honoris nondum est completa, ut [Hebr. 2, 8.] Paulus dicit i.
Cor. xv. ‘Nunc autem nondum videmus ei omnia subiecta’, [1. Cor. 15,
25.] ‘oportet enim illum regnare, donec ponat omnes inimicos suos
scabellum pedum suorum’. Hoc agitur scilicet usque ad extremum
iudicium, interim manent, qui non glorificent nec honorificent eum et
coronae huius plenitudini resistant.

[8, 7.] Constituisti eum super opera manuum tuarum. 

Omnia subiecisti sub pedibus eius.

Sic versus iste in hebraeo absolvitur, in quo gloria et honor Christi
exponitur. Gloria est, quod omnium rerum dominus est, atque ita vides,
gloriam esse maiestatem rerum possessarum (ut diximus). Honor est, omnia
ei esse subiecta, omnia eum agnoscere, ad eum converti, ex nutu eius
pendere. Et satis pulchre aperteque utraque pompa, tam gloriae quam
honoris, hoc versu componitur, dum simul dominus et subditi describuntur
per verba ‘constituisti’ et ‘subiecisti’, quorum uno dominus et
gloria, altero subditi et [Ps. 45, 5.] honor monstrantur. Eadem duo et
ps. xliiij. sic habentur, alterum illo ‘Specie 

[Seite 278]

tua et pulchritudine tua intende, prospere procede et regna, propter
veritatem et mansuetudinem et iustitiam, deducet te mirabiliter dextera
tua’, alterum [Ps. 45, 6.] isto ‘Sagittae tuae acute, populi sub te
cadent in corde inimicorum regis’. Hic est ergo princeps regum terrae
et dominus dominantium. Confer eos huic regi: super quaenam sunt
constituti? Certe super opera manuum dei, sed nulli omnia subiecta sub
pedibus. Parum sonat, opera manuum dei ad sensuales illos titulos
regnorum, provintiarum, populorum et spectacula insignium imaginum,
monumentorum, quibus reges et principes mundi iactantur. Parvo titulo
Christi regnum et sine insignibus praedicatur infinitum et aeternum
‘Opera (inquit) manuum tuarum’. Non enim terrae aut coeli nomine
potuerunt comprehendi. Quicquid enim creavit deus, Christo subiectum
est, [1. Cor. 15, 27.] ut i. Cor. xv. ‘Qui dixit omnia, nihil utique
excepit, praeter eum, qui subiecit ei omnia’.

An autem frustra dixit ‘Omnia subiecisti’, et tamen non dixit:
Constituisti eum super omnia? Omisit enim in subiectione ‘opera dei’
et in constitutione ‘omnia’, cum tamen coniuncta utrinque velit
intelligi. An in detestationem fastus et ambitonis sic loquitur? Ut nec
ille, cui vere omnia subiecta sunt a deo, titulum iactet, se esse
constitutum super omnia, et maior sit possessio quam titulus, cum contra
homines non raro solis rerum titulis vehantur, rebus satis exiguis
dominantes. Illud certe Apostolico more pensandum est, quod Christum
describit non ambivisse hunc principatum, sed a deo constitutum, ut
disceremus non assumere honorem nisi vocati sicut [Hebr. 5, 4.] Aaron,
heb. v. Et quod mireris, tam ingens imperium Christo his verbis
tribuitur, et tamen ambitio singulis pene syllabis coarguitur, nullum
hic inflatum verbum, quemadmodum decreta hominum solent dicere: Cuncta
per mundum nobis &c. Et iura tam coelestis quam terreni imperii Petro
clavigero suo commisit. ‘Sic tument Bullae, inflatoque rotant
turgentia gutture verba’. Hic autem ‘constituisti’ inquit et
‘eum’ et ‘super opera manuum tuarum’. Vide, ut pressis,
verecundis, tenuibus, solidis tamen verbis inaestimabile regnum Christi
tractat, quanquam pro ‘constituisti’ in hebraeo habetur [Apgsch. 2,
36.] ‘dominum fecisti’. Quomodo Petrus Act. iiij. loquitur ‘Hunc
Christum et [1. Mos. 1, 16.] dominum foecit’ &c. Sicut soli Gen. i.
dicitur ‘Ut praeesset diei’. Seu ut [Ps. 136, 8.] ps. cxxxv.
‘Solem in potestatem diei’.

Et pulchre ‘opera manuum tuarum’ dicit, sine omni specie commendans
possessionem Christi. Hominum enim mos est his tantum imperare et
praeesse, quae digna, magna multaque sunt, et omnino, ex quibus ipsi
lucrum, honorem voluptatemque capiant. Ea quae sunt vilia, indigna, et
quae egeant ipsorum ope vel opera, facile permittunt, ut aliis subsint.
At Christus omnium dominus, quaecunque opera dei censentur, sive sunt
infirma, egena, contempta, sive potentia, opulenta, honorata, possidet.
Non est 

[Seite 279]

rex, qui personarum respectu captus regnet, Sed quicquid creatura dei
est, suum agnoscit sine ulla differentia. Proinde Christi regnum tale
est, ut non modo nulli alteri possit conferri, sed et si conferri posset
alteri, nullus queat reperiri, qui susciperet. Nemo enim est eorum, qui
vel ambitiosissimi sunt, qui optet praeesse infirmis, egenis,
ignominiosis, et ex quibus nihil sibi provenire possit. Omnes enim
offendit verbum hoc ‘Opera manuum dei’ et ‘omnia’, nec
delectantur scire, quid ista vocabula significent.

Ex his fuerunt et pontifices olim, qui omnia sibi arrogarunt. Sed non id
quaesiverunt, ut opera manuum dei et omnia regerent, sed omnia, quae
sibi placerent, et quaedam opera dei, quae ipsi elegerant, Caetera,
quibus et prodessent, nihil curantes, quantumvis inter opera dei et
omnia censerentur. Purissimus ergo sit oculus necesse est et ab omni
personae ac larvae specie alienissimus, qui opera manuum dei recte debet
intelligere. In hoc enim nomine non differunt Papa et laicus, Imperator
et mendicus, hostis et amicus, sapiens et indoctus, sanctus et peccator,
sanus et egrotus, vivus et mortuus. Idem dominus omnium et aequaliter
omnia sunt illius.

Gaude ergo o Christiane, et quicunque te opus dei esse agnoscis. Tibi
haec et magno solatio dicuntur, si credis, vere Christum esse super
omnia dominum constitutum. Si enim inimici tui vel a longe in te mala
consultant, in quem rogo consultant? In te, an in Christum? Eius enim
sunt et illi et tu. Noli timere, ipse praesens est illic et hic, videt,
quid contra te moliantur, et maiore cura super te vigilat quam tu super
teipsum. An putas, rem possessam habere posse super seipsam maiorem
sollicitudinem quam habet ipse possessor? Quid aurum in arca vel pera
pro se cogitat? Nonne paterfamilias arcam quoque ei providit et omni
hora latronum et furum insidias sollicitus observat? An aurum rapitur
sibiipsi, an possessori suo? Et fur, utrum offendit gravius, aurum an
possessorem? An putamus, avarum hominem uri de rapina suarum rerum, et
Christum non uri de quacunque laesione rerum suarum? Et quomodo obediet
patri subiicienti omnia sub pedibus? Quodsi te occidant, exurant,
laedant, criminentur, eiiciant (modo sis ei tu subiectus): Rogo, cui
damnum faciunt? cuius rem perdunt? tuam an Christi? Ve incredulitati
nostrae, quod prae sua impietate haec solatia et tantam securitatem non
potest intelligere. Non enim deest protector et possessor nobis, sed
deest fides, quae credat, nos esse possessionem illius. Verbum enim
maximae fidei audis, cum dicitur ‘Omnia subiecisti sub pedibus, eius
et constituisti eum super opera manuum tuarum’.

Si dicis: Metuo, ne me perdat ipse dominus meus, cum sum peccator magnus
nec meritus ab eo possideri hac foelicitate. Non perdet te, si
confitearis, te esse suum, et eum esse dominum tuum, ipsius enim sunt et
sancti [Phil. 2, 11.] et peccatores et omnia opera manuum dei. ‘Omnis
lingua (inquit Philip. ij.) 

[Seite 280]

[Röm. 10, 9.] confiteatur, quod Ihesus est dominus, et hoc ad gloriam
patris’. Et Ro. x. ‘Si confessus fueris ore tuo, quod Ihesus est
dominus et corde tuo credideris, quod deus illum suscitavit a mortuis,
salvus eris’. Hac (inquam) confessione et fide, si peccator es, non
modo iustus, sed et salvus eris, dicit hic Apostolus. Eos potius
damnabit, qui cum sui sint, eum nolunt recipere [Luc. 19, 27.] in
dominum, sicut Lucae xix. dicit. ‘Veruntamen inimicos meos illos, qui
noluerunt me regnare super se, adducite huc et interficite ante me’.
Hi enim nolunt et coguntur ei esse subiecti. Non enim habemus regem, qui
exactor sit, sed salvator potissimum eorum, qui oppressi sunt vel poenis
vel peccatis. Nam in his praeter titulum operis dei vix reliquum est. At
opera dei sunt eius propria possessio. Quare si peccas et cadis, ne
desperes de Christo, non enim extra eius imperium rues, nisi desiveris
esse opus dei. Quod si imperium eius agnoscis, Et cum illo Sapientiae
[Weish. 15, 2.] xv. ei dixeris ‘Etiam si peccaverimus, tui sumus,
scientes magnitudinem tuam’ &c. Non potest ipse te dimittere, nec tu
sine fiducia misericordiae eius dimitti. Agnoscet ipse te suam
possessionem, si agnoveris eum [Jes. 1, 3.] tu dominum tuum. Nam hoc
est, quod impiis Isaiae primo exprobrat ‘Cognovit bos possessorem
suum, et asinus praesepe domini sui. Israel autem me non cognovit, et
populus meus non intellexit’. Igitur Constitutus est nobis super
omnia, ut in omnibus nos possit iuvare, et ad eum nos queamus confugere,
sive in peccatis, sive in morte, sive in vita, sive in iustitia. ‘Sive
[Röm. 14, 7 f.] vivimus (inquit Ro. xiiij.), sive morimur, domini
sumus. Nemo sibi vivit, nemo sibi moritur. Qui vivit, domino vivit, Qui
moritur, domino moritur’.

[8, 8.] Oves et boves universas, insuper et pecora campi. 

[8, 9.] Volucres coeli et pisces maris, qui perambulant semitas maris.

Hi duo versus occasionem dedisse videntur interpreti nostro et aliis, ut
de puro homine psalmum intelligerent et ‘Elohim’ ‘angelos’
transferrent. [1. Mos. 1, 26.] In qua sententia sunt et magni aliquot
patres, quod ex Gen. i. cap. homini formato deus tria haec animantium
genera legitur subiecisse. Et habent sane pro hoc sensu non parum
speciei, quod videlicet omnia illa subiecta videtur explicare propheta
his versibus esse aliud nihil quam bestias terrae, coeli et maris, neque
magnum videatur Christo tributum, si imperium harum bestiarum ei
tribuatur, quandoquidem et humani reges etiam hominibus [Hebr. 2, 8.]
praesint. Verum fortiter obstat Paulus non modo ad hebraeos, si forte
[1. Cor. 15, 26.] quis eam neget esse Pauli, Sed et i. Cor. xv. ‘Omnia
(inquit) subiecit sub pedibus eius’. Cum autem scripturae et verbi dei
oporteat esse unum, simplicem constantemque sensum, ne (ut dicunt)
sacris literis caereum nasum faciamus, Iustum est, Pauli sensum
praeferri omnium aliorum patrum sensui, sive Ambrosii, Augustini,
Athanasii, Hieronymi. Quae ideo dico, ne quis 

[Seite 281]

more scolasticorum doctorum statim pro oraculo sequatur, quicquid in
aliquo Illustrium patrum legerit, ut quidam solent, qui hac ratione
nobis scripturam in meras lacinias sensuum secuerunt, ut tot sententias
prope habeamus quot syllabas. Et nescio, probandumne improbandumve sit
studium Magistri Sententiarum et Gratiani, quo egerunt, ut omnia omnium
assuesceremus vorare, sicut immunda animalia, nec findentes ungulam, nec
ruminantes lingua. Id studii enim (meo iudicio) fons est tot questionum,
opinionum, rationum et bellorum, quae iam plus trecentis annis per
scholas grassantur.

Permittendi sunt itaque S. patres suo quandoque sensu abundare et pro
affectu suo in literis sacris extra ordinem luxuriare. Sed Theologo
puram germanamque intelligentiam scrutanti necessarium est consultis
ipsis sacris literis de omnibus iudicare, sicut Augustinus in multis
locis docet, et [1. Thess. 5, 21.] Paulus praecipit ‘omnia probate,
quod bonum est, tenete’. Quare hi duo versus non modo Christo parum
tribuere videntur, sed etiam puro cuique [1. Mos. 1, 28 ff.] homini,
quando Gen. primo etiam dominium terrae ei tribuitur et omnium arborum,
herbarum, lignorum, quod hic ne Christo quidem tributum legimus. Et
fateor, nonnihil difficultatis locus habet. Augustinus cum suis ad
allegoriam fugit, sed non effugit. Cum enim praemiserit ‘omnia’ et
‘opera manuum dei’, non constat ratio, cur ea explicaturus solum
oves et boves et pisces et volucres, sive iusti sive peccatores per haec
allegorice intelligantur, recenseat. Non enim hi sunt omnia illa, quae
Christo subiecta sunt, sed in omnibus eisdem comprehensa. Cur ergo prae
caeteris explicantur? Cur non fuit satis dicere ‘omnia’ et ‘opera
manuum dei’? Oportet enim oves, boves, volucres, pisces, pecora hic ad
literam intelligi. Ego confiteor meam ignorantiam, nec quid dicam habeo,
movebo tamen aliis cogitationes, quando aliud non possum.

Quid si propheta voluerit potissimum ea explicare, quae puro homini sunt
subiecta propter contentiosos cervicososque, praesertim Iudaeos, qui
maxime omnium regno Christi resistunt? Ne quis oggannire queat, Deum non
posse sibiipsi contradicere, qui iam olim haec (Gen. primo) subiecerit
homini puro temporali ditione regenda. Ac per hunc scripturae pretextum
aut omnia Christo subiecta neget intelligi et illa, aut Christi
universale dominium calumnietur, sed praeveniretur huic versutiae, quod
sic sunt omnia Christo subiecta, ut etiam ea, quae olim hominibus
subiecerit deus, non modo nolit excepta, sed una cum hominibus eidem
subiecta. Idque adeo, ut si homines nolint Christo esse subiecti (sicut
sunt in veritate), scirent tamen ea, quae ipsis subiecta sunt, ei
subiecta, habereque eum potestatem in omnia, quae sunt eorum sine ulla
resistentia, quantumlibet ipsi resistunt. Deinde non est ulla offensio,
quae magis pugnet adversus fidem dominii 

[Seite 282]

Christi quam ipsa impiorum, praesertim Regum et magnatum, in his rebus
homini olim datis, opulentia, ut necessarium fuerit haec proprie
explicare Christo esse subiecta, ne quis scandalisatus non crederet, si
videret impios, praesertim magnos, non subditos ei. Omnia enim alia
facile est credere Christo subiecta praeter ea, quae impiorum sunt. Haec
enim in potestate [Ps. 144, 13 f.] eorum plene posita videntur, de quo
et ps. cxliij. ‘Boves eorum crassae, promptuaria eorum plena’, quasi
dicat propheta: Ne offendare frater, quod omnia Christo subiecta esse
dixi, cum in solis impiis eius inimicis videas contrarium, caeterorum
enim nihil videtur resistere. Scito, quod et ipsorum quaecunque habent,
sunt Christo subiecta. Et ad hanc sententiam iuvandam valet, si per
Epitasin eleves illud adiectivum ‘universas’, quasi dicat: Nihil est
rerum, etiam rebellium impiorum, non tantum sponte subiectorum quod
[Hebr. 2, 8.] non sit ei subiectum. Et hoc Apostolus quoque i. Cor. xv.
queritur dicens ‘Nondum videmus ei omnia subiecta’, quasi dicat:
Sunt omnia subiecta, sed nondum impletum est, nec videmus, resistentibus
scilicet impiis. Quare volucres coeli, pisces maris per auxesin additi
sunt, ac si dicat: Omnia hominis sunt subiecta Christo, sive quae ipse
possidet, sive quae ei Gen. primo subiecta sunt. Ipse est dominus
omnium.

Nec id forte nimio abhorrebit, si quis et alteram fiduciam Iudaeorum
prosterni hoc verbo putaverit, quae fuit, quod sacrificiis et
holocaustis animalium, [Apgsch. 7, 48 ff.] velut suis rebus deo servire
se credebant, sicut S. Stephanus Act. vij. [Jes. 66, 1.] eos refellit ex
Isaia lxvi., quod ei templum aedificare praesumerent, cum ipsius iam
essent omnia, ex quibus templum esset extruendum. Ita et hic liceat
opinari, quando propheta novum regem sola gloria et honore colendum
docet, non esse, quod praesumant, sese animalibus occisis ei servituros.
Cui enim sunt omnia subiecta, etiam oves et boves, et omnia, quae homini
unquam data sunt, subiecta sunt. Quid ergo dare poterunt illi, cuius
sunt omnia, quae habent? similem enim eorum fiduciam et simili causa
similique [Ps. 50, 8 ff.] sententia damnat et ps. xlix. ‘Non in
sacrificiis tuis arguam te’, idest non est mihi adversus te causa
propter sacrifitia tua. Quare? ‘quia holocausta tua in conspectu meo
sunt semper (idest non est, quod ea mihi offeras, iam sunt enim coram
me). Non accipiam de domo tua vitulos nec de gregibus tuis hircos,
quoniam meae sunt omnes ferae sylvarum, bestiae in montibus millium.
Cognovi omnia volatilia coeli, et universitas agri mecum est. Si
esuriero, non dicam tibi, meus enim est orbis terrae et plenitudo eius.
Nunquid manducabo carnes taurorum? aut sanguinem hircorum potabo?’
[Ps. 50, 14.] Tunc sequitur verus cultus ‘Immola deo sacrificium
laudis et redde altissimo vota tua. Invoca me in die tribulationis, et
eruam te, et honorificabis me’. [Ps. 50, 23.] Et in fine
‘Sacrificium laudis honorificabit me, et illic iter, quo ostendam illi
salutare dei’.

[Seite 283]

Vide, anne hic Asaph hunc psalmum fere totum ex hoc ps. viij. suxerit?
De laude enim dei in tribulationibus agit (sicut hic psalmus) contemptis
sacrificiis pecorum, quae dei potius dicit esse quam hominum, quibus
Gen. i. data sunt, ut scilicet et hic omnia Christi esse scirent, nec
posse amplius ei serviri iis, quae illi sua esse putent. Adiiciamus et
de superstitione aliquid ac libertate Christiana. Quando enim generalis
est haec sententia, Christo omnia esse subiecta et post legem
promulgata, necesse est, ut regulet omnia particularia, temperetque
universa legis praecedentis edicta. Quare non solum pro sedando
scandalo, quod impiorum opulentia statuit, nec tantum pro tollenda
fiducia, quam legis donatio et sacrificia in rebus istis donatis
inflant, sed etiam pro vendicanda libertate spiritus, quam legis
Cerimoniae aeque stulta fiducia aut infeliciore conscientia opprimebant,
debuit imperium Christi pronunciari et valere credi, siquidem cerimoniae
legis potissimum constiterunt in animalium differentia, in victus,
vestitus, locorum, aquarum, [1. Mos. 1, 28 ff.] regionum coeli et omnino
in rebus hisce, quae homini subiecta sunt, Gen. i. [1. Cor. 10, 25.] In
hanc rem Apostolus quoque i. Cor. x., cum pro libertate Christiana
adversus cerimonias dixisset ‘Omne, quod venit (idest venditur) in
macello, manducate, nihil interrogantes propter conscientiam’, subdit
pro causa generalissimam [Ps. 24, 1.] sententiam ex ps. xxiij. dicens
‘Domini enim est terra et plenitudo eius’. Ita et hic videtur
generalem sententiam dominii Christi adversus pertinaciam cerimonialem
Iudaeorum torsisse propheta, ut sub Christo, cui omnia subiecta sunt,
omnia libera esse doceret et licita, sive malint pisces, oves, boves,
volucres comedere, sive abstinere. ‘Dominus est (inquit ipse [Marc. 2,
28.] Christus Marci ij.) Filius hominis etiam sabbati’. Quare dominus?
nisi ut in arbitrio eius sint omnia. Quare dominus animalium et
bestiarum terrae, maris, coeli? nisi ut in arbitrio eius sint omnia. Ita
sub Christo omnia possidente libera licitaque sunt omnia, quae in coelo,
terra, mari sunt. In quibus tamen hodie maior est per hominum decreta
captivitas quam unquam olim sub lege fuit.

Haec sub cuiusque iudicium relata dictaque volo. Ex quibus, si vera
sunt, et hi duo versus clari sunt, et ratio aperta est, Cur potissimum
has res ex omnibus explicarit, quod conveniebat liberrimo omnium imperio
Christi omnia libera asserere tutaque facere et nos in eo recte
instituere. Id reliquum est, quod ubi nos ‘Pecora campi’, aptius
hebraeus ‘Bahemoth Schadai’, idest bestias agri, habet. Pecora enim
latine domestica animalia significant, quae per oves et boves satis
expresserat. Et ubi nos habemus ‘Qui perambulant semitas maris’,
videtur hebraeus non de piscibus sonare, sed de aliis, quaecunque
versantur in mari. Geminam enim inductionem hi duo versus videntur mihi
continere in hunc modum, prior: Oves et boves universas, insuper et
quicquid animalium versatur in agris, posterior: volucres coeli et 

[Seite 284]

pisces maris, et quicquid versatur in semitis marium. Ubi id observabis
[1. Mos. 1, 20.] quod ex Genesi Volatilia et aquatilia omnia ex aquis
producta scribuntur. Ideo volucres coeli cum piscibus maris inductione
posteriore coniungit.

Quaerat autem quispiam: Cur semitas maris tribuat piscibus et iis, qui
in eo versantur, cum nihil minus in mari quam semitae sicut et in aëre
appareat? Forte, quod mare totum sit pervium, in quo quelibet bestia
suum iter faciat, et tamen nunquam communis et regia via perseveret,
neque eadem via saepius ibi teratur. Verum haec levicula.

Habemus itaque Christum passum, coronatum, praedicatum ac creditum in
hoc psalmo descriptum egregie, quem Titulus torculari suo nobis
indicavit a principio. Ideo, ut denuo inculcet eius legitimum cultum,
qui alius non est quam fides, laus, predicatio, confessio, repetit
versum primum dicens:

[8, 10.] Domine, dominus noster, quam admirabile est 

nomen tuum in universa terra.

Magnum est enim et arduum, hunc Enos et filium Adam credere tantae et
gloriae et dignitatis esse. Ideo repetendum et assidue id inculcandum
monet. Stat enim sententia: Deum esse memorem, visitatorem, coronatorem,
sed eorum duntaxat, qui oblivione, ignominia, solitudine sunt extreme in
nihilum redacti. Qualem enim exaltasse Christum hoc psalmo scribitur,
tales et semper exaltaturus eodem exemplo cognosci voluit. In quo satis
[Ps. 34, 16.] demonstravit, in quosnam oculi sui sint aperti et firmati.
Nempe oculi domini super iustos (idest eos, qui sunt nihil in hac vita
tam sibi quam [Ps. 113, 6.] hominibus), Quia humilia respicit in coelo
et in terra. Atque haec ipsa misericordia eius facit, ut magnum sit
nomen eius in universa terra.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

[9, 1.] PSALMVS NONVS.

1519

[Seite 284] 

Ad Victoriam, pro occultis filii, psalmus David.

Quanta, deus bone, est huius tituli exponendi varietas, alius mortem
Absolom, alius mortem Goliath, alius instrumentum musicum, alius
iudicium dei occultum, alius Iuventutem, alius Cantorem psalmi, alius
aliud. De quibus omnibus, qui volet, Lyram, Burgensem et Reuchlin
videat.

Ego, quantum ex scopo psalmi capere possum, sequar Burgensis titulum,
non interpretationem, qui dicit, ‘Almuth’, quod ‘pro occultis’
transfertur, 

[Seite 285]

hebraice iuventutem significare. Est enim psalmus iste omnino generalis
quedam gratiarumactio, exultatio, exhortatio, oratio plena iucundis
affectibus de victis vincendisque assidue inimicis, quae non possit
convenire, nisi populo in medio inimicorum agenti, pugnanti, vincenti,
triumphanti, tam de praeteritis quam praesentibus et futuris loquenti.
Quare de populo Christi praesertim Martyribus et eorum persona psalmum
esse dictum non dubito. Quod ut aliquantulum demonstremus, titulum
hebraicum tractemus, qui sic habet: ‘Lamnazeah almuth laben, Mizmor
ledavid’. ‘Lamnazeah’ ‘ad victoriam’ sonat, satis expositum
supra. ‘Mizmor ledavid’, ‘psalmus David’. Reliquum est ‘almuth
laben’. Si ‘almuth’ cum Hieronymo dividas in duas dictiones (quod
Lyra negat), sonat ‘super mortem’ seu ‘ad mortem’. Et hinc alii
mortem Goliath, alii Absolom hic somniant. Si unam dictionem serves, et
nomen abstractivum a verbo ‘Alam’ quod ‘abscondit’ significat, a
quo verbo Adolescens et adolescentula vocantur ‘Elem’ et ‘Alma’,
quod in tabernaculis et abscondito educarentur, cum periculosissimum sit
teneram aetatem vagari in mundo et illecebris exponi. Inde et
‘Almuth’ iuventutem, adolescentiam, et eam scilicet aetatem
significat, quae hac ratione absconditur et in occultis religiose
educatur. Sic Iacob scribitur vir simplex, morans in [1. Mos. 25, 27.]
tabernaculis, Gen. xxv. Contra Esau vir gnarus venandi et agricola.
Atque ab hac consuetudine obtinuit usus, ut adolescentulae vocentur
hebraice ‘Almoth’ [Jes. 7, 14.] (idest absconditae), ut Isa. vij.
‘Ecce Alma concipiet’ &c.

David autem dedita opera hoc titulo prodigiosam iuventutem signat, dum
iuventutem ‘laben’, idest filii seu filio, signat, cum adolescentes
seu adolescentulas habere sit patris aut avi aut ad summum fratris sive
tutoris cuiuspiam. Quis est enim filius, qui ut filius possit dici
habere adolescentes et adolescentulas, quos in abscondito erudiat et
educet? Proinde Christum manifeste indicat, qui novo miraculo carnalem
generationem sua nativitate finiens filius tantum est, nullius secundum
carnem pater, et tamen spiritualem generationem nova per baptismum
nativitate incipiens pater est multorum filiorum et filiarum, quos in
abscondito fidei educat erudiens, ne sapiant ea, [Ps. 31, 21.] quae
patent, sed ea, quae latent, sicut ps. xxvi. ‘Abscondes eos in
abscondito faciei tuae a conturbatione hominum’. Quare vero similius
est ‘Almoth’ utroque significatu in unum coacto significare novam
creaturam Euangelii, prolem gratiae, Iuventutem, baptismi, populum novi
testamenti ac vere absconditas filii, idest fideles et obedientes
Christi, quorum vita sub morte, salus sub cruce, gloria sub ignominia
latet. Sic enim abscondit eos mundo, Quos David, vir plenus spiritu,
concepit significari adolescentibus et adolescentulis, domi et
abscondite educatos. Est enim et haec inter caetera Iudaici populi laus,
quod a mercatorum et negociatorum studiis semper fuit alienus, suis ac
domesticis contentus proventibus, sicut et patres eorum. 

[Seite 286]

Quandoquidem, ut polytropi illi et vagabundi homines multorum quidem
hominum vident mores et urbes civilesque (uti putant) et urbani
redduntur, ita multorum quoque pessimorum exempla et hauriunt et
invehunt aliis, quod Corinthus, Syracusa, Tyrus, Alexandria satis
probaverunt, ut Romam taceam, et adhuc probant in hodiernum diem Emporia
famatiora, ut non iniuria Cananaeos (idest negociatores) potissimum de
terra expulerit deus. Satis civilis est, qui legem dei sui noverit et
deo pure servierit, ad quod maxime opus est, praesertim
adolescentioribus, secessu abscondito et fuga hominum. Gentilis ille
ait: Quoties inter homines fui, minor redii. Et ille: Amici fures
temporis. Ac d. Bernardus: Nunquam minus solus sum, quam dum solus sum.
Non quod velim aetatem istam solitudini deputare, cum et exemplis
horrendis et illustrium patrum autoritate probatum sit, solitudine nihil
periculosius esse adolescentiori aetati, rursus idem periculum
conversatio turbae. Quid ergo? Hoc consultum est, ut Magistrum
domesticum ac familiarem habeat, sub cuius conspectum omnia dicat,
faciat, omittat in timore. Atque id demum est Almuth esse, idest domi
bene institui, tum ubi instituta fuerit et foras in officium vocatur
regendi populi, tum illud praestet affectu, quod prius effectu, tum sit
Almuth in spiritu, quae fuit Almuth in litera, iam per seipsum ea, quae
patent, contemnens et contemnere docens, quae huc usque alterius
magisterio contempsit, immo contemnere docta est. In hanc Almuth olim
instituta sunt Monasteria et universalia studia. Neque hoc abiecero,
quod abscondita ista non modo intelligantur pro parte ista Ecclesiae,
sed etiam contraria inimicorum, quod videlicet decantet non solum populi
spiritualis et absconditi statum et opus, sed et spiritualem et quae in
abscondito contingit victoriam de inimicis, quod illi spiritualiter
pugnent, et hi spiritualiter vincantur, quo impleantur figurae bellorum
veteris testamenti, ubi corporaliter caesi fuerunt inimici, quia ibi
erant aperta servi, idest Mosi figuralis et externa facies, populi,
belli victoriae, sicut hic abscondita filii, idest spiritualis et
interna plenitudo populi, belli, victoriae.

Esto itaque Almuth populus Christi, cuius vita abscondita est cum
Christo in deo, qui non ambulat in his, quae patent, sed ab iis, qui sic
ambulant, multa patitur et victor in omnibus haec suo Christo cantat de
inimicis suis in abscondito et spirituali bello victis, ut utrinque sint
abscondita, tam apud victos quam victores, utrique in spiritu agentes.

[Seite 287]

[9, 2.] Confitebor tibi, domine, in toto corde meo, narrabo omnia 

mirabilia tua. 

[9, 3.] Laetabor et exultabo in te, psallam nomini tuo, 

altissime.

Ordinem psalmorum a primo usque ad octavum dedimus psalmo sexto.
Tentandum forte nunc quoque, qua ratione octavus sequatur septimum et
hic nonus octavum. Manifestum est autem, septem priores psalmos esse
passionum et tribulationum tam Christi capitis, quam Christianorum
membrorum descriptiones, inter quos nullus est, qui laudibus et
confessionibus gestiat. Octavus enim primus omnium incipit nomen,
laudem, gloriam, honorem exultare, nec habet ullam quaerelam nec agit
causam cum adversariis, sed fructum passionis praecedentium summario
colligit recitans, quam nihil promoveant persecutores, et quam
foeliciter habeat passus. Atque id, ut in capite omnium patientium
Christo inchoaret, optime conveniebat. Ideo optimo ordine octavus et
post tribulationum psalmos sequitur et Christum canit loco primo inter
gaudentes et passionum victores. Oportet enim tribulatos interdum
consolari, ut possint sustinere, ideo et psalmos nunc laetos nunc
tristes, vario ordine misceri, ut haec ipsa diversorum psalmorum mixtura
et confusa ordinatio (sicuti putatur) exemplar esset vitae Christianae,
quae inter varias tribulationes mundi et consolationes dei exercetur.

Inchoata itaque laetitia psalmo octavo Christi capitis, omnium passionum
victoris, recte subsequitur hoc nono et corporis sui Ecclesiae laetitia
de suarum quoque tribulationum victoria, ut quem secuta est psalmis
praecedentibus via passionis, eius sit et sotia consolationis, exemplo
et (ut dicitur) [Ps. 8, 3.] velut digito monstratura confirmaturaque id,
quod psalmo praecedente dictum est ‘Ex ore infantium et lactentium
perfecisti virtutem propter adversarios tuos, ut destruas inimicum et
ultorem.’ Pergit, inquam, ostendere hanc virtutem oris infantilis et
Christum super omnia constitutum, ut non inepte hunc psalmum queas
praecedentis exemplum existimare expressum, cum in eo adversariorum,
inimicorum et ultorum destructio et magnificatio nominis ac laudis dei
sic tractetur, ut aliud fere nihil tractetur. Quia enim David virtutem
ex ore infantium perficiendam cognovisse cernitur ps. viij., nunc ne
sine mente sonum dedisse putaretur (ut Montanus prophetas incusat),
ostendit, se nosse quoque rem et universum negocium eius virtutis.

[Ps. 7, 18.] Verba ista ‘Confitebor et psallam’ ps. vij. versu
ultimo illo ‘Confitebor domino secundum iustitiam eius et psallam
nomini domini altissimi’ satis [Ps. 5, 12.] exposita sunt. ‘Laetabor
et exultabo’ ps. v., ubi dicitur ‘Et laetabuntur omnes et
gloriabuntur in te omnes’. Quod enim hic ‘Exultabo’, illic eiusdem
verbi futuro ‘gloriabuntur’ dixit. Porro Hieronymus illic
‘laudavit’, 

[Seite 288]

hic ‘gaudebo’ reddidit. Tanta est difficultas, ubique constare sibi
interpretem. Atque quod illic facturum se in media tribulatione
pollicetur, hic liberatus profuso gaudio facit. Tribulatus enim sola dei
laude sustentatur, quam [Ps. 42, 12.] finito malo reddat, sicut dicit
ps. xli. ‘Quare tristis es anima mea? et quare conturbas me? Spera in
deo, quoniam adhuc confitebor illi salutare vultus [Ps. 42, 5.] mei’.
Et ibidem ‘Quoniam transibo in locum tabernaculi admirabilis, usque ad
domum dei, in voce exultationis et confessionis, sonus epulantis’. Nec
moveat, quod verbis futuris utitur in rem praesentem, ita enim moris est
narraturis, cantaturis, acturis, ut dicant: Cantabo, dicam, faciam &c.,
cum iam incipiant.

Vide ergo, qui confiteri, narrare, laetari, exultare, psallere se dicit,
quanto aestu et cumulo iucundissimorum prorumpit affectuum et emphaticus
est totus. Non simpliciter dicit ‘Confitebor’, sed ‘in corde’ et
‘toto corde’, nec simpliciter iam narrat opera, sed mirabilia dei
eaque omnia. Adeo [Luc. 1, 46 f.] gestit, sicut Iohannes in utero, et
exultat spiritus eius in deo salutari suo, qui foecerit ei magna, et
mirabilia illa, quae sequuntur. In quo verbo certe argumentum huius
psalmi aperitur, scilicet quod mirabilia dei canit. Mirabilia vero, quod
per eos, qui nihil sunt, convertit eos, qui omnia sunt, et per Almuth in
fide abscondita viventes, mundo mortuos, humiliat eos, qui in gloria
florent, mundo spectabiles, tam magna faciens sine vi, sine armis, sine
opere, sed sola cruce et sanguine.

Illud, quod omnia mirabilia dicit se narraturum, quomodo conveniet [Hiob
9, 10.] cum illo Iob ix. ‘Qui facit mirabilia et inscrutabilia, quorum
non est numerus?’ Aut quis enarret omnia mirabilia dei? dicemus hoc
hyperbolico [Ps. 6, 7.] illo affectu dici, quo ps. vi. dictum est
‘Lavabo per singulas noctes lectum meum’, quod videlicet tantus ei
sit ardor in dei magnalia, ut quantum est in votis, omnia velit, etiam
si non possit enarrare. Amor enim non [1. Cor. 13, 7.] habet modum neque
finem, i. Cor. xiij. ‘Charitas omnia credit, omnia suffert, omnia
sustinet’. Sic et omnia potest et facit, deus autem spirituum
ponederator est.

Potest etiam fieri, quod ideo ‘omnia’ dixerit, quia solum opera dei
[Ps. 51, 15.] proponat cantare et aliud nihil, iuxta illud ps. v.
‘Docebo iniquos vias tuas’. [Ps. 17, 4.] Et ps. xvi. ‘Ut non
loquatur os meum opera hominum’. Narrabo itaque omnia mirabilia, idest
quicquid narravero deinceps, tua mirabilia erunt. [Ps. 6, 8.] Eodem
tropo ps. vi. audivimus dici ‘Inveteravi inter omnes inimicos meos’,
idest eos, qui sunt omnes inimici mei.

‘In toto corde’ ex superioribus intelligendum relinquo. Sunt enim,
ut [Ps. 12, 3.] ps. xi. dicetur, qui loquantur corde et corde, idest
duplici divisoque corde, ut qui deo confitentur, donec benefecerit eis.
Alii vero lingua quoque mentiti [Ps. 28, 3.] sunt ei, et cor eorum non
fuit rectum. Ps. lxxvij. ‘Qui et loquuntur pacem cum proximo suo, mala
autem in cordibus eorum’, viri sanguinum et 

[Seite 289]

dolosi. His nunquam contingit, ut mirabilia dei cognoscant, nedum
aliquando enarrent. Igitur toto corde confitetur domino, qui neque in
prosperis seipsum iactat nec in adversis contra deum murmurat, utrobique
aequabilis in syncera laude dei, quod nisi cum Christo crucifixis et
passiones expertis non est possibile.

[9, 4.] In convertendo inimicum meum retrorsum, 

Infirmabuntur et peribunt a facie tua.

Hic incipit mirabilia dei enarrare, scilicet inimicorum conversiones.
Satis iam superque commendata est figura hebraeae linguae omnium
frequentissima Synecdoche, quam alii singulare pro plurali, alii
collectivum pro distributivo vocant. ‘In convertendo (inquit)
inimicum’ et mox ‘Infirmabuntur’, scilicet idem inimicus seu
inimici. Deinde quod grammaticos offendit ‘In convertendo inimicum’,
in secunda persona reddi poterat: Dum convertes aut convertisti inimicum
meum, sic enim coepit et prosequitur in secunda persona psalmum.

Heroicis autem et militaribus verbis utitur, ut possit rudibus videri de
carnalibus bellis et inimicis loqui, dum inimicos commemorat, deinde
retro fugatos, infirmatos quoque et occisos perditosque. Verum haec
omnia, ut Augustinus hoc loco ait, beneficium, non pena, et tantum
beneficium, ut huic comparari nihil possit. Ego autem conversionem
retrorsum simpliciore sensu intelligo aliud nihil quam fugam inimicorum,
qua verso dorso revertuntur, [2. Mos. 14, 25.] unde venerant. Sicut Exo.
xiiij. dixerunt Aegyptii ‘Fugiamus Israelem, dominus enim pugnat pro
eis contra nos’. Qui locus vel exemplum vel speculum fuit, quo
propheta erudiretur ad hanc prophetiam formandam. Nulla enim vi hominum,
nullis armis, sed solo respectu suo Aegyptios perdidit, [2. Mos. 14, 24
f.] sicut ibidem dicit ‘Respiciens dominus super castra Aegyptiorum
per columnam ignis, interfecit exercitum eorum et subvertit rotas
curruum, ferebanturque [Ps. 104, 32.] in profundum’. Sic ps. ciij.
‘Qui respecit terram et facit eam [Hab. 3, 6.] tremere’. Abacuk iij.
‘Aspexit et dissolvit gentes, et contriti sunt montes [Ps. 97, 5.]
saeculi’. Et ps. cxvi. ‘Montes sicut cera fluxerunt a facie domini,
a facie dominatoris universae terrae’. Ita quod et hic dicit ‘A
facie tua’, tollit suspitionem armorum et virium carnalium, quibus
homines confidunt et pugnant, ut omnino spirituali virtute atque de
coelo intelligantur fuga, impotentia [Richt. 5, 20.] et casus inimicorum
Ecclesiae provenire, sicut et Iudi. v. ‘De coelo pugnatum est contra
eos, stellae manentes in ordine suo adversus Sisaram pugnaverunt’.
Nisi quod hoc psalmo non corporalis, ut in illis figuris contigit, sed
spiritualis fuga, infirmitas casusque inimicorum describitur, ut dixi.
De plenitudine enim loquitur et absconditis figurarum.

[Seite 290]

Quae est ergo fuga spiritualis inimicorum? quae debilitatio? quis
interitus? E spectro isto hostium cadentium nobis liceat ea capere.
Primum est fuga, deinde impotentia, quod a verbo ‘ruere’ in hebraeo
venit, ut sit lapsus, quo hostes fugientes et caesi cadunt ac moriuntur,
ultimo perditio et interitus, quo omnino desinunt esse, ut nec eorum
memoria supersit. Quibus omnibus aliud nihil quam conversio et
iustificatio impiorum describitur. Fuga enim terror est et amissa
fiducia conscientiae, agnitio peccati, virtus legis cognita, quam
sequitur mox debilitatio, lapsus, tumultus et foelicissima caedes, quam
nos contritionem vocamus, odium scilicet peccati, ac iam mors ipsa
malorum affectuum. Tunc enim mox displicent quae placuerunt, et placent
quae displicuerunt, cedimus et damus terga his, quae prius insensata
fronte persequebamur. Post haec sequitur abolitio penitus et perditio,
quando conversa per gratiam dei voluntas, ne signum quidem prioris vitae
reliquum in nobis est, ambulantibus scilicet in novitate vitae secundum
virtutem [Röm. 6, 4.] resurrectionis Ihesu Christi, ut Ro. vi. docet
Apostolus, ut haec exemplo ipsius eiusdem Apostoli liceat cernere, qui
inimicus Ecclesiae acerrimus et [Apgsch. 9, 6.] fugiens repenteque
infirmatus dixit ‘Domine, quid me vis facere?’ tandem perditus
omnino adeo nihil reliquum habuit inimicitiae, ut summis viribus pro
Ecclesia dei prae caeteris abundantius laboraret.

Verum quibus viribus haec victoria pariatur, signat, cum dicit ‘A
facie tua’, in quo tangitur officium verbi, per quod revelatur divina
voluntas, misericordia, iudicium &c., de quibus statim dicet. Non enim
alia re quam solo verbo dei ista fuga, debilitatio, perditio impiorum
perficitur, in quo revelatur gloria domini, cui si cooperatus fuerit
deus et sese cordibus impiorum per incrementum notum foecerit, Sequitur
haec victoria. Ideo non frustra voluit magis ‘a facie tua’ dicere
quam ulla alia re aut verbo, ut incrementum verbi efficax ostenderet.
Quis enim a facie Apostolorum converteretur, cum essent persona
contemptibiles? Quot vero audiunt verbum dei, qui perdurant tamen in
impietate sua? At ubi facies domini ipsa revelata fuerit per spiritum
intus docentem, ibi conversio retrorsum, infirmatio, perditio [Jes. 5,
29.] simul sequuntur, sicut Isa. v. dicit ‘Rugitus eius ut leonis,
rugiet ut catuli leonum et frendet et tenebit predam et amplexabitur et
non erit qui [Mich. 5, 7 f.] eruat’. Et Mich. v. ‘Et erunt reliquie
Iacob in gentibus, in medio populorum multorum, quasi leo in iumentis
sylvarum et quasi catulus leonis in gregibus pecorum, qui cum transierit
et conculcaverit et ceperit, non est qui eruat, et exaltabitur manus tua
super hostes tuos, et omnes inimici tui interibunt’.

Quare syncerissima gratitudine Almuth ista haec mirabilia non sibi, sed
soli deo tribuit, et si ministerio suo cooperata sit, non tamen a verbo
suo, [1. Cor. 3, 7.] sed a facie dei perfecta dicit, Sicut et Paulus i.
Cor. iij. ‘Neque qui plantat, 

[Seite 291]

[1. Cor. 3, 9.] neque qui rigat, aliquid est, sed qui incrementum dat
deus’, ‘dei cooperatores sumus’.

Cur autem in futuro loquitur ‘Fugabis, infirmabis, perdes’, cum de
praeteritis glorietur et confiteatur? Forte, ut simpliciter dicamus,
quia prophetiam de futuris texit, ideo et futuris mixtim et praeteritis
verbis utitur, ut est mos constans fere omnium prophetarum, praesertim
psalmographorum, Cum revera et res ita geratur ab initio, quod Ecclesiae
inimici et vincuntur et victi sunt et vincentur, atque ita stet, quod
verbum domini manet inaeternum, et veritas eius in saeculum saeculi
omniumque saeculorum hominibus conveniat, semper idem operans, sed in
novi testamenti exordio abundantius.

Adde adhuc unum, ut personarum differentiam observes, Almuth et
inimicorum eius, scilicet illam esse infirmam, stultam, contemptam, hos
autem [Hab. 3, 6.] esse potentes, sapientes, honoratos et omnino montes
mundi, ut ex Abacuk iij. diximus ‘Aspexit, dissolvit gentes, et
contriti sunt montes saeculi. Incurvati sunt colles mundi ab itineribus
aeternitatis eius’ (idest mundi eius). Hoc [Jes. 40, 4., Jes. 2, 11.]
est, ut Isa. xl. ‘Omnis mons et collis humiliabitur’, seu ut eiusdem
ij. clarius dicit ‘Et incurvabitur omnis sublimitas hominum, et
humiliabitur altitudo [Ps. 104, 32.] virorum. Et elevabitur dominus
solus in die illa’. Et ps. ciiij. ‘Tangit montes et fumigabunt’.
Hanc (inquam) personarum comparationem nisi observes, non satis
intelliges quae sunt mirabilia, quae narraturum se dixit. Quid enim
mirabilius, quam ut Petrus, indoctus idiota et piscator, converteret
principes sacerdotum, pharisaeos, deinde reges gentium, atque adeo ipsam
Romam, quam in flore magnitudinis et virtutis suae aggredi, subiiciendam
sibi rudi et pauperi piscatori tam stultum ac ridiculum apparet, ut vix
aliud magis ridiculum toti mundo et impossibile praesumi potuisse
videatur. Et tamen quod omnium fidem tanto intervallo superavit, et
creditum et factum est, licet pertinacissime resisteret ac multo tandem
martyrum sanguine vinceretur. Et proh dolor hodie tanta mirabilia, in
quantum abiere oblivionem, immo ignorantiam et inconsyderantiam, licet
adhuc in oculos nostros impingant.

[9, 5.] Quoniam foecisti iudicium meum et causam meam, 

Sedisti super thronum, qui iudicas iustitiam.

Perierunt, inquam, inimici mei, quia tu iudicasti causam meam. Quae rogo
consequentia? Dixi, quod personarum differentia magnificat mirabilia
[Jes. 49, 6.] dei, dum enim feces Israel (ut Isa. xlix. appellat) et
reliquiae Iacob pauperesque terrae pugnant adversus montes mundi, ut
dictum, nec spes nec species erat, causam hanc pauperum praevalituram,
aut esse aliquem, qui iudicium faceret inopis. Nam et Pilatus, alioqui
vir satis civilis, ut apparet, 

[Seite 292]

hac una specie falsus Christum damnavit inique et scienter cogitans,
[Ps. 140, 13.] non referre pauperem perire, nec esse qui vindicet. At
ps. clix. ‘Ego cognovi, quoniam faciet dominus iudicium inopis et
vindictam pauperum’. Dei enim nostri solius haec est gloria, quod
humilia et afflicta respicit ac vindicat. Suntque eius haec opera
propria, et ideo mirabilia. Utrunque ergo ad mirabilia dei pertinet,
quod facit iudicium inopis et perdit superbos, ut illos [Jes. 14, 2.]
iustificet, hos condemnet, et ut Isaias dicit xiiij., faciat: ‘Erunt
capientes eos, qui se ceperant et subiicient exactores suos’.
Gloriosissimum enim victoriae genus est ex inimicis reddere amicos et ex
persecutoribus servos, sicut Ecclesia foecit ex regibus et principibus
mundi.

‘Sedisti super thronum iudex iustitiae’. Sic enim hebraeus habet.
Reddit autem rationem, quare dixerit causam suam iudicatam: quia
(inquit) causa mea toti mundo invisa, et omnium hominum iudicium iniquum
est, cum omnis homo sit mendax et hostis veritatis, quam ego loquor et
sequor adeo, ut et hi, qui de sapientia, iustitia et religione maxime
omnium gloriantur, montes scilicet mundi, maxime omnium me persequantur,
qui ignorantes iustitiam tuam et suam quaerentes statuere, tuae
iustitiae non sunt subiecti, atque hac specie efficiunt, ut omnibus
hominibus in sui affectum et mei odium commotis sibi audeant polliceri,
te quoque iniquitatis iudicem fore, meam causam damnaturum et suam
ipsorum iustificaturum. Verum tu es iudex iustitiae, tuum est tribunal,
tuum iudicium, tuus thronus et tuum regnum. Ideo scio et certus fui et
semper sum, quod vindicas causam meam et inimicum convertis retrorsum,
prosternis et perdis &c. In hunc sensum [Ps. 93, 1., Ps. 93, 2.] et ps.
xcij. dicit ‘Dominus regnavit, decorem indutus est’. Et iterum
‘Parata [Ps. 93, 4.] sedes tua ex tunc, a saeculo tu es’. Et
sequitur ‘Elevaverunt flumina fluctus suos, Mirabiles suspensurae
maris, mirabilis in altis dominus’. Una est, enim consolatio
oppressorum scire, quod Christus sedet rex et iudex omnium. [1. Pet. 4,
5.] Sic Petrus i. Pe. iiij. contra blasphemantes sanctimoniam fidelium
dicit ‘Qui reddent rationem ei, qui paratus est iudicare vivos et
mortuos’. Quanquam hoc psalmo de extremo iudicio proprie non loquatur,
terret tamen eo iudicio ut videbimus, sicut et Petrus hic facit.

Ex his nunc colligi potest, quosnam dixerit inimicos suos. Cum enim
causam suam vindicatam a deo iactet, evidens est, se passum et oppressum
fuisse ab iniquis, multis, magnis, astutis, coram quibus adeo impotens,
derelictus, contemptus fuerit, ut causa sua a nullo homine, sed a solo
deo sit suscepta. Non enim gloriaretur in deo vindice, nisi desertum et
solitarium sese sensisset coram hominibus. Atque ita versus hic nobis
nihil quaerentibus per se aperit et describit utriusque partis
conditionem, illius, quae dei est, afflictam et derelictam, huius, quae
mundi est, potentem et multis stipatam. Tantis videlicet per totam
scripturam exhortationibus consolamur, si pro veritate patiamur, nec sic
tamen audemus Christum confiteri libere et publice.

[Seite 293]

Illud grammatici viderint, an latine dictum sit ‘Foecisti iudicium
meum et causam meam’. Mihi ‘facere causam et iudicium’ idioma
hebraeum videtur pro ‘expedire causam’, sicut vernacula germanica
sonat. Latini enim agunt causas et ferunt sententiam. Hic autem faciendi
verbum, quod ‘Asa’ diximus esse, habetur, ut partibus inter se
contendentibus et causas agentibus dominus iudex lite dirempta statuat
et faciat iustitiam et pacem. Utrunque autem nomen hebraice iudicium
significat ‘mispat’ et ‘din’, quorum unum reddidit
‘iudicium’, alterum ‘causam’, forte quod in qualibet causa duo
sunt officia iudicii: Alterum iustificandi innocentis, alterum damnandi
nocentis, quasi dicat: Ius utrunque meum est, meae causae iustificandae
et illius damnandae.

‘Sedisti super thronum’ periphrasis esse videtur pro eo, quod est
‘rex, [Ps. 2, 6.] iudex factus es’, quod ps. ij. ‘Ego autem
constitutus sum rex ab eo’. Quomodo [Ps. 110, 1., Ps. 97, 1.] et ps.
cix. dicitur ‘Sede a dextris meis’, quod aliis verbis ps. xcvi.
dicitur ‘Dominus regnavit’. Hoc enim coeptum est assumpto Christo in
[Jes. 9, 7.] coelum, sicut praedictum est Isa. ix. ‘Super solium David
et super regnum eius sedebit, ut corroboret illud in iudicio et iustitia
a modo usque in [Jer. 23, 5 f.] sempiternum’. Hiere. xxv. ‘Ecce
venient dies, dicit dominus. Et suscitabo David germen iustum, et
regnabit rex et sapiens erit et faciet iudicium et iustitiam in terra,
et hoc est nomen, quod vocabunt eum: Dominus iustus noster’. Ex his
verbis patet, nulli mortalium in universis saeculis tribui posse gloriam
iustitiae et sapientiae. Quotquot enim reges fuerunt, quos sapientes et
iustos iactant libri hominum, stulti et iniusti omnes fuerunt. Nam etsi
humana et politica seu sapientia seu iustitia claruerunt, coram deo
tamen et in his, quae dei sunt, vani, mendaces, iniqui reperti sunt,
quod luce clarius est tam in republica Romana quam Iudaeorum. Nonne
Romani pulcherrimas leges condiderunt? Nonne iustitia gentes frenabant
superbas? At cur Christum et christianos tam atrociter persecuti sunt?
Scilicet iustitia eorum species fuit in oculis hominum, in re coram deo
nihil. [1. Cor. 2, 7 f.] Sic audet Apostolus i. Cor. ij. ‘Nos loquimur
sapientiam dei in mysterio absconditam, quam nullus principum huius
saeculi cognovit’. Ubi sapiens? ubi scriba? ubi inquisitor huius
saeculi? Solus itaque Christus sic sedet in solio et regno, ut iustitiae
rex et iudex sit in his, quae dei sunt. Ideo et solus regnat, nec regni
eius erit finis. Sicut enim iudicium iustitiae eius comparat ad iudicium
iustitiae hominum tanquam ad iniquitatem, Ita et regnum eius ad regnum
hominum comparat tanquam ad servitutem ac captivitatem. Ipse enim solus
proprie et super omnia regnat, omnia potest et omnia iuste vult, ideo
gaudet omnes inique in mundo pressi.

Et quid est aliud universus iste tumultus regnorum et magistratuum
mundi, in quibus iudicia. et iustitiae celebrantur de rebus
temporalibus, 

[Seite 294]

pecunia, honore, voluptate et similibus, nisi quaedam fabula seu
comoedia? Nam in his omnibus peccatum non tollitur, nec iustitia
confertur, sed tollendi peccati et conferendae iustitiae simulachra et
imagines exhibentur, et sunt tamen tam stulti quidam, qui hos ludos
seria ducant. Verum Christi regnum semper in scripturis cum iudicio et
iustitia commendatur, quod veterem hominem cum actibus suis iudicet et
mortificet et novum hominem [Jer. 23, 5 f.] iustificet. Ideo soli ei
attribuitur a Hieremia, quod ipse iudicium et iustitiam faciat in terra,
aperte pronuncians, caeteros omnes in terra nec iudicium nec iustitiam
facere, sed, ut dixi, tantummodo simulare. Quare longe sublimius
iudicium et iustitia in sacris literis quam in prophanis et iuribus
accipienda sunt. Iudicium enim est mors peccati, Iustitia vita aeterna
in Christo, quae sunt divini muneris, non humani.

Proinde verba huius versus quendam in saeculares Iudices et reges
stomachum habent, quasi per antithesin dicat: Quid illi iudices et reges
inflantur, qui contra me pro sua causa iudicant? Tu vere solus es rex et
iudex omnium, cui illi comparati picti reges sunt, quia tu iuste
iudicas, etiam ea peccata, quae illis iustitiae videntur. Sed quaeres:
quo negocio, quo exercitu, quo iuris processu? quibus advocatis? quibus
testibus causam eius et iudicium eius fecit? Sequitur:

[9, 6.] Increpasti gentes et periit impius, nomen eorum delesti 

inaeternum et in saeculum saeculi.

Putabam, audituros nos esse fragorem armorum et quadrupedantem aliquem
tumultum equorum et equitum. Et ecce sonum et increpationem verbi facit
tanti negocii machinam. Increpat solum et facta sunt omnia. [Ps. 8, 3.]
Quis non miretur? Hoc est, quod ex ore infantium et lactentium perficit
[Ps. 16, 8.] virtutem. Hoc est, quod spiritus veritatis arguit mundum de
peccato, de iustitia et de iudicio: Solo verbo facit omnia. Et quando de
gentibus potissimum loquitur, Et increpatio ista, si per quenquam, vel
primo vel maxime per Apostolum Paulum, gentium doctorem, completa est,
dignum est hunc exempli vice pro hoc versu adducere, quando non est
dubium, id [Röm. 3, 23.] quod hic dicitur, per ipsum gestum esse. Vide,
quam increpet Ro. iij. [Röm. 3, 9.] ‘Omnes peccaverunt et egent
gloria dei’. Et rursus ‘Causati sumus, Iudaeos [Röm. 2, 1.] et
Graecos omnes sub peccato esse’. Et ij. ‘Inexcusabilis es omnis
homo, [Röm. 5, 12.] qui iudicas, eadem enim facis, quae iudicas’. Et
v., Ubi peccatum et mortem in omnes transiisse clamat, Et ‘in quo
(inquit) Omnes peccaverunt’. In universum, tota illa epistola, meo
iudicio totius sacrae scripturae tum commentarius, tum Epitome, immo lux
et apocalypsis, quem non reum statuit mortalium? Quanta fiducia
universos increpat? Quod nullus alius liber scripturae tanta copia,
tanta luce facit, ut huic versui glosa non inepte 

[Seite 295]

daretur ista ‘Increpasti gentes, scilicet per Apostolum Paulum, verbo
quidem multas alias, literis autem maxime Romanos’.

Usus est autem hoc loco magis verbo ‘Increpasti’ quam alio quopiam,
quo simplex verbi praedicatio significaretur, quia hoc ad rem
conveniebat, ut exprimeret modum universi negocii, quo convertit
inimicum et vindicat causam Almuth. Increpare enim est arguere, reum
facere, terrere, quod maxime fit, ubi conscientia cuiusque verbo dei
convenitur. Ibi incipit fuga, ibi ponitur praesumptio et fiducia sui, et
prorsus elanguet ac concidit omne robur carnis, quod non fit, ubi
simplex dictio non movet, multi enim audiunt, sed insensati non
moventur. Ideo in increpatione non modo verbum, sed virtus quoque verbi
et energia commendatur, ubi et audiunt et terrentur auditis, [Apgsch. 2,
37.] ut illi Act. ij. ad vocem Petri compuncti dicebant ‘Quid faciemus
fratres’ &c.

Ac vide spiritum non dolosum quidem, sed insuperabilem bellatorem, verbo
pugnat, sed cui nemo resistat. Cur ita? Homines contra homines pugnant
armis et viribus corporalibus, ubi neutri neutris fiduciam cordis
aufferre possunt, ideoque et neutri neutris cedunt, atque si etiam
corpus, non tamen animum morituri relinquunt. Nec ullus repertus est
hominum, qui alterius hominis animum vincere potuerit.

At spiritus in sua pugna corpus et vires eius omittit, ad conscientiam
apponit vocem solam, et mox ruit omne praesidium, omnis fiducia, omnis
virtus. Quis non haec narret mirabilia? quis enim stet ad vocem hanc
[Röm. 1, 18.] Pauli Ro. ij. ‘Revelatur ira dei de caelo super omnem
impietatem hominum eorum, qui veritatem dei in mendatio detinent?’
Quis consistit? quis confidit? quis audet? cui divina maiestas nunciatur
irata? Aut quis non convertitur retro, cadit, perit? cuius conscientia
verbo dei increpata sibiipsi malo testimonio dissentit? Victo autem hac
arte animo hominis et obtentis penetralibus regnis: Quid est reliquum in
homine, quod victum non est? Et adeo potens est illa victoria, ut etiam
inter homines videamus contingere, quod ferre neque iudicium neque
increpationem neque famam neque periculum possit, quem conscientia
vexet, verumque sit proverbium illud ‘Conscientia mille testes’. Et
illud trivii ‘Conscius ipse sibi de se putat omnia dici’. Ideo recte
sequitur:

‘Et perdidisti impium’. Sic enim hebraeus habet. Hac enim
increpatione tactus statim intelligit suam miseriam. Sic Paulus
increpatus de [Apgsch. 9, 6.] coelo statim de impio Christi adversario
factus piissimus discipulus dixit ‘Domine, quid me vis facere?’ Non
sustinet hanc increpationem spiritus hominis, sed sicut fulgure
perstrictus subito immutatur et vertitur. Sic [Ps. 18, 16.] ps. xvij.
‘Ab increpatione tua, ab inspiratione spiritus irae tuae’. Non est
necesse iterum admonere figuram Synecdochen impium pro impios, cum sit
tam frequens, deinde iucundiorem locutionem etiam in nostra vernacula
habet, 

[Seite 296]

ut vulgo dicitur ‘deus adiuvat fortiorem’, idest fortiores. Quare ne
tedio sim, deinceps non admonebo, satis habens, quod semel admonuerim,
esse eam fere unam omnium usitatissimam in sacris literis.

‘Impius’, hic ‘Rascha’, ille est, quem ps. i. et v. satis
exposuimus esse eum, qui fide inanis multa specie fulget et nihil minus
quam impius esse apparet. Et hic est inimicus ille, qui Almuth maxime
persequitur zelo dei et iustitiae, cuius conversio et difficilior et
mirabilior est, nec verbo nudo possibilis, nisi increpationis
incrementum accesserit.

‘Nomen eorum delesti’. Ecce quod dixi, impios esse, qui pulchro
nomine vehuntur. Dictum est enim ps. v. et viij., quomodo nomen in
scripturis [Offb. 3, 1.] significet famam. ‘Nomen habent, quod vivant
(ut Apo. iij. dicitur), et sunt mortui’. Quo nomine inflati securius
persequuntur et foedo nomine conspurcant Almuth adversariam. Deletur
ergo nomen eorum, quando increpati verbo spiritus seu potius spiritu
verbi positis veritatis, sapientiae, iustitiae fiducia, opinione et
nomine infirmantur, stulti et peccatores fiunt, gratiam Christi in
humilitate et solatium communionis Almuth filii in tremore quaerentes,
ut iam nomen stulti et peccatoris non erubescant.

‘Inaeternum et in saeculum saeculi’. Hoc indicat, quod increpatio
efficax est. Ubi semel tetigerit cor, sic mutat hominem, ut inaeternum
non possit de suo nomine gloriari et vanus fieri, sed etiam si cadat
aliquando, tamen opinionem rectam de deo non amittit, semper sciens,
solius dei esse et opus et nomen bonum.

[9, 7.] Inimici defecerunt frameae in finem, et civitates eorum 

destruxisti, periit memoria eorum cum sonitu.

Totum hoc versus unus est hebraeis. Hieronymus sic ‘Inimici completae
sunt solitudines in finem, et civitates subvertisti, periit memoria
eorum cum ipsis’. Obscurus plane versus. Constructio et ambigua et
insolita videtur, quod ‘inimici defecerunt frameae’ latinis ita
sonet, ut nescias, utrum singulare aut plurale, et an genitivi vel
nominativi sint ‘inimici’ et ‘phrameae’. Ego citra temeritatem
pono meum sensum et iudicium. Vocabulum ‘phrameae’, quod procul
dubio hebreae originis est, a verbo ‘pharam’, quod scindere
significat, unde a scindendo phrameam dicunt gladium seu cultrum, quasi
framea sit idem, quod scissorium (ut ita dicamus), hoc inquam vocabulum
frameae redditum est hebraeo nomini ‘chaeraboth’, quod pluralis
numeri est a ‘chaeraeb’, quod gladium significat, hoc noster
interpres sequitur, vel a verbo ‘charab’, quod vastare, desolari
significat, a quo Hieronymus transtulit solitudines. Quare me iudice
sensus est:

‘Inimici defecerunt phrameae’, seu ‘solitudines’, idest
vastationes inimici vastatae sunt seu cessaverunt vastare, ut sonet
aliquid tale, quale dicitur 

[Seite 297]

[Ps. 68, 19., Jes. 33, 1.] ps. lxvij. ‘Cepisti captivitatem’, Et
Isaia xxxiij. ‘Ve qui praedaris, nonne et ipse praedaberis? Qui
spernis, nonne et ipse sperneris? Cum consummaveris depraedationem,
depraedaberis, et cum fatigatus desieris contemnere, [Jes. 14, 3 ff.]
contemneris’. Et consonat fere hic versus cum eiusdem Isaiae xiiij.
‘Et erit in die illa, cum requiem tibi dederit deus a labore tuo et a
concussione tua et a servitute dura, qua ante servisti, sumes parabolam
istam contra regem Babylonis et dices: Quomodo cessavit exactor? quievit
tributum? Contrivit dominus baculum impiorum, virgam dominantium,
caedentem populos in indignatione plaga incessabili, subiicientem in
furore gentes, persequentem [Jes. 14, 8.] crudeliter’. Et infra ‘Ex
quo dormisti, non ascendit, qui succidat nos’.

Igitur sive phrameae sive vastationes dicas, ipsas persecutiones
significat Ecclesiae, quibus eam scisserunt, persecuti sunt et
vastaverunt principes huius mundi, praesertim Iudaei, quae penitus
cessaverunt, ubi increpatis gentibus impii perierunt, et nomen eorum
deletum est inaeternum. Consequens est enim, ut persecutio cesset,
quando persecutor amplius nullus est. Quare haec syntaxis ‘Inimici
defecerunt phrameae’, ubi genitivus primo loco ponitur, similis est
[Ps. 3. 9.] illi ps. iij. ‘Domini est salus’. Ita hic: Inimici
desertae sunt vastationes, hoc est Inimicus desiit vastare, sicut domini
est salus, idest dominus salvum facit.

‘In finem’ vero exuberantis affectus causa dicitur, quo exprimit
vastationem inimici sic desiisse, ut non sit spes aut timor
resuscitandam. Desinunt enim impii quandoque vastare, sed nondum statim
finis, manente enim odio redeunt ad furorem tempore et occasione datis.
At qui spiritu increpante salubriter pereunt in alios homines mutati,
quia diligunt, non possunt unquam inaeternum ad persecutionem reverti,
quin ipsi patiuntur potius cum illis. Atque ita desiit in eis vastatio
usque in finem, ut nec odium, quod fons est persecutionis, reliquum sit,
sed omnia in amorem, qui [Ps. 2, 9.] fons est pacis et quietis, sint
mutata, quo sensu et ps. ij. dictum est ‘Tanquam vas figuli confringes
eos’.

Sed quomodo destruxit civitates? Vim verbis facio invitus, et tamen non
patitur consequentia nec spiritus, in quo loquitur propheta, ut de
corporali vastatione intelligatur. Almuth enim abscondita et spiritualis
triumphatrix loquitur, cuius arma sunt verbum et fides. Deinde gentes
sola increpatione dei perdidit, deleto nomine eorum et vastatione eorum
finita. Quare et civitates eadem increpatione destructas oportet
intelligi.

[Mich. 5, 9 ff.] Simili sententia dicit Micheas v., ubi reliquiis Israel
in medio gentium victricibus dixerat, ‘Et exaltabitur’ inquit
‘manus tua super hostes tuos, et omnes inimici tui interibunt’.
Subdit ‘Et erit in die illa, dicit dominus, auferam equos tuos de
medio tui et disperdam quadrigas tuas et perdam civitates terrae tuae et
destruam omnes munitiones tuas’. Et mox ‘Evellam lucos tuos et
conteram civitates tuas’. Ex quo loco adiuti, cum manifeste de opere
spirituali loquatur, dicemus et hic, everti civitates, quando verbum 

[Seite 298]

fidei inter homines praedicatum venit, non mittens pacem, sed gladium,
et separat patrem adversus filium, nurum adversus socrum suam, ut
confuso mundi sensu sint inimici homines domestici eius, sic enim
subversae sunt foeliciter civitates hostium. Et civitates potissimum
nominat, quod in his sit primo plurium hominum congregatio, in quorom
publico verbum dei praedicandum fuit. Deinde, quod in eis sit civilior
hominum sensus, idest maior prudentia carnis, quae inimica dei est. Ideo
mundum in suis praestantioribus et capitibus et quibus maxime valet,
aggressus est Christus verbo suo. Civitatibus enim subversis et reliquum
vulgus mundi subversum est. Sed et B. Augustinus etsi nomen civitatis
trahat in tropologiam, tamen verbum ‘destruxisti’ de spirituali
destructione intelligit. Dixi autem et antea, in sacris literis oportere
magis observari verba quam nomina pro intelligendo [Ps. 72, 8.] spiritu,
ut ps. lxxi. ‘Et dominabitur a mari usque ad mare’ &c. Hic non est
mare aliud quam corporale intelligendum, Non tamen est carnale dominium
(more iudaico) intelligendum. Ita hic civitates proprie et ad literam
sunt accipiendae, sed destructio non carnalis, sed spiritualis
accipienda est.

Igitur adeo cessavit framea vastationis inimicae, ut etiam ipsi et eorum
civitates vastentur et subvertantur. Qui autem volet aliter effugere,
habet pro se hebraei nominis ambiguum. Nam nomen ‘Irim’ volunt, si
abiecto Iod scribatur ut hoc loco, significare non tantum civitates, sed
etiam hostes. [Mich. 5, 13.] Nam pronomen ‘eorum’ non est in
hebraeo. Sic illud Micheae v. ‘Et conteram civitates tuas’. Dicit
Reuchlin hebraeis haberi: Et conteram hostes tuos. Quod an aliquid
faciat, in medio relinquo. Hoc certum est, sive civitates sive hostes
dixeris, idem in sensu manere. Diximus enim, civiles homines et filios
huius saeculi pro sua prudentia esse maxime adversarios [1. Mos. 22,
13.] verbi crucis, quos et idem verbum maxime petit, haeret enim Aries
noster cum cornibus in istis vepribus.

‘Periit memoria eorum’. Patet, aliud esse nomen eorum, quod deletur,
et aliud memoriam, quae perit. Nomen enim eis detractum est, in quo sibi
placuerunt, et redditum deo, dum sese peccatores, ignominia dignos cum
humilitate confitentur. Deinde sic sunt omnia eorum per verbum fidei
vastata, substantia, nomen, potentia, multitudo, ut horum ne memores
quidem sint. Atque ex usu popularis proverbii hoc dicitur, ubi de
hominibus vel factis eorum perditis dicitur: Man gedenckt seyn nit mehr,
idest non sunt in memoria amplius. Extremum vastitatis perfectae est
ipsa oblivionis perpetua sepultura. Ecce ergo virtus verbi et fidei,
quae impios reddit pios, et peccata eorum et arma iniquitatis in
aeternam oblivionem perdit, ut sint inaeternum alia substantia, alio
nomine, alia potentia, alia multitudine, alia memoria servati apud deum.

[Seite 299]

Illud ‘cum sonitu’ transtulit Hieronymus ‘cum ipsis’ ac hebraice
ad verbum sic habet ‘Periit memoria eorum, ipsi’. Prepositio
‘cum’ non est in textu. Est autem affinis dictio eadem verbo, quod
‘sonare’ significat. Hoc secuti sunt, qui transtulerunt ‘cum
sonitu’. Ego pro mea simplicitate hypodiastolen amplector et per
coniunctionem ‘Et’ sic expono ‘Periit memoria eorum et ipsi’,
cum iste hebraismus sit et in aliis locis frequentissimus, sicut [Ps. 4,
9.] dictum est ps. iiij. in versu ‘Quoniam tu domine, singulariter in
spe constituisti me’. Quare propheta mihi adiecisse videtur in fine
‘Et ipsi’ vel epilogi vice vel affectus exuberantia, ac si dicat:
Periit memoria eorum et ipsi. Adeo scilicet omnino in nihilum abierunt
cum omnibus suis. Sie seynd dayhn.

‘Cum sonitu’ Augustinus interpretatur ‘cum strepitu’ seu
tumultu, quo impii fremunt, dum pereunt, et ne pereant, resistunt, vel
quod ‘perit memoria eo ipso tumultu simul pereunte’. Atque quid
refert super commentitium textum varias comminisci glosas, ut ‘cum
sonitu’ etiam intelligas: velociter, [Hiob 14, 2.] sicut sonus periit?
Sic enim et fugitivae umbrae Iob xiiij. comparat hominem. In his abundet
sensu suo quilibet.

[9, 8.] Et dominus inaeternum permanet, paravit in iudicio 

thronum suum.

Hieronymus sic ‘Dominus autem inaeternum sedebit, stabilivit ad
iudicandum solium suum’. In quo manifestius non modo duratio, ut
noster interpres sonat, sed officium quoque Christi declaratur, quod est
duplex: Iudicare et iustificare, occidere et vivificare, damnare et
salvare. Per iudicium humiliat superbos, per iustitiam exaltat
humiliatos. Quod ergo thronum [Mal. 3, 2 f.] suum paravit, ut iudicet,
hoc est quod Malach. iij. dicit ‘Ipse enim quasi ignis conflans et
quasi herba fullonum. Et sedebit conflans et emundans argentum et
purgabit filios Levi et colabit eos quasi aurum et quasi argentum, et
erunt domino offerentes sacrificia in iustitia’. Sic enim, ubi
increpatis gentibus perierit impius, et amisso nomine peccatum suum
agnitum confessi fuerint, aliud non est reliquum, nisi ista quottidiana
purgatio peccati, renovatio mentis de die in diem, iter de virtute in
virtutem, destructio corporis peccati, quod agitur, dum aut variis
passionibus exercitamur, aut ipsimet peccatorum nostrorum assidua
memoria nobis ipsis displicemus, [Ps. 51, 5.] gemimus, laboramus in
humilitate. Iuxta illud ps. l. ‘Et peccatum meum [Hes. 20, 43 f.]
contra me est semper’. Unde Ezech. xx. ‘Et recordabimini ibi viarum
vestrarum et omnium scelerum vestrorum, quibus polluti estis in eis, et
displicebitis vobis in conspectu vestro in omnibus maliciis vestris,
quas foecistis. Et scietis, quia ego dominus, cum benefecero vobis
propter nomen meum, non secundum vias vestras malas, neque secundum
scelera vestra pessima, domus Israel, ait dominus deus’.

[Seite 300]

Hac theologia crucis omissa periculosissime ambulant in magnis et
mirabilibus super se ociosi quaestionarii, quasi non habeant quod
lugeant. [Jes. 58, 1 f.] De quibus Isaiae lviij. ‘Clama, ne cesses,
quasi tuba exalta vocem tuam et annuncia populo meo scelera eorum et
domui Iacob peccata eorum. Me etenim de die in diem quaerunt, et scire
vias meas voluit, quasi gens, quae iusticiam foecerit et quae iudicium
dei sui oblita non fuerit’ &c. Quid his verbis voluit? nisi quod
curiosos speculatores operum dei retraxit in cognitionem et cogitationem
peccatorum suorum, ut cogitarent pro peccatis suis [Ps. 38, 19.] (ps.
xxxvij.) et essent in his assidue, quae eis deus praecepit. Hoc enim est
iudicium Christi in hominibus, sic exercet nos in peccatorum nostrorum
luctu, poenitentia et labore. Proinde speculativa illa Theologia, quae
sui oblita in divina sursum fertur, Satanae praecipitium quaerit et
invenit. Legimus in vitis patrum, quomodo duo fratres iuniores de
Melchisedech quaestionem agitantes ad seniorem retulerunt, qui tunso
pectore suo: ve mihi (inquit) peccatori, qui neglectis peccatis meis has
inanes quaestiones sector. Tum illi erubescentes cum silentio in suam
sese quisque cellam proripuit. Et ubi nostri parebunt, qui non de
Melchisedech, sed de Aristotele et Porphyrio tam frivola versant
praeciosissimo tempore tam infoeliciter perdito et iudicio [Hohel. 6,
4.] hoc Christi posthabito? Sane et sponsam in Canticis vi. reprehendit,
nimio studio scrutandi dei intentam, ‘Averte oculos tuos a me, quia
ipsi me avolare [Ps. 73, 5 f.] foecerunt’. ‘In laboribus hominum non
sunt et cum hominibus non flagellabuntur, ideo tenuit eos superbia’.

Sed et illi hoc Christi iudicium impiissime impugnant, qui hominibus
deceptis remissiones (ut vocant) omnium poenarum et culparum plenarias
[Jer. 8, 11.] mendaciter securitate vanissime promissa concedunt
dicentes ‘Pax, pax, et [Jes. 9, 15 f.(?)] non est pax’,1� atque ut
Isaias ait, facientes populum dei fidere in mendacio. [Jes. 3, 12.] Et
rursum. iij. ‘Popule meus, qui te beatificant, ipsi te decipiunt et
viam gressuum tuorum dissipant’. Stat enim sententia: Paravit ad
iudicandum [Ps. 122, 5.] thronum suum. Sic et ps. cxxi. ‘Quia illic
sederunt sedes in iudicio’. Quem enim non mordet suum peccatum,
quomodo sitiet gratiam dei? Qui non sitit, quomodo quaeret? Qui non
quaerit, quando inveniet? Nec frustra dicitur ‘Dominus in aeternum
sedebit’, quod referri debet ad tempora huius vitae. Non enim erit
peccatum post hanc vitam, ad quod iudicandum tunc sedeat, sed erit et
ipse filius subiectus ei, qui subiecit ei omnia, tradens regnum deo et
patri, postquam subiecti fuerint omnes inimici sub pedibus eius, [1.
Cor. 15, 28.] ut i. Cor. xv. docet Apostolus. Semper itaque sedet, quia
semper est peccatum, quod in nobis iudicet, ut nobis destructis ipse
perseveret, et transferamur nos in illum, et non ille in nos. Qui vero
hoc iudicium domini [Mich. 7, 9.] portaverit cum Michea vij. dicens
‘Iram domini portabo, quoniam peccavi 

[Seite 301]

ei’, dignus erit, ut eductus cum codem Michea in lucem videat, videat
iustitiam dei, Et cum sederit in tenebris, erit dominus lux eius. Unde
sequitur:

[9, 9.] Et ipse iudicabit orbem terrae in aequitate, 

Iudicabit populos in iustitia.

[Ps. 98, 9.] Idem fere versus ps. xcvij. sic est redditus ‘Iudicabit
orbem terrarum [Ps. 96, 13.] in iustitia et populos in aequitate’,
quod ps. xcv. dicit ‘Iudicabit orbem terrae in aequitate et populos in
veritate sua’. Verum et aliis locis duo haec nomina, ‘Iustitia’ et
‘aequitas’, sunt inconstantissime reddita, alterum pro altero, et
aliquando aequitas pro recto et econtra. Fuit autem hoc versu iustitia
priore loco et aequitas posteriore ponenda. Sic enim Hebraeus habet
autore etiam Hieronymo ‘Et ipse iudicabit orbem in iustitia, Iudicabit
populos in [Ps. 99, 4.] aequitatibus’, hoc est in rectitudinibus, quas
ps. xcviij. directiones vocant ‘Tu (inquit) parasti directiones’.
Debemus autem iustitiam et aequitatem intelligere, non internam Christi
solum, qua ipse iustus et aequus est, sed opera eius, quibus iustificat
et rectificat populos, et gratiam eius, qua illis iustitiam et
aequitatem largitur. Alioquin quis staret ante thronum eius,
quantumlibet sanctus, si iustitia et aequitate sua homines iudicaret?
Sicut de Salomone potest dici, quod fuerit Rex regnans in divitiis,
gloria et pace, quia non solus ipse, sed et subditi sui per eum
ditescebant, gloriabantur et pace [1. Kön. 4, 25.] fovebantur, ut iij.
Reg. iiij. ‘Habitabatque Iuda et Israel absque ullo timore,
unusquisque sub vite sua et sub ficu sua a Dan usque Bersabeae’.
Alioqui miserrimo et infoelicissimo regno regnasset, si subditi sui
fuissent omnes pauperes, infames, inquieti, stulti &c. Ita regnum
Christi in veritate, iustitia, aequitate, pace, sapientia consistit, non
quia solus ipse, sed et fideles sui per eum sunt veraces, iusti, aequi,
pacifici, sapientes. Esset enim infoelicissimus, si sui essent mendaces,
peccatores, iniqui, inquieti, insipientes, quale [Jes. 52, 1.] est
diaboli regnum. Sic Isa. xxxv. praedixit ‘Non adiiciet ultra, ut
pertranseat in te immundus et incircumcisus’.

Iustitiam et aequitatem, ne affectemus copiam et varietatem, pro nostra
[Ps. 5, 8.] sive temeritate sive libertate arbitremur ex ps. v. esse
aliud nihil quam opus misericordiae et iudicii dei, dicitur enim illic
‘Ego autem in multitudine misericordiae tuae introibo in domum tuam,
adorabo ad templum sanctum [Ps. 5, 9.] tuum, in timore tuo’. Et iterum
‘Deduc me, domine, in iustitia tua propter inimicos meos, dirige in
conspectu tuo viam meam’.

Qui enim proposita misericordia dei firma fide in eum credit atque
confidit, hic iustificatus est, ac sic intrat in misericordia et
deducitur in iustitia et vere regitur a Christo sedente et in iustitia
eiusmodi iudicante orbem terrae. At qui sic ingreditur in iustitia,
multis in via sua scandalis [Ps. 140, 6.] petitur a carne, mundo et
diabolo, Iuxta illud psalmi ‘Iuxta iter scandalum posuerunt mihi’,
si quo modo offendat ad lapidem pedem suum. Donec enim 

[Seite 302]

in carne vivimus, insidiatur calcaneo nostro serpens antiquus, ut viam
nostram depravet aut detorqueat a recto incessu. Ideo hic iudicium dei
propositum incutit timorem, qui praeservat et facit, ut declinemus a
malo, ne seducantur sensus nostri per Satanam, sicut Eva seducta est, a
simplicitate, quae est in Christo, ut coepto et recto itinere
procedamus, et haec est rectitudo seu aequitas ista.

Quare licet haec duo in spirituali isto negocio aestimare, sicut apud
medicos medicinam sanativam et preservativam, seu ut aliud sit, quod
aeger sumit, aliud a quo abstinet, donec sanetur: Ita mihi videretur
iustitia esse gratia, qua per fidem in deum iustificamur, Rectitudo
abstinentia quaedam, qua abstinemus ab omnibus illecebris aut minis,
quibus homo averti et in sua curvari ac depravari possit, sive per hanc
perseverantiam sive temperantiam, aut quovis alio nomine quis appellet.
Eadem duo per iustitiam et iudicium significari arbitror, quae fere
semper componuntur in sacris literis, [Ps. 119, 121., Ps. 106, 3.] ut
ps. cxviij. ‘Foeci iudicium et iustitiam’. Et iterum ‘Beati, qui
faciunt iudicium et iustitiam in omni tempore’. Eadem duo per
iustificationem et mortificationem membrorum post iustificationem
exercendam intelligerem, licet rectitudo magis ad affectum referatur
quam ad tumultum mortificationis, qui iudicio et cruce peragatur. Nam is
utique rectus est, qui integri ac synceri tum iudicii tum affectus esse
perseverat, quamcunque in partem oblata vel [Ps. 91, 1 ff.] causa vel
occasione. Quae rectitudo ps. ix. certe copiose describitur, ubi dicitur
‘Qui habitat in adiutorio altissimi, in protectione dei coeli
commorabitur, dicet domino: Susceptor meus es tu’ &c. Haec enim ad
fidem et iustitiam pertinent. Deinde sequitur ‘Scuto circumdabit te,
non timebis a timore nocturno, a sagitta volante in die, a negocio
perambulante in tenebris, ab incursu et daemonio meridiano. Cadent a
latere tuo mille, et decem milia a dextris tuis, ad te autem non
appropinquabit’. Quare? quia nec ad dextram nec ad sinistram declinat,
sed media regia rectaque via incedit. Et infra ‘Angelis suis mandavit
de te, ut custodiant te in omnibus viis tuis’. Certe haec custodia
facit, ut in via recta perseveret adversus omnes illecebras ad
pravitatem allicientes. Denique sequitur ‘Super aspidem et basiliscum
ambulabis, conculcabis leonem et draconem’. Quid hoc? nisi quod
calcanei sui universas insidias vincit iustus rectitudine sua.

Hanc rectitudinem Apostolus Ro. vi. et xiij. aliisque locis, commendat,
ubi docet, nos esse iustificatos quidem per fidem, sed tamen sollicitos
reddit, ne obediamus concupiscentiis, nec membra exhibeamus arma
iniquitati, sed renovemur de die in diem, exuentes veterem hominem et
induentes novum. Nec est dubium, quin in hebraeo plurali numero dixerit
‘in rectitudinibus’, quod nostra translatio singulariter dixit ‘in
iustitia’ (quod et ipsum pro 

[Seite 303]

acquitate permutavit), ut ostenderet inifinita illa maris huius magni
reptilia et animalia magna cum parvis, idest varias insidias, quibus via
iustitiae impetitur, ut etsi una sit iustitia et rectitudo, multae tamen
dicantur, quia multis exercetur pravitatibus et toties velut renovatur.
Ex his intelligamus, quam magna gratia sit habere Christum iudicem in
iustitia et rectitudine, atque quam recto ordine iustitiam praeposuerit
aequitati, cum multi sint, qui incipiant per fidem iustificari, sed
statim depravantur et obliquitatibus deturbantur in alienam viam,
manente nihilominus (ut ipsi putant) fide, saltem acquisita, quam
vocant. Et haec obliquitas seu pravitas maxime periculosa est in rebus
spiritualibus, de quibus ps. v. diximus. Hanc iustitiae et aequitatis
differentiam interim sequemur, donec meliora invenerimus, quae multum
meo iudicio lucis afferet variis scripturae locis, quae his vocabulis
utuntur.

Illud leviculum est forte, non tamen praetereundum, quod verbum
‘Iudicabit’ non tam operis quam officii seu dignitatis
significationem hebraico [Ps. 110, 6.] more habet, sicut ps. cix.
‘Iudicabit in nationibus, implebit ruinas, conquassabit capita in
terra multorum’. Sic in libro Iudicum de rectoribus populi Israel
dicitur, quod iudicaverint, idest praefuerint Israel. Quo significatur,
quod regnum Christi constitutum sit in expugnandis non urbibus aut
hominibus, sed peccatis et vitiis. Et qui vice huius regis praesunt, in
iudicio eiusmodi praeesse debent, unico hoc scopo observato, quo reddant
populum [Ps. 122, 5.] Christi a peccatis et erroribus quam purissimum,
sicut ps. cxxi. dicitur ‘Quia illic sederunt sedes in iudicio, sedes
super domum David’. Iudicium enim est officium respectu inferioris,
quo rectificatur et a peccatis emundatur. Iustitia est officium respectu
superioris, quo obeditur eius verbo. Alterum hoc ad spiritum
iustificatum, alterum illud ad carnem mortificandam pertinet, utrunque
tamen ab uno eodemque Christo rege et iudice proveniunt, ministerio
verbi per Apostolos apostolicosque viros.

His dictis nihil obstat, si hunc versum ut generalem sententiam aptes
etiam extremo iudicio novissimi diei atque in universum omni iudicio,
sive severitatis, quo perduntur impii etiam in hac vita, sive bonitatis,
quo convertuntur electi. Unum est enim et idem iudicium dei in omnes.
Qui enim iudicari nolunt suaviter, nec in aequitate a peccatis purgari,
ut salventur in iustitia spiritus, sibiipsis ex iudicio bonitatis
faciunt iudicium severitatis, manente nihilominus iustitia et aequitate
in vasis misericordiae. Peccatum enim aequitate iudicii dei damnari
oportet, sive ab impiis separetur, sive in aeternum eis adhaereat. Et
hoc sensu Apostolus hunc versum tractare [Apgsch. 17, 31.] videtur Act.
xvij. ‘Nunc deus annunciat hominibus, ut ubique omnes poenitentiam
agant, eo quod statuit diem, in quo iudicaturus est orbem in aequitate
per virum, in quo statuit, fidem praebens omnibus, suscitans eum 

[Seite 304]

[Röm. 3, 5 f.] a mortuis’. Huc et Ro. iij. alludit ‘Nunquid iniquus
est deus, qui infert iram? Absit. Alioquin quomodo iudicabat deus hunc
mundum?’ quasi dicat: [1. Pet. 4, 17 f.] utique in aequitate
iudicabit. Nam et Petrus i. Pe. iiij. idem iudicium dei facit id, quo
convertit impios et quo damnat reprobos, dicens ‘Quoniam tempus est,
ut incipiat iudicium a domo dei. Si autem primum a nobis, quis finis
eorum, qui non credunt Euangelio? Et si iustus quidem vix salvabitur,
[Spr. 11, 31.] impius et peccator ubi parebunt?’ Ubi Petrus illud
prover. xi. tangit ‘Si iustus in terra recipit’, idest retribuitur
ei sicut peccatori et impio ‘quanto magis impius et peccator?’ Quod
hebraice dicitur: Ecce iusto in terra retribuitur ira, quoniam impius et
peccator. Vult autem Petrus illud [Hesek. 9, 2 ff.] Ezech. ix., ubi
dominus misso viro, qui atramentarium scriptoris in lumbis suis habuit,
induto lineis mandat, ut interficiat omnes usque ad internitionem. ‘A
sanctuario (inquit) meo incipite’, hoc Petrus dicit tempus iudicii,
quod [Jer. 49, 12.] inchoat a domo dei. Quomodo et Hiere. xlix. ‘Ecce
quibus non erat iudicium, ut biberent calicem, bibentes bibent, et tu
innocens relinqueris? Non eris innocens, sed bibens bibes’. Ecce idem
calix, sed diverso fine bibentes, alius hinc purgatur et convertitur,
alius reprobatur et damnatur. Sic Deutr. [5. Mos. 32, 36.] xxxij.
‘Iudicabit dominus populum suum et in servis suis deprecabitur’. Par
itaque iudicium omnibus, sed impar eventus.

[9, 10.] Et factus est dominus refugium pauperi, 

Adiutor in opportunitatibus in tribulatione.

Hic alterum exercitum describit victorem, scilicet piorum, ipsam Almuth.
Eadem dictio hebraice est refugium et adiutor, quam Hieronymus reddit
‘Et erit dominus elevatio oppresso, elevatio opportuna in angustia’.
Vult enim propheta populum pauperem Apostolorum et Martyrum esse
elevatum et victorem factum futurumque super mundi magnates et gygantes
per verbum [Jes. 9, 11.] Christi. Quo tropo Isaiae ix. dicitur ‘Et
levabit dominus hostes razin super eum’, idest victores faciet hostes
razin. Ita hic prophetat futurum, ut persecutores Ecclesiae victi
victrici Ecclesiae victoriam cedant. Quod eum fieret, erat incredibile,
nunc autem factum est mirabile, sicut erat eum et praediceretur, Hoc
totum increpante, iudicante, sedente Christo in throno suo.

Quod ‘in opportunitatibus’ dictum est, hebraice ‘in temporibus’
dicitur, [Ps. 1, 3.] eadem dictione, qua ps. i. ‘Et fructum suum dabit
in tempore suo’. Satis autem transtulit bene ‘in
opportunitatibus’, in quo et impatientes arguuntur, et nos omnes
consolamur. Impatientes enim, quibus omnis mora longa est, [Judith 8,
11.] diem et modum deo praescribunt, quo velint iuvari, ut Iudith viij.
arguuntur ‘Qui estis vos, qui in arbitrium vestrum diem constituistis
ei?’ Promisit omnia petentibus, pulsantibus, quaerentibus se daturum,
sed locum, tempus, 

[Seite 305]

modum, idest opportunitates sibi reservavit soli. Si enim mox, ut
clamamus, exaudiret, magno nostro malo exaudiret, primo quod fidei,
spei, charitatis nullus locus nullusque usus reliquus fieret, statim ad
sensum expleto desyderio [Ps. 78, 27 ff.] nostro, sicut ps. lxxvij. In
deserto Iudaei scribuntur non fraudati desyderio suo, cum postulassent
carnes increduli et impatientes morae, verum et ira quoque dei simul
ascendit mox super eosdem, et perierunt. Deinde ubi fidei, spei,
charitatis nullus usus esset, nulla quoque sequeretur purgatio
peccatorum et mortificatio vitiosorum affectuum, quibus in res
praesentes et sensibiles insanimus. Non purgatis autem affectibus et
rebus carere non assuetis nihil boni operis facere possumus nec deo
unquam placere, quare nec salvi fieri. Adeo sollicita est divina
misericordia pro nobis, adeo propter nos differt dare, quod tamen
praecipit postulare, quo possit multo lucro et [Jes. 64, 4.] cumulo
nobis donare. Proinde Isa. lxiiij. ‘Oculus non vidit absque te, quae
praeparasti expectantibus te’. Verbum observa ‘expectantibus’ et
‘ea, quae [1. Cor. 2, 9.] oculus non vidit’, quibus Apostolus i.
Cor. ij. addit ‘Nec in cor hominis ascenderunt’, et pro
‘expectantibus’ reddit ‘diligentibus’. Nam hi demum vere
diligunt deum, qui expectant promissoris veritatem. Qui vero deficiunt,
[Ps. 27, 14.] seipsos potius diligunt. Sic ps. xxvi. ‘Expecta dominum,
viriliter age, confortetur cor tuum, et sustine dominum’. In hanc rem
multa praeclare Ioh. Taulerius in sermonibus vernaculis. Nam hi sunt
recti corde, de quibus [Ps. 73, 1.] ps. lxxij. ‘Qam bonus deus Israel
his, qui recto sunt corde’ et caetera, quae pulchre huc consonant.
Rectum enim cor diximus, quod non quaerit quae sua sunt, nec in seipsum
depravatum. Et huic bonus est dominus, quia ipsi gustant et vident,
quoniam suavis est dominus.

Et his duobus nominibus proprie exprimitur conditio Almuth nostrae,
idest absconditae iuventutis seu populi novi, in mysterio fidei
viventis, quod pauper et tribulatus describitur. Ut enim impios inimicos
famosi nominis, magnae potestatis et phrameae et multae turbae in
civitatibus esse ac per hoc foris speciosos et apparentes descripserat,
ita econtra pios oportuit describi contraria sua forma paupertatis,
tribulationis, infirmitatis, ignobilitatis, et tamen huic contemptibili
dari victoriam adversus magnificos illos et superbiam Iordanis, ut stet
quod dixit, se mirabilia dei narraturum, gaudens in domino, qui deponit
potentes et exaltat humiles, Et humilia respicit in coelo et in terra.

[9, 11.] Et sperent in te, qui noverunt nomen tuum, quoniam 

non dereliquisti quaerentes te, domine.

[Ps. 5, 12.] Quid sit nosse et diligere nomen domini et sperare in eo,
abunde ps. v. dictum est eo versu ‘Et gloriabuntur in te omnes, qui
diligunt nomen tuum’ &c. Pertinet autem tam spes quam notitia nominis
dei ad formam almuth depingendam, 

[Seite 306]

quod vita eius sit in spe abscondita, et nomen suum non agnoscat,
glorietur autem in solo dei nomine, ubi impii in re apparente et in suo
nomine gloriantur.

Hoc autem potest intelligi indicativo futuro dictum: Et sperabunt in te,
qui noverunt &c., ut sit ex praeterito exemplo liberationis confortatio
[Ps. 4, 2.] spei in futura tribulatione, quo affectu ps. iiij. incipit
‘Cum invocarem, exaudivit me deus iustitiae meae, in tribulatione
dilatasti mihi’, ut ibi dictum est. Loquitur enim hic versus ad
consolationem infirmorum, ut sperent in deum omnes, qui invocant nomen
eius, visis tot eius mirabilibus praeteritis.

Et illud adversus sensum carnis dicitur ‘Quoniam non dereliquisti
quaerentes te’, ut oportunitatem discant expectare, apparet enim omni
sensui, deum dereliquisse quaerentes eum, contra quas procellas
cogitationum huius versus rupes est firmanda, et dicendum cum fiducia
‘Non dereliquisti quaerentes te, domine’.

[9, 12.] Psallite domino, qui habitat in Zion, 

Annunciate inter gentes studia eius.

Ecce et hic versus declarat, quos nomine Almuth intellexerit in titulo,
nempe reliquias Israel, qui relicta vetere synanoga, quae in
splendoribus mundi et sanctis saecularibus spectabilis erat, per fidem
nati sunt in novum populum et iuventitem spiritualem, quae ambulet non
in pompis ceremonialibus literae, sed in spiritu novitatis, sub cruce et
passionibus contempta laborans. Hoc nimirum indicat, quod habitatori
Zion psallere iubet et annunciare in gentes studia dei. Nec enim alii
praedicaverunt gentibus sacramenta [Jes. 66, 19 f.] illa dei nisi
Apostoli et alii ex Iudaeis conversi, ut Isa. ult. praedixit ‘Et
mittam ex eis, qui salvati fuerint, ad gentes, in mare, in Aphricam et
Lidiam et sagittarios, in Italian et Graeciam, ad Insulas longe, ad eos,
qui non audierunt de me nec viderunt gloriam meam, Et annunciabunt
gentibus gloriam meam et adducent fratres vestros de cuntis gentibus’
&c. Idem [Mich. 5, 7.] ex Mich. v. supra retulimus de reliquiis Iacob in
medio populorum multorum.

Nec oportet hoc loco Zion allegorico sensu trahere ad Ecclesiam per
orbem diffusam, sed ipsam ad literam civitatem Hierusalem, in qua
Christus instituit, cepit et perfecit Ecclesiam suam, intelligimus, cum
de his loquatur, scilicet primitivis Apostolis et sanctis, qui in monte
Zion et Hierusalem [Ps. 2, 6.] habitaverunt. De Zion autem ps. ij.
dictum est, quomodo Christus constitutus est rex super Zion montem
sanctum eius. Non enim foecit et abiit, sed constitutus habitat in Zion,
praesentissimus nobis factus. Quod dictum est adversus larvas eorum, qui
in hominum facies intenti Ecclesiae regnum, quasi Christus in
triumphante Ecclesia regnet solum, militantemque hominibus 

[Seite 307]

reliquerit, pene vendicant humanae temeritati et potentiae. Si enim
credimus verum esse, quod hic dicitur, Christum habitare in Zion, Quid
tam anxie pro nostris iuribus, titulis, ditionibus laboramus? Cur tot
traditionibus, foederibus, pactis, immo bellis ac discordiis
tumultuamur? Et cui animas in baptismo inaeternum victuras concredimus?
Cur corpora et res nostras hominum studiis ita tenemus, roboramus,
tuemur? verum non credunt istiusmodi Christum in nobis habitare, ideo
digna incredulitatis mercede donati traduntur in sensum reprobum, ut
faciant ea, quae non conveniunt.

Subindicat vero propheta futurum, ut desertis Iudaeis Christus in gentes
praedicaretur, dum inter gentes annuncianda praedicit studia dei et iam
incipit eas quoque passiones et victorias recensere, quae fidelibus
inter gentes contigerunt, ut videbimus ordine suo.

‘Studia’, quae hoc loco hebraice ‘oelilloth’ dicuntur, alii
opera, alii mirabilia, alii consilia transtulerunt. Mihi prae omnibus
placet, quod nostra translatio habet ‘Studia’, quo generalissimo
nomine comprehenduntur opera, exercitia, negocia cuiusque hominis,
praesertim ea, quae data opera molitur, unde non inepte studium Hebraeis
simul involvit et consilium et opus. Dei itaque studia sunt propie opera
illa mirabilia, quae consulto facit, Ea sunt, quae diximus humiliare
superbos et exaltare humiles, convertere impium retrorsum et refugium
esse pauperi. Haec quia Iudaei respuerunt et contempserunt, [Apgsch. 13,
46.] ‘Ecce (inquit Act. xiij.), Convertimur ad gentes’, Quae
annunciata et ex gentibus multos converterunt et multos offenderunt,
utrobique enim Christus signum est contradictionis, positus in ruinam et
resurrectionem multorum.

[9, 13.] Quoniam requirens sanguinem eorum recordatus est, 

non est oblitus clamorem pauperum.

Exponit studia dei clarius, quae annuncianda docuit scilicet in
consolationem tribulatorum, deus enim tardus est redditor, ut Sapiens
dicit [Sir. 5, 4.] Ecclesiast. v., et multae divitae bonitatis,
patientiae et longanimitatis eius. Apparet neque requirere sanguinem
sanctorum neque memor esse pauperum suorum, in qua longanimitate opus
est, ut his psalmis spriritualibus nos exhortemur.

Et iterum Almuth nostrae personam describit, pulchre exponens rationem
tituli. Nam dum sanguinem pauperum et clamorem recenset, nonne indicat.
imaginem mortis et omnium passionum portari ab ista Almuth? Vere novum
genus hominum, quod sub morte vivit, sub passione gaudet, sub
oppressione vincit, sub oblivione sui clamans exauditur, quomodo potuit 

[Seite 308]

profundius abscondi quam sub sanguine? Itaque si quis hucusque
dubitavit, Martyres hoc psalmo loqui, hunc versum legat et sanguinem
eorum observet.

Ita videmus quoque, quibus viribus vicerint Martyres, scilicet sanguine
et clamore, et quam longe a facie primitivae Ecclesiae recesserit
Ecclesia hodierna, quae vel Babylone cruentior potius aliorum sanguinem
fundit et clamores in coelum contra se concitat arbitrata, se obsequium
prestare deo. Sive autem hunc versum aptes ad praeterita mala, quibus a
Iudaeis afflicta est iuventus Martyrum sive ad praesentia et futura
inter gentes ferenda, parum refert, quanquam priori sensui magis
convenit sequentia textus, cum in hos studia dei declaret, quibus a
Iudaico furore liberata est, ut ostendat, quid praedicandum sit inter
gentes de studiis dei, et ob quod psallendum ei sit, nam statim dicet de
malis inter gentes ferendis.

Recordationem vero sanguinis sanctorum et memoriam clamoris pauperum
primo intelligimus suaviter de conversione impiorum, merito sanguinis et
clamoris Martyrum facta, sicut S. Stephanus Paulum, Laurentius
Hippolitum, et in summa, Ecclesia totum mundum sanguine et oratione
convertit. Deinde severiter in eos, qui contempta hac suavitate manent
in sua impietate, [Luc. 18, 6 ff.] de quibus Christus Luce xviij.
‘Audite, quid iudex iniquitatis dicit. Deus autem non faciet vindictam
electorum suorum clamantium ad se die ac nocte? Dico autem vobis, quia
cito faciet vindictam illorum’.

Vide, quam sibi ubique constet Euangelica doctrina et vita.
Christianorum est non reddere malum nec retaliare nec vindictam facere.
Ita hoc versu Martyres fundunt quidem sanguinem, nec tamen aliud
faciunt, nisi quod clamant, ut et nos erudiamur, oportere quemlibet in
sua causa patientem [Röm. 12, 19.] et vacuum vindictae esse ac sola
oratione ad deum converti. Sicut Ro. xij. dicit ‘Non defendentes
vosmetipsos, charissimi, Sed date locum irae. Scriptum est enim: Mihi
vindicta, et ego retribuam’. Verum hoc olim erat praeceptum
necessarium, quando Euangelium florebat, nunc regnantibus opinionibus
factum est consilium perfectis datum.

[9, 14.] Miserere mei domine, vide humilitatem meam de inimicis 

meis, qui exaltas me de portis mortis.

D. Hieronymus sic ‘Vide afflictionem meam ex inimicis meis’. Quare
‘humilitas’ hoc loco manifeste vilitatem, oppressionem, laborem
significat, quod et frequenter pro pauperibus accipitur in scripturis,
quasi dicas: tristitiam ac molestiam animi, qua laborat sub inimicis.
Inimici proprie hoc loco ab odiendo ‘osores’ hebraice dicuntur. Tum
illa locutio latinis insolita est ‘Humilitatem meam de inimicis
meis’. Eclypsis enim esse videtur, in hunc modum supplenda: Vide
humilitatem meam, quam patior ab osoribus meis.

[Seite 309]

Est itaque huius versus affectus in his, qui victis aliquot malis iterum
premuntur, clamant et orant, ut liberentur, ut non modo indicet sanctos
assidue tribulationibus expositos esse, verum et Ecclesiae formam
praescribat, in cuius persona psallit, quae in praecedentibus Martyribus
confitetur et gloriatur. In praesentibus gemit et clamat, pro futuris
orat et optat. Unde et hic, cum petit respici suam afflictionem per
misericordiam dei, recenset priora dei mirabilia, quod etiam a portis
eam exaltarit.

Exemplum autem huius versus pro mea ruditate pulchrum exhibuit Apostolus
Paulus in tribulationibus, quibus gravabatur in Asia, scribens [2. Cor.
1, 8 ff.] ij. Cor. i. sic ‘Nolumus ignorare vos, fratres, de
tribulatione nostra, quae facta est in Asia, quoniam supra modum gravati
sumus virtutem, ita ut tederet nos etiam vivere, sed ipsi in
nobismetipsis responsum mortis habuimus, ut non simus fidentes in nobis,
sed in deo, qui suscitat mortuos, qui de tantis periculis eripuit et
eruit, in quem speramus, quoniam adhuc eripiet, adiuvantibus vobis in
oratione pro nobis’. Itaque arguit a maiori tam Apostolus quam
propheta. Si (inquit) a portis mortis exaltasti antea, etiam nunc, cum
molesti mihi sunt osores mei, et in afflictione mea miserere mei. Facile
fidelis est et sperat in minori malo, qui in maximo expertus est spei
fructum.

Hanc portam mortis gravissimam esse persecutionem credo, quam Apostolus
responsum mortis in seipso videtur appellare.

Scio quidem, in scripturis portas solere accipi pro curiis aut
consistoriis, ubi iudicium accipiebatur ut versu sequente videbimus,
alios autem tropologiam secutos per portas mortis intelligere vitia seu
peccata, quibus pervenitur ad mortem. At simplici sensu contenti mortem
istam corporalem ut dixi) accipiemus, et portam ingressum eiusdem, ut
sit porta mortis introitus mortis seu mors instans et urgens. Quae etsi
parvi momenti sit ad mortem aeternam, tamen nisi victrice gratia dei
superetur, prorsus nihil differt ab aeterna morte, immo est vere initium
aeternae mortis. Alioquin vix dormitio vocatur et somnus seu requies
sanctorum. Quare epitasin observemus in porta ista mortis, ut
intelligamus, Apostolum et sanctos Martyres cum morte sic pugnasse, ut
senserint quendam gustum aeternae mortis, [Matth. 16, 18.] Quem et
Christus Matt. xvi. per portas inferi significasse videtur. Nisi enim
atrocius aliquid sensibili morte indicaret, non tam ardentibus et
potentibus verbis uteretur dicens de portis mortis.

[9, 15.] Ut annunciem omnes laudes tuas in portis filiae Zion, 

Exultabo in salutari tuo.

Sic enim hebraeus versus finit, Et quod hic ‘annunciem’, supra versu
primo dixit ‘Narrabo’, idem utrobique verbum. Potuit autem et sic
transferre: 

[Seite 310]

Propterea enarrabo omnes laudes tuas. ‘Omnes laudes’ dicit eodem
tropo, quo supra ‘omnia mirabilia’ dixit. Affectus autem iste ps. v.
tractatus est, ubi dictum est, quomodo gloriantur in domino, qui
diligunt nomen eius. Delectantur enim eius laudem nunciare et
praedicare, ideo petunt adiuvari et sustinent viriliter dominum futurum
adiutorem, qui nisi veniret, laus quoque [Ps. 6, 6.] eius penitus
periret. Sicut ps. vi. dictum est ‘Quoniam non est in morte, qui memor
sit tui’, Ita et hic dicit, se exaltatum a portis mortis, ut laudes
eius enarret et exultet in salutari eius.

Unde videmus, hunc psalmum in persona totius Almuth cantari. Martyres
enim occisi non enarrant laudem dei in Ecclesia militante, Sed reliqui,
qui data pace aut victis impiis supersunt aut succedunt, cum ideo
narrentur laudes eius, ut nota fiant opera dei, et nomen eius
cognoscatur in consolationem et spem fidelium atque in conversionem
infidelium. In coelo enim, ubi omnes vident gloriam dei, non indigent
praedicante. In terra autem, ubi gloria dei nullo modo capitur, dum sub
tam adversa forma operatur, ut magis oblitus quam memor esse videatur,
opus est saltem verbo eam commendari et fide intelligi.

Hic ‘portas filiae zion’ hebreo tropo significare loca, in quibus
fideles conveniunt ad verbum dei, ad orationem, ad sacramentum, ad
poenitentiam et ad vel ligandos vel solvendos peccatores, satis clarum
puto. In portis [Spr. 31, 23.] enim olim sedebant iudicaturi, ut prover.
xxx. ‘Nobilis in portis vir eius, quando sederit cum senatoribus
terrae’. Nec absurdum videtur, iuxta [5. Mos. 17, 2.] synecdochen
civitates intelligi per portas in lege Mosi, quando Deutr. xvij. et
similibus locis dicit ‘Si fuerit repertus intra unam portarum tuarum
vir aut mulier’ &c. Quo nomine civitates credo appellatas ob mysterium
Ecclesiarum futurarum, in quibus introitus et exitus tum patens tum
tutus est. Exitus, inquam, ad bella et labores, Introitus ad pacem et
quietem. In his portis utique laudes dei annunciantur, sicuti vidimus et
videmus.

‘Filiae Zion’ dicit ut supra, quod Ecclesia in monte isto ceperit et
inde promoverit in omnem terram. Et forte non sine causa adiecit
‘filiae’, non contentus ‘in portis zion’ dicere, quod
praeviderit zion et Hierusalem vastandas. Nihilominus Ecclesia per
orbem, quae filia illius est, habet suas portas, in quibus praedicatur
laus et gloria dei in salutem gentium, et agitur iudicium ad
mortificandum peccatum veteris hominis, ut dictum est.

‘Exultabo in salutari tuo’. Frequens est vocabulum ‘salutare
tuum’ in sacris literis, et fere ad Christum refertur, recte quidem,
sed non satis aperte. Aliud enim sonat salvator, aliud salus, aliud
salutare. Salutare enim latinis id dicitur, quo usus salvator salutem
confert, sicut cibum, potum, medicinam et similia dicimus salutaria.
Quae cum ita sint, Christus aptissime salutare vocatur, cum ipse sit
medium illud, quo nos salvamur. Ipse est panis, qui 

[Seite 311]

dat vitam mundo, Et omnino idem medicus et medicantum, quo sanantur
peccata animarum, quo et liberamur ab omni malo. Est itaque sensus: Ego
salutem neque in me neque ullis hominibus quaero, vana enim salus
hominis, libens a me et ab illis destituor, ut liceat mihi in Christo
filio tuo salvum fieri ab omnibus peccatis et malis. Ipse enim est
saluberrimum [1. Cor. 1, 30.] ungentum, ipse consolatio nostra, seu ut
Apostolus i. Cor. i. ‘Ipse iustitia, sanctificatio, sapientia,
redemptio nostra a deo nobis factus’. Quibus verbis optime energiam
huius nominis, salutare et usum Christi et incorporationem nostri in
Christum exposuit, modo vites somniatores sophistas, qui Christum nobis
sic iusticiam et sapientiam faciunt, ut semper vel obiectum vel causam
iustitiae nostrae statuant, usum vero eius, qui est per fidem in eum,
penitus ignorantes, de quo solo loquitur Paulus. Fides enim in Christum
facit eum in me vivere et moveri et agere, non secus atque salutare
ungentum in aegrum corpus agit, efficimurque cum Christo una caro et
unum corpus per intimam et ineffabilem transmutationem peccati nostri in
illius iustitiam, sicut nobis repraesentat venerabile altaris
sacramentum, ubi panis et vinum in Christi carnem et sanguinem
transformantur.

Haec qui noverit et expertus fuerit, mox fastidit salvari ab hominibus,
libenter damnatur ab illis, Exultat in solo dei salutari, gaudens et
gratias agens, se talem esse, cui Christus sit salutaris, donec plene
salvus factus similis sit ei, qui se salvum foecit suo ipsius impendio.
Ita verbum ‘salutare’, quia usum et vim salutis includit, aptius
convenit militanti Ecclesiae quam salus, quae potius futuri saeculi res
consummata erit. Interim Christus [Matth. 13, 33.] fermentum est,
absconditum in satis tribus farinae, donec fermentetur totum, hoc enim
agit, hoc iudicium eius est. Hic est thronus eius in hoc tempore (ut
diximus), quod expurgat peccatum in fidelibus suis et imbuit iustitia
per [Hebr. 1, 3.] seipsum, sicut heb. i. dicit ‘Portans omnia verbo
virtutis suae, purgationem peccatorum per semetipsum faciens, sedet ad
dextram maiestatis in excelsis’.

Et pulchre, licet paulo obscurius, hic versus sacrifitium altaris, idest
missam, videtur tractare. Hoc enim agi debet in missa: primum, ut
enarrentur laudes dei (idest Euangelium), in quo mirabilia, studia,
opera, beneficia dei praedicantur, idque in portis filiae Zion, idest in
conventibus fidelium, deinde, ut fermententur populi salutari fermento,
idest imbuantur et reficiantur Christo, ut exultare discant in salutari
dei. Est enim mensa ista mensa convivii magni et iucundi, e qua vesci
debemus cum laetitia. Verum hoc illis conveniet, qui tribulationem et
humilitatem ex inimicis patiuntur, sicut praecedente versu dicitur. Cum
autem et aliis locis omnibus scripturae istud sacrificium in et pro
conventu multitudinis celebrari statuatur, ego sepius passus sum et
adhuc patior miras cogitationes, quidnam de singularibus et privatis
missis sentiendum sit, in quibus prorsus id non agitur, 

[Seite 312]

ad quod institutum est hoc mysterium, neque praedicatur ibi nec
communicatur, nisi id laudes dei enarrasse dixeris, quod est Euangelium
ab uno legi et audiri rarissimeque intelligi, et id communicari putes,
quod est unum solitarium hominem, qui communitas dici non potest,
sacramento isto uti. Nam illos evidenter errare pronuncio, qui in hoc
tantum celebrant, ut opus bonum aliquod faciant, quasi hoc mysterium ad
faciendum opus bonum institutum sit, ac non multo maxime et solum ad
usum iustitiae Christi et [Ps. 116, 13.] vim salutaris dei exercendam,
sicut canimus ‘Calicem salutaris accipiam, et nomen domini
invocabo’. Non quod damnem missas privatas, quas etiam tum novi tum
expertus sum multis fuisse saluberrimas, non tamen nisi magnis
tentationibus vexatis, sed quod usum earum, qui passim regnat, vix
paucis credo salutarem esse.

[9, 16.] Infixae sunt gentes in interitu, quem foecerunt: 

In laqueo isto, quem absconderunt, comprehensus est 

pes eorum.

Pro ‘infixae sunt’ Hieronymus habet ‘demersae sunt’, quod
pulchre conveniret, si pro ‘interitu’ ‘foveam’ quoque reddere
vellemus. Significat enim eadem dictio interitum, foveam et laqueum,
forte quod fovea et laqueo pereant homines. Atque iterum tropus ille,
cuius ps. vij. meminimus, hoc loco ponitur, ubi omisso pronomine
‘quem’ hebreus simpliciter dicit ‘in interitu, foecerunt’, sicut
‘incidit in foveam, foecit’. Denique eadem dictio, quae illic fovea,
hic interitus versa est, estque per omnia fere similis cum illo versus
et similis sententia, ut appareat vice proverbii hanc sententiam fuisse
vulgo notissimam, quae illo et hoc versu traditur. Nam et hoc, quod
dicitur ‘In laqueo isto, quem absconderunt, comprehensus est pes
eorum’, [Ps. 7, 17.] distat in verbis et nihil in sententia ab eo,
quod illic dicitur ‘Convertetur dolor eius in caput eius, et in
verticem ipsius iniquitas eius descendet’. Sensus autem apertus est:
Quod impii martyrum persecutores dupliciter demerguntur, aliqui
suaviter, alii severiter. Severitatis exemplum ps. vij. monstratum est
in Absalom, qui in foveam cecidit, quam patri suo paravit. Quod contigit
et Iudaeis vastata Hierusalem, cum ipsi parassent vastare Ecclesiam,
sicut et Roma hoc merito vastata est. Idem necesse est tandem pati omnes
piorum persecutores, etsi ad tempus modicum superiores sunt, [Spr. 11,
8.] sicut scriptum est Prover. xi. ‘Iustus liberatus est, et tradetur
impius pro [Sir. 27, 28.] eo’. Et xxvij. ‘Qui in altum mittit
lapidem, super caput eius cadet’. Quae omnia et similia sicut et hic
versus proverbialiter dicuntur in consolationem patientum et infirmorum,
ut certi sint, id quod patiuntur, reversurum ad adversarios , seque
liberandos, Absque hoc, quod adversarii non modo corporali huic suo malo
obnoxii erunt, sed simul peiori malo in spiritu conterantur, 

[Seite 313]

dum et peccant in pios homines et poenam pro peccatis incurrunt, [Jer.
17, 18., 1. Mos. 4, 13 f.] quod Hieremias dicit ‘Duplici contritione
contere eos’. Sic et Cain Gen. iiij. scribitur peccatum suum
adhaerere, simul tamen poenam non evadere.

Verum hoc loco magis benignitatis exemplum intueri decet, quia psalmus
incundissimus est, et verba increpationis omnia geri dicuntur, idque
consonat sequentibus, ubi dominus iudicia faciens cognosci et peccatores
in infernum converti et legislatorem constitui, ut gentes sciant, se
homines esse, dicitur, non tamen reiecto severitatis exemplo. Quod ut
etiam rudioribus planum faciamus, Constituamus sibi contraria duo bella,
carnis et spiritus, quibus pii et impii in hoc mundo congrediuntur.
Carnale bellum dico, quo impii adversus pios insaniunt, ut in Almuth
ista Martyrum ostensum. Hic impii semper superiores sunt, immo apparent
esse superiores, dum sancti non nisi patiuntur, non reverberant, non
vindicant. Unum est quod faciunt, quod sinunt impios furere et facere
quae volunt, sola patientia pugnantes.

Verum non in finem patientia ista pauperum peribit, sed mors et
quaecunque mala impii eis intulerint, tandem in caput impiorum redibunt
et demergentur in interitu, quem foecerunt. Morientur enim, et viros
iniustos mala capient in interitu, nec inde unquam liberabuntur, sicut
iusti liberati sunt. Igitur iste est congressus carnalis piorum et
impiorum, hic finis et victoria utriusque. Sic maior servit minori, et
qui praevalet, rubeus et cruentus Edom, supplantatur a posteriore Iacob.
Spirituale bellum est de pietate et impietate. Hic iterum impii imaginem
maioris et prioris Edom habent, pii vero minoris et posterioris Iacob,
hic de religione, de fide, de opinione, de sensu spiritus et omnino de
his rebus bellatur, quae ad deum pertinent, propter quas et carnale
bellum oritur et geritur, dum impii sua pertinacissime statuunt, piorum
autem impetuosissime persequuntur et damnant. Hic proprie colliduntur in
utero Rebeccae duo parvuli, ut mater ipsa [1. Mos. 25, 22.] periculo
territa dicat ‘si sic mihi futurum erat, quid necesse fuit
concipere?’ Acerrima est haec congressio. Talis fuit Apostolorum
contra Iudaeos, pseudoapostolos, Martyrum contra Idolorum religiosos et
cultores, doctorum contra haereticos et semper et ubique humilium
adversus superbos mente cordis sui. Hic impii multitudine et fortitudine
praestant potentibus, sapientibus, iustitiariis a sua parte fideliter
stantibus, sicut Arrianae haeresis exemplo pulcherrime cognosci potest.
Tum ratio, sensus, opinio vulgi in illorum copiis regnant, suntque
undique armatissimi. Pii vero praeter confessionem, quae fit in salutem,
pene nihil habent, pauci sunt, simplices, stulti et peccatores ab eorum
parte stant. Tum quae loquuntur, quia supra sensum, rationem, opinionem
vulgi sunt, eo ipso quo loquuntur, victi videntur denique contempti et
ridiculi. Tum illi opinione et plausu vulgi et magnatum suorum 

[Seite 314]

[Ps. 14, 6.] freti inflatique mox implent illud ps. xiij. ‘Consilium
inopis confudistis, quoniam dominus spes eius est’. Hucusque
succumbunt seu succumbere videntur iusti, usque ad oportunitatem.

Ubi autem perseverarint in confessione hac salutari, sive interim
moriantur, sive patiantur, venit dominus in oportunitatibus dicens: Non
sic, sed maior serviet minori, hoc est victor victo subiicietur, sicut
ex [Jes. 14, 2.] Isaia xiiij. superius adduximus ‘Et erunt capientes
eos, qui se ceperant, et subiicient exactores suos’. Dicit autem, et
fit ita. Ipse enim dixit, et facta [Ps. 9, 17.] sunt. Tunc autem fiunt,
quando (ut infra dicet) dominus cognoscitur iudicia faciens, et corruit
impius in operibus suis. Revelatione enim veritatis cognoscitur, [Ps. 9,
6.] sicut supra dixit ‘Increpasti gentes, et periit impius’. Non
enim nobis praedicantibus, sed deo increpante, iudicium faciente et
incrementum dante vertuntur impii.

Mutatis autem ac victis hac ratione impiis, iam verum est: Esse captum
pedem eorum laqueo, quem ipsi absconderunt, et demersos in interitu,
quem foecerunt, quia interitum et laqueum, quem pietati iustorum
intentarunt ut perderent eam, passa est potius eorum impietas et periit
ipsa. Non autem eodem interitu perierunt, quem foecerunt, sed simili,
quia interitus pietatis et impietatis non sunt idem interitus, sed
similis formae. Unde hic [Röm. 5, 14.] locus ad tropum Apostoli Ro. v.
intelligendus est, ubi dicit, Adam esse formam Christi, cum tamen ille
peccati, hic autor sit iustitiae, verum forma est similis originis, non
similum rerum. Ita hic impii demerguntur interitu, quem piis foecerunt,
cum piorum interitus sit impios fieri, et impiorum interitus pios fieri,
forma itaque eadem, sed res longe diversissima. Haec [Offb. 13, 10.,
Offb. 13, 18.] duo bella forte signat Apoc. xiij., ubi cum altera bestia
pugnantibus dicit ‘Hic est patientia et fides sanctorum’, cum altera
vero pugnantibus ‘Hic est sapientia’.

Sunt autem qui tropologissent penitus hoc loco volentes ‘demergi in
interitu, quem foecerunt’ Esse conscientiam illaqueari et capi
peccato, quod perpetrarunt. Alii argutius, haereticos et impios proprio
sermone capi et constringi. Sicut enim mendacem non est possibile satis
esse memorem, ita nec satis prudentem, quo fit, ut ab iis, qui acute
observant, facile capiantur, [1. Sam. 17, 51., Luc. 11, 22.] sicut David
Goliath suo gladio peremit. Et Christus fortiorem alligans distribuit
arma, in quibus confidebat, Et fere videmus Iudaeos, haereticos, [1.
Sam. 14, 8 ff.] superbos quosque hac arte superatos. Sic i. Reg. xiiij.
Ionathas hoc signum futurae victoriae sibi praesumpsit, si ad
philistinos ipsi irent vocati, secus si ad ipsos Philistini venirent.
Nam et rei militaris periti canonem hunc habent, non esse bellum
differendum, donec hostis obsideat muros, Sed occurrendum adhuc longe
agenti, aut melius in terra sua moranti, qualia fuere ferme bella David
regis contra gentes. Sed et Romani Hannibalem 

[Seite 315]

vincere in Italia non poterant. In Aphrica vero Hannibal quoque vincere
non potuit. Quid his lusibus rerum divina potentia ostentat, nisi quod
hic dicitur: Hostem tutissime et optime posse vinci suis viribus, suis
armis, suis artibus, suis praesidiis. Quin et mortem Christus morte ipsa
mortisque viribus vicit et peccatum de peccato damnavit, Sicut et
maledictum maledicto superavit et potestatem nobis dedit, diabolum,
mundum, carnem non nisi propriis eorum studiis vincendi, dum fide et
patientia firmatos et invictos reddit adversus omnem vim et astutiam
eorum. Pulchra est haec et iucunda sententia, sed nescio, an huic versui
apta. Simplicior enim videtur esse sensus prior de occubitu impiorum et
impietatis, quem intentarunt piis et pietati de severitate sive de
bonitate sive de utraque simul intelligas, cum sit idem domini iudicium
et opus, ut supra retulimus, sed non omnibus eadem faciens, quia non
eodem studio susceptum.

Ad vim verborum veniamus, quae videmus omnino esse allegorica, Quo, ut
ps. ij. diximus, etiam rem allegoricam spiritus significare voluit.
Aliud enim agitur, et aliud agi videtur, quando impii oppugnant pios seu
carnali seu spirituali bello, videntur enim victores et maiores, sed
vincuntur [1. Mos. 25, 23.] et servient minoribus. Quam allegoriam et
verbum hoc ‘maior seviet minori’, pulcherrime et brevissime
commendat. Maior et minor apparent, scilicet illius victoria, huius
servitus. At vera servitus, quam deus censet, non apparet, sed verbo dei
nunciatur ac fide sola percipitur. Ubi iterum vides, spiritum magis in
verbo quam nomine observandum. Atque utinam omnes tribulati hoc
proverbii vice haberent sibi usitatissimum, quo sepius consolari et
adversus sive peccata sive poenas quascunque dicere assuescerent
‘Maior serviet minori’. Maiora sunt nobis, quae nos premunt, sed
confide, verbum dei omnipotens est, quod dicit ‘Maior serviet
minori’. Quod adeo verum est in futuro et adepta victoria, ut et
praesenter nobis serviant et prosint, qui maiores nobis sunt, idest qui
nos persequuntur, ut eorum ipsa tyrannis ad nostrum malum sit nobis
servitus ad nostrum bonum. Ita sunt iudicia alia dei, alia hominum.

[2. Mos. 15, 10.] ‘Demerguntur’ sumptum videtur ab Aegyptiis Exo.
xv., ubi dicitur ‘Submersi sunt sicut plumbum in aquis
vehementibus’. Sed et totus versus eandem historiam non parum simulat.
Sicut enim Aegyptii conati Israelem perdere, longe maiores illo facti,
ipsi potius eo ipso perierunt, ita impius spiritualem Israel persecutus
periit. Demersio autem sive defixio indicat perpetuum interitum, unde
non liberentur, sive severiter sive benigniter intelligas. Nam damnati
non revocabuntur, et fideliter conversi non revertentur [Luc. 16, 26.]
ad vomitum inaeternum. Cahos enim magnum inter utrosque firmatum est, ut
non possint hinc aut inde transire ad se invicem. Sic supra [Ps. 7, 16.]
ps. vij. Diversi ponderis verba posuit ‘lacum aperuit et incidit in
foveam, 

[Seite 316]

quam foecit’. Grandius est incidere in foveam quam facere foveam. Ita
hic: defixae seu demersae sunt in interitum, quem foecerunt. Maius est
demergi in interitum quam facere seu parare interitum, quasi dicat:
Mala, quibus impii petunt pios, videntur esse eorum casus et perditio,
sed revera sunt solum apparatus quidam et magis intentatio casus et
perditionis. Tentantur [Ps. 118, 13.] enim morte et malis, sed vivunt et
bene habent, sicut ps. cxvij. ‘Impulsus, eversus sum, ut caderem, et
dominus suscepit me’. Contra impii videntur erigi, stabiliri, elevari
super pios et demergere in interitum, Sed revera apparatus, species et
tentatio est erectionis, et verius demersio, qua interitum patientur,
immo patiuntur praesenter.

Idem dicemus de altera versus parte, ubi gravius est laqueo comprehendi
quam laqueum abscondere, et tamen pii videntur comprehendi, cum solum
paretur laqueus, ut comprehendatur. Tentantur, inquam, non
comprehenduntur, Nec ultra promovent impii, nisi quod abscondunt
laqueum, tenduntque insidias, sed incasso labore. Rursum ipsi videntur
liberi, tuti et comprehendere pios, cum revera ipsi comprehendantur. Et
versus hic, nisi tautologiam habet, potest pro priore parte aptari bello
carnali, pro posteriore bello spirituali, Quod impii pro impietate sua
pugnantes pleni sunt astu et insidiis adversus pietatem doctrinae, sua
non sincere producunt et aliena insidiosissime calumniantur, donec
detectis versutiis comprehendantur, operante deo mirabilia sua, aut
inaeternum confundantur revelatis coram omnibus consiliis suis.
Impossibile est enim, ut impius non agat subdole et mendaciter, cum sit
mendax a planta pedis usque ad verticem. Deinde pro mendaci suo sensu
ardeat zelo impotentissimo, sicut in Iudaeis monstrum habemus. Cum autem
aperto negocio videat, sibi victoriam non posse obvenire, ad insidias
vertitur et cum Magis Pharaonis sciens et prudens resistit veritati
Mosi. Talem dolum sepius infra audiemus, qualem et in Euangelio quoque
Christum videmus ubique passum. Quodsi simpliciore sensu laqueum
insidias mortis corporalis intelligere quis velit, non resistemus. Sic
enim ipsi insidiantur sanctis in mortem, et tamen sanctis liberatis ipsi
capiuntur in mortem, [1. Thess. 5, 3.] antequam intelligant. ‘Cum enim
dixerint: pax et securitas, repentinus eis supervenit interitus’.

Notum relinquo, captionem pedis in laqueo sumptam esse ab avibus aut
bestiis, quas aucupes et venatores hac arte capiunt. Quibus rebus
pulchre figurantur scandala, insidiae, pericula et lapsus animarum,
maxime hebreis. Et ut hebraismum hunc inculcemus: In hebraeo neutra
parte versus habetur relativum ‘quem’, sed simpliciter ‘in
interitu foecerunt’, ‘In laqueo isto absconderunt’.

[Seite 317]

[9, 17.] Cognoscetur dominus iudicia faciens. In operibus 

manuum suarum comprehensus est peccator.

D. Hieronymus et hebraeus ita: ‘Agnitus est dominus iudicium faciens,
in opere manuum suarum corruit impius. Meditatione semper’. Et vere in
praeterito dicit ‘agnitus est’, non in futuro ‘cognoscetur’. Et
‘impius’, quem noster transtulit ‘peccatorem’, ipse est
iustitiarius ille cerimonialis, pharisaeus, superbus in virtute sua,
glorians in operibus suis, qui ad obsequium dei pro veritate fidei et
honore sanctae Ecclesiae occidit filios dei magna fiducia, de quo abunde
dictum in superioribus, qui hebraice ‘Rasa’ dicitur. Quod vero
Hieronymus ‘corruit’, hebraeus et noster rectius ‘comprehensus
est’ habet, quanquam non ita multum refert ad sensum.

Pergit autem propheta narrare mirabilia dei, quod non modo gentes
Idolatrae persecutrices demersae sunt in interitu, quem foecerunt, verum
et ii, qui sibi sancti et bene vivere visi sunt, inventi sunt
peccatores, Nisi forte hunc versum praecedentis lucem esse dixeris et
hic declarari, quod ibi obscurius dictum est. Ego magis huc feror, ut
credam, prophetam voluisse vim divini operis et iudicii extendere ad
omnia, ut gentes non modo invenirentur male agere piis hominibus
resistendo propter sua studia, sed etiam ipsa studia inveniri peccata et
mala, sicut in Paulo licet exemplum petere, qui cum cognovisset,
iustitiam, quae ex lege est, esse meram impietatem, quae inflet, non
modo universa mala, quae sanctis foecerat, idest interitum, quem
parabat, et laqueum, quem absconderat, agnovit esse pessime facta, quae
prius zelo legis ardens optima iudicabat, verum et ipsam quae ex lege
est iustitiam mox damnavit comprehensus in his operibus manuum suarum
tanquam impiis et malis, quae credebat esse summae iustitiae.

Est ergo sensus: Quando dominus cognoscitur et sic cognoscitur, quod est
iudex seu iudicium faciat, nullus subsistere potest ante faciem eius,
quantumlibet iustus, sapiens et potens. Aliud enim est cognoscere
dominum iudicem, aliud dominum miserentem. Cui dominus iudicii notus
fit, corruit territus et ad nihilum redigitur a facie irae eius
insustentabilis. Cui autem notus fit dominus misericordiae, surgit
laetus et super omnia tollitur a facie bonitatis eius
incomprehensibilis. Cognoscitur autem iudicium faciens externe et
interne. Externe verbo Euangelii et exemplo sanctorum, quos iustificat,
demersis gentibus in interitu, quem foecerunt. Verum haec non movent
satis, donec et interne cor aspiciat et tremefaciat, sicut supra dictum
est in verbo ‘A facie tua’.

Unde ‘opera manuum impii’ dixit, non ‘peccata impii’, omnino
significans ea opera, quae impius facit velut bona, in quibus et
confidit, propter quae 

[Seite 318]

incorrigibilis est, nec audit verbum dei, nec si audit, ad se pertinere
credit, sine timore, securus sibi de regno coelorum. Hunc ergo nemo
convertit, [Nah. 1, 3.] nisi agnitio iudicantis domini, coram quo nemo
non nocens est. Naum i. [2. Mos. 34, 7.] ‘dominus mundans non faciet
innocentem’. Et Exo. xxxiiij. ‘Nullusque apud te per se innocens
est’ &c. Vide ergo miram ac terribilem vim iudicii dei. Impius
praesumpsit sese operibus manuum suarum stabilire et liberare, et ecce:
Noscitur iudicium domini, ac mox comprehenditur et corruit in eis,
inventus impius et peccator.

Potest etiam versus accipi pro generali sententia, etiam si ipse impius
non credat, se comprehendi, in hunc modum: Praedicatus est et cognitus
dominus iudicium faciens in gentibus, et simul cognitum est, neminem
inter homines esse non plenum et comprehensum in peccatis, quando et
illi comprehensi sunt, qui prae caeteris sunt magnorum operum et
virtutum, quae [Röm. 3, 20 ff.] omnia in peccatum coram deo
computantur. Sic Ro. iij. ‘Non iustificabitur in conspectu eius ex
operibus legis omnis caro, sed omnes peccaverunt. Non est qui faciat
bonum’. Et hic mihi sensus magis placet, quod impius sit proprie, qui
cum sit peccator, operibus bonis inflatus non credit, se esse
peccatorem, ideo non habet rectam de deo opinionem nec de seipso. Quod
si ipse non sentit, sentiunt hi, qui cognoscunt.

Quod sequitur ‘meditatione semper’, hebraice ‘higgaion sela’
dicitur. Estque dimidius versus, huius totius posterior pars, quam
nullus interpretum videtur reddidisse. Augustinus indicat ‘Sela’
(idest diapsalma) in suo codice positum fuisse, sed de ‘meditatione’
sive ‘higgaion’ nihil. Mirumque quid velit ea dictio, praesertim cum
tanta sit, ut sola medium versum absolvat, priore parte tam longa. Nam
de Sela diximus ps. iij. Nec hoc certum est, an in nominativum,
ablativum aut vocativum reddi debuerit: Meditatio, meditationem aut o
meditatio. Significationem eius psalmo primo dedimus, [Ps. 1, 2.] ubi
dicitur ‘In lege eius meditabitur die ac nocte’. Significat enim
loqui, dissertare, garrire et omnino negocium verbi aut cantus, sic
tamen, ut meditate [Ps. 19, 15.] fiat, unde frequenter cum corde
coniungitur, psal. xviij. ‘Et meditatio cordis mei in conspectu
tuo’, ubi est eadem dictio, quae hoc loco.

Ego meam iterum ignorantiam confiteor, nisi quod suspicor, prophetam de
bona meditatione loqui. Proferam ignota primus, etsi id poeta parum
tutum iudicet. Quid si propheta prae abundanti affectu verbi dei
efficaciam et fructum una hac dictione voluerit velut exclamando
commendare? ac si dicat: Ecce gentes demerguntur in interitu, quem
foecerunt, capiuntur laqueo, quem abscondunt, agnoscitur dominus iudicia
faciens, et in operibus suis comprehenditur impius, atque haec omnia
meditatione, idest verbi ministerio. O meditatio, o verbi ministerium,
tu res tam vilis, tam despecta, tam infirma, tam stulta coram hominibus,
et tanta per te fiunt! Tu enim sola 

[Seite 319]

cooperaris deo in omnibus mirabilibus istis, non potestas, non
sapientia, non iustitia, non gratia mundi. Sic enim et in vernacula
nostra, cum vehementissime admiramur aliquod gestum, per id quod non
sperabatur, nimia vel indignatione vel admiratione ipsum vix nominamus
dicentes: ille, istene foecit?

[4. Mos. 16, 1f.] Sic Numeri xvi. ‘Et ecce Core’ &c., sequitur ‘Et
surrexerunt’, ubi primum ‘et’ ad solam admirationem referri
potest. Quo affectu et David [2. Sam. 18, 33.] ij. Reg. xviij. locutus
videtur ‘Fili mi, Absalom, Absalom , fili mi’. Tam grandis autem hic
est affectus, ut siquid verborum amplius addatur, minus moveat
audientes, stupor enim quanto maior, tanto paucioribus verbis utitur. Et
revera stupendum est, verbo solo tantas mundi moles subrui et humiliari,
qualis erat Christi temporibus, cum maxime floreret potentia, divitiis,
artibus, iustitia, ingeniis, sapientia, prudentia, eloquentia. Quare meo
sensu potius in nominativo redderem ‘Meditatio Sela’, licet
Hieronymi translationem in ablativo non damnem, quod admirabundus iste
affectus potius nominativo uti solet. Diximus autem ps. iij. ‘Sela’
nostro iudicio poni in psalmorum locis in signum magni et rari alicuius
affectus, qualis hic est, qui ob hoc ipsum merito dimidium versum una
dictione occupat, qui nullis versibus satis digne [2. Sam. 23. 8.]
exprimi queat. Scriptum est enim ij. Reg. ult. ‘David ipse quasi
tenerrimus ligni vermiculus’, scilicet quod vir fuerit totus
tenerrimis, candidissimis, secretissimis affectibus plenus, unde qui
psalmos eius legimus, donec affectibus inanes sumus, Asini ad lyram
canimus. Non enim nisi fidem, spem et charitatem in psalterio tractat,
easque non in deserto sterili speculationis, sed ubertate
exercitatissimorum affectuum.

[9, 18.] Convertantur peccatores in infernum, 

omnes gentes, quae obliviscuntur deum.

Iterum ‘peccatores’ transfert pro ‘impiis’. Loquitur enim de
superbis (ut dixi) Iustitiariis, quos nemo mutat, nisi cognito deo
iudicium faciente et iram intentante ad infernum convertantur, in sui
scilicet cognitionem perfectam. Nam ‘ad infernum converti’ non credo
hic pro damnatione accipi, licet si quis id contendat, non resistam,
quia de conversione impiorum et gentium mirabilia dei cantat.

Atque ab hoc loco iam incipit orare propheta ad finem usque psalmi, ut
mirabilia mirabilibus addat deus, et qualia gessit in conversis impiis,
talia adhuc gerat in his, qui adhuc sunt impii, superbi, obliti et
contemptores dei, eodem verbo convertendi. Conversionem ad infernum,
quid sit, psalmo vi. vidimus et supra in increpationis verbo et facie
dei et agnitione domini facientis iudicium satis commemoravimus. Neque
enim quisquam perfecte convertitur, donec infernum et coelum gustaverit,
hoc est donec experiatur, 

[Seite 320]

quam malus et miser sit ipse, et quam dulcis et bonus dominus, quod
intentato mortis periculo et horrore iudicii extremi potissimum sentitur
et in spe ac fiducia misericordiae dei agnoscitur.

‘Oblivio dei’ iterum hic non ea debet intelligi, quam vulgus
intelligit, sed quam ps. viij. super nomine ‘Enos’ dedimus. Nemo
enim magis audaces et assidui dei memoratores quam impii, superbi et
peccatores, ut cuius nomen quottidie polluunt et perversa opinione omni
momento irritant et blasphemant, dum non sentiunt de eo secundum
veritatem, immo sibi tribuunt quae dei sunt, et deo quae sua sunt, hoc
est deum et opera eius et iudicia humano suo metiuntur sensu et affectu,
de quo satis multa diximus.

Inveteratam autem impietatem gentium notat, dum non arguit, quod deum
offenderint aut ab eo recesserint, sed offensiones diuturnitate et
consuetudine nimia in ius et mores promoverint, ut iam offendi deum a se
non credant, sed potius coli et adorari, Qualis fuit gentium Idolatrarum
conversatio et cultus Idolorum. Qui enim semel offendit, non mox
obliviscitur dei, sed scit, se male egisse et revertitur facile. Qui
autem obliviscitur, sine fine offendit nesciens, sese offendere, quod
est impiorum proprie. Ideo sunt iidem impii et gentes oblitae dei,
utrisque necessaria est conversio ad infernum, ut comprehendantur in
operibus suis. Observandum vero, hunc versum orari non simpliciter
adversus impios convertendos, sed quia ipsi sunt, qui persequuntur
Almuth impietate et superbia sua, id quod versus sequens velut rationem
reddens huius orationis ostendit.

[9, 19.] Quoniam non in finem oblivio erit pauperis, 

patientia pauperum non peribit in finem.

Poterat sic reddere ‘Quoniam non in finem obliviscetur pauperis’,
quod et hebraeo aptius respondet et affectum in deum dulcius movet.
Subauditur enim: deus non obliviscetur, cuius dixerat in fine versus
praecedentis gentes oblitas, quasi versa sermonis figura dicat: Gentes
obliviscuntur deum, persequentes Almuth martyrum. At deus non
obliviscetur pauperis Almuth, cum tamen ad sensum appareat utrinque
longe contrarium, Nempe quod impii videntur etiam zelo dei furere,
tantum abest, ut obliti deum putentur. Rursum Martyres, penitus ad
sanguinem et mortem derelicti, nihil minus quam in memoria dei esse
creduntur. Adeo in spiritu loquitur et fidem requirit, quae intelligat,
quomodo consoletur his verbis tribulatos, passos et morientes.

Quanquam observata diligentius hebraea grammatica, id quod versu
praecedente dicitur ‘Omnes gentes, quae obliviscuntur deum’, magis
eos [Ps. 42, 4.] sonet, qui improperant Martyribus illud ps. xli. ‘Ubi
est deus. tuus?’ Et [Ps. 10, 11.] infra ‘Dixit enim in corde suo:
oblitus est deus, avertit faciem suam, ne 

[Seite 321]

videat in finem’, ut illud quod superius Almuth apud Iudaeos passam
dixit ‘Quoniam requirens sanguinem eorum recordatus est, non est
oblitus clamorem pauperum’, Idem de eadem hic apud gentes passam
referat. Tam Iudaei enim quam gentes conati sunt, ut Martyres redderent
pusillanimes in fide dei, non solum eos persequendo, sed etiam de
adiutorio dei insultando, [Ps. 71, 11.] sicut et Christo in cruce
foecerunt, illud psalmi dicentes ‘Deus dereliquit eum, persequimini
eum et comprehendite, quia non est qui eripiat’. Adeo non satis habent
impii, quod corpora occidunt, nisi et fidem et spem tentent occidere.
Unde hebraeis versu praecedente ‘Obliviscentes deum’ possunt
intelligi non modo qui ipsi obliviscuntur, sed qui id agant, ut credatur
deus oblitus pauperum, quem sensum plane disserit Hieronymus in suo
commentario.

Dulcissime autem nos confortat his verbis spiritus, ut sciamus, seu
verba seu cogitationes, quae nobis diffidentiam, pusillanimitatem,
desperationem [Ps. 42, 10 f.] movent, non esse ex deo, sed ut optime ps.
xli. docet, ex diabolo vel hominibus, dicens ‘Quare oblitus es mei, et
quare contristatus incedo, dum affligit me inimicus meus, dum
confringuntur ossa mea, exprobraverunt mihi inimici mei, dum dicunt mihi
per singulos dies: ubi est deus tuus?’ Ita videmus, sanctos patres
vehementer fuisse in fide et spe exercitatos et eo eruditos, ut non
dubitent pronunciare, pusillanimitatem suam esse quidem a deo, sed tamen
per diabolum et hominem, qui verbo et cogitatione moveant hanc cordis
molestiam. Caeterum alienum est opus hoc a deo, qui operari contra
seipsum non potest. Ideo ad se diligendum, sperandum, [2. Mos. 20, 3.]
credendum, laetandum operatur, quo impleatur praeceptum eius primum, quo
praecepit ‘Non habebis deos alienos praeter me’.

Ita et hic versus sancta indignatione se suscitat adversus eos, qui deum
oblitum eius intentant, dicens ‘Non erit in finem oblivio pauperis’.
Talibus enim verbis opus habent passi, morientes et afflicti, ne
pusillanimes fiant. Scripta nanque sunt ad nostram doctrinam, ut per
consolationem scripturarum et patientiam spem habeamus. Observa,
‘patientiam’ dicit. Et hic concedit oblivionem dei, sed negat, in
finem duraturam, deserit enim nos aliquantum, ut illi fidamus, sed non
in finem, ne deficiamus.

‘Patientia pauperum’, idest expectatio afflictorum. Aliud enim nomen
paupertatis hic, quam parte priore habetur, hoc enim, ut supra dictum
est, afflictionem quoque significat, scilicet paupertatem spiritus, hoc
est qui sine consolatione sunt, de quibus supra ‘Non est oblitus
clamorem pauperum’, idest afflictorum. Ita hic dicit: id quod
expectant pauperes, (magis enim expectandi quam patiendi verbum est) non
frustra expectant, veniens veniet [Ps. 55, 23.] dominus salvator, quem
expectant. Sic ps. xxxvi. ‘Non dabit inaeternum 

[Seite 322]

fluctuationem iusto’. ‘Quod enim differt non auffert’ inquit hoc
loco Hieronymus, modo sit qui suffert. Expectandum itaque est, non
tentandus deus praesentaneo auxilio.

[9, 20.] Exurge domine, non confortetur homo, 

Iudicentur gentes in conspectu tuo.

Concludit psalmum duobus versibus orantibus pro iis, quae superius et
facta et futura cecinit, hoc est ut impii convertantur et pereant
cognito iudicio dei, et augescat populus Christi. Appellat autem eos
vocabulo despecto ‘hominis’: ‘Non confortetur (inquit) homo’,
idest cum sint ‘Enos’ et vere miserabiles, ut quid inflantur
erigunturque adversus sanctos tuos in superbia et abusione, fidentes in
magnitudine potentiae, sapientiae, iustitiae suae? Desinat ergo eorum
robur et infirmentur, nec sinas eos praevalere sanctis tuis in finem,
quin potius increpentur et iudicentur in conspectu tuo hoc est
cognoscatur eis dominus iudicia faciens, terrore corripiantur et
trementes sua impietate intellecta quaerant humiliter misericordiam
tuam.

Aliud enim est iudicari in conspectu dei, aliud in conspectu hominum.
Iudicium dei scrutatur renes et corda et neminem invenit innocentem.
Ideoque omnes pavefacit et humiliat vehementissime, convertens
peccatores in infernum. At iudicium hominum natat in superficie carnis
et neminem intus invenit nocentem, ideoque blanditur et decipit omnes,
qui confidunt [Jes. 9, 16.] in ipsum, sicut Isa. ix. dicit ‘Et erunt
qui beatificant populum istum seducentes, [1. Cor. 4, 3 f.] et qui
beatificantur praecipitati’. ‘Mihi’ inquit i. Cor. iiij. ‘pro
minimo est, ut a vobis iudicer aut ab humano die, nec meipsum iudico,
qui autem me iudicat, dominus est.’ Ideo quando impiis frustra omnia
dicuntur, canuntur, geruntur, cum nec verbis nec operibus nec miraculis
cedant, sintque [Matth. 11, 17.] generatio illa adultera, de quibus
Matt. xi. ‘Cecinimus vobis et non saltastis, lamentati sumus et non
planxistis’. Solum illud reliquum est, ut pro zelo eis imprecemur
argui in conspectu dei, hanc enim increpationem non sustinent.

[9, 21.] Constitue domine, legislatorem super eos, ut sciant gentes, 

quoniam homines sunt. Sela.

Hieronymus ‘Pone domine, terrorem eis, sciant gentes, homines esse
se’. Verum hebraeus sic distinguit versum ‘Pone domine, legislatorem
(sive terrorem) eis, scient gentes, homines ipsi. Sela’. Dictio
hebraea ‘Mora’, quam noster ‘legislatorem’, Hieronymus
‘terrorem’ vertit, utrum germane significet, non ausim definire. Meo
tamen iudicio magis a verbo docendi videtur venire, unde et ‘thora’
dicitur, quod legem significat. Nam hi, qui B. Augustinum secuti
Antichristum hoc loco aut tyrannos intelligunt, mihi non satisfaciunt.
Videtur enim sensus huius versus alius non esse, nisi quod 

[Seite 323]

optat gentibus legis sensum aperiri, quasi dicat: imprecatus sum, ut
iudicentur gentes in conspectu tuo, quod quo modo intelligam, dico,
nempe ut ponas in eis legis verum intellectum, tunc sine dubio agnoscent
sese. ‘Per [Röm. 3, 20., Röm. 4, 15.] legem enim cognitio
peccati’, Ro. vij. Et iterum iiij. ‘Lex iram operatur’. [1. Cor.
15, 5.] Et i. Cor. xvi. ‘Virtus peccati lex’. Quod enim impii sine
fine superbiunt, alia causa non est, nisi quod legem et vim eius nondum
intelligunt, ignorant enim esse spiritualem et occidentem per literam
suam omnes homines, de qua re Apostolus ad Romanos et Galatas multa,
immo omnia tractat. Quae nisi iam plus satis tractata essent et vobis
nota, hic quoque latius prosequeremur.

Unde ergo ‘Mora’ cum sit nomen derivativum significans id, quo velut
medio quispiam eruditur et sciens efficitur, transferrem legis
positionem seu legis eruditionem, hoc est, ut legis vim cognoscerent, ad
quam mox sequitur terror conscientiae et horror iudicii, id quod
Hieronymus transtulit. Non enim legislator ullum terret, donec lex ipsa
recte intelligatur. Tunc sequitur ‘Scient gentes’, idest scientes
erunt, qui ante legem peccatum suum ignorabant. Absolutum est enim
verbum, quod versum medium sententia sua finit sic ‘Et scient
gentes’, idest posita lege erunt eruditi et intelligentes [Röm. 7, 7
u. 9.] sicut Ro. vij. ‘Concupiscentiam nesciebam esse peccatum. Ego
autem sine lege vivebam aliquando, cum autem venit lex, revixit
peccatum’. Atque id nimirum est, quod toties in prophetis dicitur
‘Et scietis, quia ego dominus’, et ‘Scient, quia ego dominus’,
et ‘Sciet, quoniam ego dominus’, quod legis intelligentia hominem in
sui cognitionem perducens cogit misericordiam dei intelligere et
implorare.

Altera pars versus ‘Homines ipsi, Sela’, insigni scilicet affectus
nota indicat, quam sit homo res nihili et miserrima, quasi dicat: Agant,
quanta possunt, simulent, ostentent, valeant, et si quid aliud
magnificum de eis dici potest, tamen homines sunt. Es seynd menschen,
idest Enos et miserabiles. Ac revera magnum est se hominem esse
cognoscere, idest Enos, ut hic [Jes. 31, 3.] dicit, quod ps. viij. satis
tractavimus. Eodem despectu loquitur et Isaias xxxi. ‘Aegyptus homo et
non deus, et equi eorum caro et non spiritus’. Ac [Joh. 2, 24 f.] Ioh.
ij. ‘Ihesus non credebat semetipsum eis, eo quod ipse nosset omnes, et
quia opus ei non erat, ut quis testimonium perhiberet de homine. Ipse
enim [1. Cor. 3, 3.] sciebat, quid esset in homine’. Atque Paulus i.
Cor. iij. ‘Nonne carnales? nonne homines estis?’ Idem cum verecunde
et modeste humanam vanitatem [Röm. 3, 5., Röm. 8, 1.] depingit, solet
dicere ‘Secundum hominem dico’, Ro. iij. Et ‘Secundum hominem
ambuletis’. Adeo scilicet apud deum nihil reputatur homo, ut
modestissime quidem, sed tamen significantissime tangat humanae naturae
miseriam, [1. Mos. 11, 5.] quoties nos hominis vocabulo signat
scriptura, ut Gen. xi. ‘Descendit dominus, ut videret civitatem et
turrim, quam aedificabant filii Adam’. Quod 

[Seite 324]

orator aliquis vehementior diceret: quam aedificabant impiissimi,
potentissimi et sceleratissimi hominum. Ita non est nisi contumelia.
‘hominem’ a deo et in scripturis appellari, quia filius Adae, idest
peccatoris, hoc nomine censetur, pro quo voluit nos alio nomine dignari,
ut filii dei nominemur, ut [1. Joh. 3, 1., Joh. 1, 12., Ps 82, 6.] i.
Ioh. iij. Et eiusdem i. ‘Dedit eis potestatem filios dei fieri’. Et
ps. lxxxi. ‘Ego dixi: dii estis, et filii excelsi omnes’.

Igitur sela finalis indicat, quam rarus sit et singularis affectus, quo
quis sentit, tum seipsum tum alios esse homines. Lex tamen facit, ut
huius rei scientes fiant, si dominus surgat et ponat intellectum eius et
terrorem statuat in conscientia eorum.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS DECIMVS

hebraica numeratione, sine Titulo.

1519

[Seite 324] 

[10, 1.] Ut quid domine, recessisti longe, despicis in opportunitatibus
in tribulatione.

Non est psalmus (meo iudicio), qui impiorum ingenium, mores, opera
verba, sensus, fortunam tanta proprietate, copia, luce depinxerit, ut si
quid minus huc usque dictum est aut dicetur, hinc liceat perfectam
impietatis imaginem petere. Esto ergo hic psalmus Eicos, typos, forma,
Idea impii et impietatis, idest eius hominis, qui sibi et hominibus vel
S. Petro praestantior deo abominatus est, id quod movit B. Augustinum et
qui eum secuti sunt, ut de Antichristo intelligerent. Verum quia sine
titulo psalmus est, generalissimam sententiam amplectamur et communem
(ut dixi) Ideam impietatis videamus, Non quod negemus illorum
expositionem, immo dum generaliter sapimus, Antichristum includimus.
Quin nihil fuerit absurdum, si hunc psalmum ordine suo praecedenti sic
sotiemus, ut illic de impiis conversis cecinisse, de convertendis orasse
intelligamus. Hic vero de impiis adhuc reliquis et in potestate
praevalentibus super infirmam Almuth psallere, de quibus vel non speret
vel incertus sit, convertendi sint nec ne.

Ac vide zeli eius magnitudinem, cum ipso deo pene expostulat ‘Quare
domine, stas a longe?’ Sic enim Hieronymus transfert, atque hic est
affectus ille, qui in media adhuc tribulatione positus nimiaque rei
indignitate motus exclamat adversus impiorum iniquissimam tyrannidem et
pro innocentissimorum sanctorum causa, sicut et vulgo dicitur: quomodo
haec deus potest [Hab. 1, 2 f.] sustinere? Sic Abacuck i. eodem exordio
suum librum ingreditur, quasi indignans super dei patientia ‘Usquequo
clamabo, et non exaudies? vociferabor 

[Seite 325]

ad te vim patiens, et non salvabis? quare ostendisti mihi iniquitatem et
[Hab. 1, 13 f.] laborem, videre praedam et iniustitiam contra me?
‘Quare respicis contemptores et taces conculcante impio iustiorem se?
Et facies homines quasi [Hab. 1, 3 f.] pisces maris et quasi reptilia
non habentia ducem.’ ‘Et factum est iudicium et contradictio
potentior. Propter hoc lacerata est lex, et non pervenit usque in finem
iudicium, quia impius praevalet adversus iustum, propterea egreditur
iudicium perversum’. Quid nos miramur, si indigna patimur, quando hi
viri pleni spiritu haec tanto affectu sese passos pronunciant et legem
dei laceratam clamant, in quo manifeste impietatis adversus pietatem
indicant bellum, ubi maxime urit zelus? Quis non Abacuck istum hoc loco
impatientiae [Hab. 1, 13.] obnoxium iudicaret? Sed et infra eodem sic
dicit ‘Mundi sunt oculi tui, ne videas malum, et ad iniquitatem
respicere non poteris. Quare non respicis super iniqua agentes et taces
devorante impio iustiorem se? Et facies homines quasi pisces maris et
quasi reptile non habens ducem’. [Jes. 63, 15.] Eodem affectu Isaias
xliij. ‘Ubi est zelus tuus et fortitudo tua? Multitudo viscerum tuorum
et miserationum tuarum? super me continuerunt se’ &c. [Hiob 21, 1 ff.]
Idem Iob xxi. prolixius.

Ita et hic dicit ‘Quare domine, stas a longe?’ hoc est sinis nos
opprimi et devorari nec audis nec salvas nos, confortas manum et
consilium impiorum adiuvas. Denique videtur sibi contradicere, qui
psalmo praecedente dixerat ‘adiutor in opportunitatibus in
tribulatione’, hic ‘despicis in opportunitatibus in tribulatione’.
Et videtur deum tentare, dum ipse definit tempus et opportunitatem
auxilii, non plene expectans manum dei. Verum alio affectu aliud et
aliud dicitur. Oportet enim, formari hoc psalmo personam afflicti et
affligentis perfecte. Afflictus autem, etsi fortiter patitur, tamen
insensibilis non est, carnem et sensum habet, qui pro natura sua, immo
infirmitate erumpit invincibili et gemit, clamat, indignatur impatiens.
Sic Christus [Matth. 26, 41., Matth. 26, 39.] Matt. xxvi. ‘Spiritus
quidem promptus est, caro autem infirma’. Et ipse oravit, ‘ut calix
ab eo transiret’, naturali scilicet infirmitate laborans, quam tamen
statim corrigens ac vincens dicit ‘Verum non mea, sed tua voluntas
fiat’. Talis est et conditio et pugna iustorum cum impiis, ubi etsi
perferant, tamen cum dolore et labore: nunc spiritus promptus audet,
rursus infirma caro gemit, in qua lucta non nihil donatur infirmitati
carnis, ut clamet et gemat, ubi potius laetandum sibi foret. Haec omnia
in nostram consolationem, ut sciamus, sanctos dei fuisse homines similes
nobis et ea, quae de ferenda cruce et morte dicuntur, intelligamus
fortiter laborante charitate vincenda, non autem etiam promptitudine
carnis et humani sensus posse aut debere ferri.

Ita vox carnis et inferioris et exterioris hominis in sanctis est iste
versus, immo totus psalmus, qui clamat, dum interim spiritus fortiter
sustinet et deum expectat in opportunitatibus.

[Seite 326]

[10, 2.] Dum superbit impius, incenditur pauper, comprehenduntur 

in consiliis, quibus cogitant.

Hieronymus ‘In superbia impii ardet pauper, capiantur in sceleribus
suis, quae cogitaverunt’. Non est autem haec superbia ea, qua quisquam
apud se inflatus sui et sua opinione turget, sed externa pompa, qua
alterum, [2. Mos. 15, 1.] subiicit et opprimit coram hominibus superior
illo factus, ut Exo. xv. ‘Cantemus domino, gloriose enim honorificatus
est’, pro eo, quod est superbiens superbivit seu prevalendo prevaluit,
scilicet super Aegyptios. Fit itaque, dum dominus recedit et stat a
longe et despicit in opportunitatibus in tribulatione, ut interim impius
elevetur super pium eiusque per vim dominetur, hoc est super eum
superbiat et triumphet. Quare nos hoc verbi intelligamus pro pompa,
iactantia, triumpho, quibus videmus victorem super victum coram
hominibus fidere et audere, et velut de victo actum sit, securum esse,
ubi tum victoris factio id sibi negocii habet, victi quicquid reliquum
est usque ad internitionem perdere. Hoc est, quod ardere seu incendi
pauperem dicit. Hebream autem dictionem Reuchlin scribit non tantum
ardere seu incendere, sed et persequi significare, et hic dicendum:
persecutionem patitur pauper. Verum non abhorret significatio incendii
seu ardoris ab hoc loco, immo maioris emphasis est, quod propheta velit
intelligi, pauperes triumphante impio penitus in pulverem et nihilum
redigi, ac si domus igne consumpta in cineremque redacta nihil relinquat
vestigii sui. In quo impiorum studium et vota pulchre ostendit, quibus
non est satis super pios superbe confortari, sed impetum suum eo
vertunt, ut omnia eorum et quicquid ad eos pertinet, [Jes. 16, 6.]
funditus perdant, plus conantes quam possint. Sicut de eis dicit Isaiae
xvi. ‘Audivimus superbiam Moab, superbus est valde, superbia eius et
arrogantia eius et praesumptio eius plusquam fortitudo eius’, in quo
loco ponitur hoc [Jes. 10, 7.] nomen, quod hic superbiam significat. Et
eiusdem x. de rege Assur ‘Ipse autem non sic arbitrabitur, et cor eius
non sic aestimabit, sed ad conterendum erit cor eius et ad internitionem
gentium non paucarum’. Et iterum de [Jer. 48, 29 f.] Moab Hiere.
xlviij. ‘Audivimus superbiam Moab, superbus est valde, Sublimitatem
eius et arrogantiam et superbiam et altitudinem cordis eius. Ego novi,
ait dominus, iactantiam eius, eo quod non sit iuxta eam virtus eius, nec
iuxta quod poterat conata sit facere’, ubi iterum fere non aliud quam
praesens vocabulum toties iteratur, quo superbia ista, furor, impetus
impii, ubi praevaluerit, describuntur, scilicet insolentia et sevitia
victoris in victos.

Magno itaque affectu loquitur adversus impios, qui cum revera non
vincant, etiam si praevaleant, tamen quia omnium sensu apparet, victos
suae sevitiae et insolentiae patere, queritur infirma caro, incendi
pauperes, dum superbiunt impii. Conatus enim tantus est impiorum, ut
videantur vere 

[Seite 327]

[Nachträge und Berichtigungen.] 

superiores inaeternum futuri. Exemplis id optime capiemus. Finge,
Arriani temporibus Catholicos Episcopos in exilium missos, superbiente
Arriana impietate ista canere, et intelliges affectum. Adeo scilicet non
vult deus nostris viribus quemcunque inimicum vinci, sed solius sua
dextra, ut sint opera et gloria eius solius. Quare non est temere
agendum cum haereticis et impiis more disputantium philosophorum: non
superantur vi argumentorum nec rationibus ducuntur nec autoritatibus
capiuntur. Superbiunt super haec omnia et praevalent, donec dextera
excelsi eos immutet. Quod ut faciat, non fiducia ingenii, eloquentiae,
eruditionis praesumendum est, sed humili clamore implorandus, sicut
huius versus exemplum nos docet. Sic bella, quae aliquot saeculis contra
haereticos et Turcas geri vidimus, quia viribus et hominum decretis
praesumpsimus, retulimus illud Iob xli. ‘Reputabit [Hiob 41, 18.]
quasi paleas ferrum et deridebit hastam vibrantem’. Non vincitur
Satanas et Christianorum hostis nobis operantibus, sed dumtaxat
patientibus et clamantibus.

‘Comprehenduntur in consiliis, quibus cogitant’, quod Hieronymus
‘Capiantur in sceleribus, quae cogitaverunt’. Idem tamen ubique
sensus manet, qui talis est: Impii cum superbierint et pauperem
oppresserint, adeo non resipiscunt et malum suum agnoscunt, ut his ipsis
sceleribus suis potius palpentur, laetentur, involvantur, indurentur et
excaecentur arbitrati, se obsequium praestare deo. Hoc enim est genus
captionis longe perditissimum, suis propriis consiliis et operibus capi
et excaecari, quo non nisi impii sunt [Jes. 5, 20.] puniendi, ut Isa. v.
‘Ve qui dicitis bonum malum et malum bonum, ponentes tenebras lucem et
lucem tenebras, ponentes amarum in dulce et dulce in amarum’.

[Pred. 4, 17.] Nota itaque, impiorum prima perditio est caecitas, ut
Eccle. iiij. ‘Multo enim melior est obedientia quam stultorum
victimae, qui nesciunt, quantum faciant mali’. Wen gott straffen will,
dem thut er die augen zu.

Hebream Emphasim non reddum latina verba. Nam comprehendi hoc loco non
significat hostilem captionem, sed blandam et amicam, ita ut [1. Mos. 4,
21.] et Gen. iiij. Iubal scribatur fuisse pater canentium (idest
apprehendentium, tractantium, tenentium) in Cythara et organo, ut
significet, impios sibiipsis [Spr. 2, 14.] blandiri in malis suis, sicut
et prover. i. dicitur ‘Qui laetantur, cum male foecerint et exultant
in rebus pessimis’, cum ipsi non nisi de optimis se arbitrentur
gaudere. Deinde ‘in consiliis’, pro quibus Hieronymus ‘in
sceleribus’ transtulit, hebraeis ambiguum, tam scelera quam consilia
seu proposita significare potest, ut si liceat in unum componere
significatum, intelligamus opera ex proposito et de industria facta. Non
enim impii casu aut imprudenter agere contra pios sibi videntur, sed ex
magna singularique prudentia, consilio, denique zelo dei. Et nimis apte
id nominis hebraei 

[Seite 328]

exprimit furorem illum, qui est fons omnium malorum, quem hodie video
dici bonam intentionem et formatum dictamen rectae rationis. In hoc enim
mirum est, quam confidant, quam audeant, quam praesumant, quam sibi
placeant, quam irrecuperabiliter capiantur et excaecentur, imprimis
pontifices et religiosi, inter hos autem maxime doctiores et sanctiores,
quasi necesse sit, quam primum dixerint: formavi mihi et habeo bonam
intentionem pro gloria dei et salute animarum, nihil reliquum apud se
esse sinistrae intentionis et mali sequentis eam operis. Ubi et hanc
impietatem adiiciunt, quod ex naturalibus viribus et lumine intellectus
(ut dicunt) eam fingunt seu formant, divinam gratiam non nisi post
formatam aut certe nunquam requirentes, et tamen pro ea intentione
audent sine ullo timore non modo contendere et aemulari, sed et totum
mundum sanguine et caede, si deus permittat, implere. Quibus si dixeris,
esse hanc intentionem pessimam, si spiritu sancto magistro non
producatur, esseque de naturalibus viribus desperandum, quod homo mendax
non nisi mentiri possit, atque in timore et humilitate, intentione ista
posita, manum dei implorandam solam, clamabunt, te haeresim sapere, qui
arbitrium liberum neges et tam pias intentiones damnaris.

Itaque pro nostro saeculo licet hunc versum sic reddere: impii
comprehenduntur et placent sibi in suis bonis intentionibus, propter
quas dum praevalent, incendunt pauperem. Hoc ego libens intelligerem
appellari ab [1. Tim. 4, 2.] Apostolo i. Timo. iiij. ‘cauteriatam
habentes conscientiam’, idest vi formatam et velut naturaliter malae
intentioni notam huius adulterinae intentionis stulto zelo impressam,
sicut maleficis nota per cauterium imprimitur, industria et vi humana,
longe contraria formae naturali. Ita et hi caecissimi, humanae naturae
malitiam ignorantes, formam eius violenter intentione bona conantur
difformare, dumque hac adulterina intentione naturale cordis humani
mendacium obtexerint, quidvis audere prompti sunt pro gloria dei, honore
Ecclesiae, zelo fidei et animarum salute. Deinde quodcunque ausi
fuerint, prorsus nihil dubitant esse deo merito condigni et
supererogationis gratissimum. Quos si tentes, periculum erit, an cum
sancti Petri meritis velint sua opera conferri. Adeo amplae sunt
palpebrae huius Behemoth, adeo capiuntur his suis consiliis, hominum
omnium longe infoelicissimi.

Iam et verbum ‘cogitaverunt’ elegantius et significantius est in
hanc rem, quam possit ulla lingua reddere, significat enim hebraeis non
simpliciter, sed artificiose et ingeniose cogitare, Quo modo artifices
subtiliores in [Ps. 52, 4.] operum varietate cogitant, ps. li. ‘Tota
die iniustitiam cogitavit lingua tua’. Inde Reuchlin dicit, ab hoc
verbo nominari magistralem theoricam seu Mathematicam et omnem artem,
quae ratione et demonstratione investigat. In quo pulchre spiritus
impiorum depingit cogitationes. Qui cum non praebeant 

[Seite 329]

se regendos gratiae dei, sed bonis suis intentionibus sibi placeant,
incredibile est, quam diligentes ingeniosique sint in suis operibus tum
faciendis tum statuendis. Es seyn eytell subtilitet und lauter
klugeller. Accedit his et alia significatio verbi, quae est putare,
aestimare, in precio habere, ut intelligas, impiis nihil esse in oculis
suis preciosius quam sua consilia, suas cogitationes, suas bonas
intentiones.

Vide ergo, quam non desint spiritui sancto, qui solus est optimus
Orator, verba, rem apte, proprie, aperte, plene describentia. Quis
impiorum caecitatem etiam longa oratione foelicius absolveret, quam ipse
tribus his verbis, si animo attendas, tam brevi copia sic exposuit, ut
nihil addi, nihil demi possit? Non caecitatem modo, sed affectum
universumque habitum et modum eius tam paucis verbis effinxit.

Si quem nostra translatio movet, quod dicit ‘quibus cogitant’ pro
‘quae cogitaverunt’, potest eo fugere, ut ‘cogitare’ pro verbo
absoluto accipiat, ut sit sensus: quibus cogitant, idest quibus sunt
cogitantes, artificiosi, ingeniosi, in oculis suis praeciosi, et ut
vulgo dicitur, die von yhn selbs vill halten ynn yhren radten unnd
thaten, das sie auch am meysten betreugt, hoc est ‘comprehenduntur’.
Hoc est enim, cur sic clamet et queratur dominum a longe stare, quod
impii suis sceleribus etiam indurentur magis ac magis, ut non sit spes,
eos vinci patientia pauperum, nisi dominus adiuvet.

[10, 3.] Quoniam laudatur peccator in desyderiis animae suae, 

et iniquus benedicitur. Exacerbavit dominum.

Hic et sequens versus foede sunt decerpti in translationibus. Sequens
enim versus incipitur ab eis ita ‘Exacerbavit dominum peccator’, cum
in hebraeo a nominativo ‘peccator’ incipiat, et quod praecedit
‘Exacerbavit dominum’, ad hunc pertineat. Sic enim et D. Hieronymus
‘Quia laudavit impius desyderium animae suae, et avarus applaudens
sibi blasphemavit dominum’.

Iterum vocabula negocium afferunt. ‘Peccator’ est impius ille Rasa,
sanctus diaboli. ‘Desyderium animae eius’ est placitum suum.
‘Iniquus’, quem Hieronymus ‘avarum’ transtulit, generale nomen
est ad avarum et offensorem, ut qui pro licentia sua laedat, noceat,
iniuriam faciat, quibus libitum fuerit, ut solent avari. Et melius
noster ‘iniquum’ quam Hieronymus ‘avarum’ reddidit, cum
iniquitas et iniuria atque nocendi licentia et latius pateat quam
avaritia et hic magis ad rem commodetur, ubi de oppressoribus loquitur
pietatis.

Est ergo sensus: Postquam impius praevaluit et pauperibus vastatis in
suis sceleribus induratus et excecatus est. Adiicit, ut sua non nisi
iactet, praedicet, laudet, id quaerens, ut et coram hominibus talis sit,
qualis in 

[Seite 330]

oculis suis est. Ideo contendit, ut sua placita, quae ipse sentit,
facit, contra pios fieri cupit, omnium consensu probentur tanquam
utilia, sancta, iusta, aedificatoria, nihilque sit in eis, quod non
omnes laudent, Contra piorum desyderia et, quae ipsi sapiunt, eodem
omnium consensu damnentur, ut noxia, impia, haeretica, et ut nostro
saeculo aucta sunt vocabula, scandalosa, erronea, seditiosa, piarum
aurium offensiva. Atque in his debet impius praevalere, ut locum in eo
habeat oratio et affectus huius psalmi. Altera ergo perditio impii est
eo procedere in impietate, ut glorietur in malitia et [Ps. 52, 3.]
potens sit in iniquitate, ps. li., ut stet abominatio in loco sancto.
Huius versus sensum iam a multis annis Ecclesiastica tyrannis implevit
implebitque posteris temporibus amplius. Hic enim, quia nomen Christi
velamentum nequitiae factum est, quicquid pro libidine sua nocuerint
populo Christi, quicquid statuerint, quicquid placuerit, si quispiam non
benedixerit et laudaverit, haereticus erit, seditiosus, blasphemus, ut
impleatur scriptura, quae dicit ‘Mittet eis operationem erroris, ut
credant iniquitati, qui charitatem veritatis non acceperunt, ut salvi
fierent’. Oportet enim Antichristum hoc psalmo depictum cum suo
corpore sub nomine Christi adorari et timeri, sicut merita
ingratitudinis nostrae exigunt. Nec abhorret, quod pro ‘iniquo’
‘avarum’ Hieronymus transtulit, nisi quod atrocior est iniquitas
quam avaritia. Tum avaritia impiis istis pontificibus et Idolis
Antichristi vel inprimis [Jes. 5, 8 ff., Ps. 5, 10.] tribuitur in
scriptura, praesertim Isaiae v. et ps. v., ubi sepulchro patenti guttur
eorum comparat, eritque tum in summo suo robore et virtute, ut nunquam
tanta visa fuerit neque futura sit, ut cum fine mundi pariter finiatur.

‘Exacerbavit’, quod ‘blasphemavit’ Hieronymus transtulit,
tercium malum impiorum explicat, quod est irritare, amaricare,
blasphemare deum, de quo [Ps. 5, 11.] ps. v. dixit ‘Secundum
multitudinem impietatum eorum expelle eos, quoniam irritaverunt te,
domine’. Non autem intelligendum, fore, ut impius, atque adeo ipse
Antichristus aperte et ad sensum blasphemet deum, cum nomine domini
maxime sit usurus ad erroris operationem. Hoc enim ipso praevalent [Jes.
36, 10.] impii pauperibus, quod sicut Rapsaces Isa. xxxvi. gloriantur,
se a deo venisse, dei esse, quod dicunt, faciunt, volunt, statuunt, ubi
necesse est seduci, quotquot spiritu dei non aguntur.

Sed haec est blasphemia, quod impietatem et iniquitatem suam non modo
non agnoscunt, sed pro pietate et bonitate dei iactant, per hoc deo
tribuentes opus pessimum et nomen abominatissimum, quo deus vehementer
irritatur, qui alioqui confitentibus peccatum suum suavissimus pater
est. Rursus verbum et opus dei, quod in pauperibus suis posuit, non
solum non reverentur ac nomine dei dignantur, sed diabolo et iniquitati
deputant, per hoc deo auferentes quod suum est et diabolo tribuentes.
Sic Apostolus 

[Seite 331]

[2. Thess. 2, 4.] ij. Tessa. ij. de impiorum principe Antichristo dicit,
quod extolletur non simpliciter super deum, sed supra id, quod colitur
aut quod dicitur deus, seu ut graece dicitur, super omnem dictum deum et
cultum, ut indicet supra deum, ut in sua natura est, nihil posse
extolli, sed ut est predicatus, cultus, adoratus, idest super culturam
dei, hoc est in opinione et affectu hominum, apud quos solos praedicatur
et colitur per verbum et fidem. Quod ego non aliter intelligo, quam
verbum hominis impii praeferendum esse aliquando verbo dei, et hominem
in loco dei sedentem supra deum timeri et coli. Ad quod ii conari
videntur, qui Romanum pontificem dubitant esse purum hominem et eius
verba praeferunt sacro Euangelio Christi, quae est vere blasphemiarum
summa.

[10, 4.] Peccator secundum multitudinem irae suae non quaeret. 

Non est deus in conspectu eius.

Hieronymus ‘Impius secundum altitudinem furoris sui non requiret, nec
deus in omnibus cogitationibus suis’. Ubi id primo observandum, quam
vehemens sit hic psalmi spiritus, qui toties vocabulum ‘impius’
ingeminat et repetit. Deinde pro ‘multitudine irae suae’ rectius
Hieronymus ‘secundum altitudinem irae suae’, idest prae superbia et
elatione tumoreque furoris sui. [Ps. 101, 5.] Significat enim dictio
hebraea proprie altitudinem seu superbiam, ut ps. ci. [Ps. 131, 1.]
‘Superbo oculo et insatiabili corde, cum hoc non edebam’. Et cxxxij.
‘Domine, non est exaltatam cor meum, neque elati sunt oculi mei’.
Meoque iudicio Caph pro Beth legentes transtulerunt ‘Secundum
altitudinem’ seu ‘secundum multitudinem’, cum dicendum fuerit
‘In altitudine’. Quod autem ad deum ista multitudo irae ab
illustribus patribus relata est, distinctio versus male posita in causa
fuit, Refertur enim ad impium.

Et quod ‘in conspectu eius’ noster dixit et Hieronymus ‘in omnibus
cogitationibus suis’, non multum officit sensui, tamen in hebraeo
eadem dictio est, quam superius versu secundo ‘in consiliis’ et
Hieronymus ‘in sceleribus’ transtulerunt, ut videat lector, me
superius recte in unum conflatis omnibus significationibus hoc vocabulo
intellexisse monstrum illud et larvam impiorum, quam vocant bonam
intentionem, pium zelum, amorem veritatis. Contra hanc enim hypocrisim
invehitur spiritus psalmi huius, qua excaecati non videntur sibi
blasphemare deum, sed maxime laudare, nec superbire aut incendere
pauperes, sed persequi superbos et impios, nec comprehendi suis
consiliis et falli, sed liberrima et certissima veritate agi. Ita deum
esse in suis consiliis et bona intentione, certissimi sunt et in
universum, quicquid hoc psalmo eis imponitur, adeo a se alienum esse
ducunt, ut contumeliae et convicii loco habeant, contra quae pro sancta
veritate et honore dei et gloria Ecclesiae summum meritum sperent, si
pugnent omnibus 

[Seite 332]

maledictis, dolis, artibus, viribus, esseque potius haec eorum, quos
persequuntur. Ita fit, ut caecitas impiorum primum malum sit, causa
totius huius belli et omnium malorum. Exempla abunde sunt ad manum in
Christo, in Apostolis, in Martyribus, inter Confessores, pulchre
Athanasius episcopus et Lucius Arrianus, qui etiam stricto gladio et vi
armata persequebatur Catholicos, ut li. xi. Eccle. historiae legimus.
Simile, si nondum actum est, agetur per Episcopos et religiosos futuris
temporibus, pro ditionibus, iuribus, privilegiis suis, ut impleant
mensuram patrum suorum.

Quarta itaque virtus sanctissimorum et doctissimorum hominum (idest
impiorum) est altitudo irae, idest superbia, elatio, inflatio, tumor
animi, quos [2. Tim. 3, 2.] Apostolus ij. Timo. ij. quoque praedixit
dicens ‘Erunt homines superbi, elati’ &c. Ac vim pondusque verborum
vide. Non simpliciter iram, sed superbiam irae eis tribuit, quod
adversus pios superbissimi contemptores de ira et furore tanquam summis
meritis inflentur, efferantur, glorientur, tantum abest, ut pauperum
misereantur, suique mali eos poeniteat, quo insaniunt. [Jes. 48, 4.]
Causa huius cervicis ferreae et frontis ereae (ut Isaias xlviij. vocat)
est haec, quod non pro pecunia nec pro rebus aliis corporis, sed pro
deo, pro veritate et iustitia (idest pro consiliis suis, quibus
comprehensi sunt) pugnant, in quo nihil fieri potest, quod eorum iudicio
nimium sit. Proinde recte dicit ‘Impius secundum altitudinem seu
multitudinem irae suae non quaeret’. Er fragt nach niemands. Est enim
verbum ‘quaeret’ absolutum, significans id, quod germanice iam dixi:
Er acht seyn nit. Er fragt nichts darnach, non facit inquisitionem, non
curat, non est sollicitus. Qui enim quaerit, sollicitus est et timoratus
et rationem sui habet. Hic fertur praeceps, superbus, sine timore,
securus, utcunque intentio sua bona rapuerit, nec patitur superbia irae
suae, ut consyderet, deliberet aut inquirat, quid faciat. Hanc enim
incogitantiam praecipitem significat, quando dicit: Prae altitudine irae
suae non quaeret, scilicet non solum hominem non reveritus, sed etiam
nec deum habens in omnibus suis consiliis seu in conspectu suo. Annon
hoc est impium graphice suis pingere coloribus et affectus eius,
moresque omnes [Richt. 19, 22 ff.] tam certo ictu tangere, ut nec a
capillo aberret? sicut Iudicum xviij. de filiis Beniamin dicitur. Quae
omnia, si observes, et in quas personas invehitur, Nempe potentes,
principes, Magistratus, Sacerdotes, sanctos, sapientes, qui coram
hominibus et in oculis suis longe aliud sunt, cogeris dicere, Spiritum
prophetae esse haereticum, convitiatorem, maledicum, scandalosum,
seditiosum, piarum aurium offensivum. Ac sic tres colores impiorum hic
versus habet, superbiam seu iracundiam elatam, praecipitem incogitantiam
et contemptum ac neglectum dei, sic tamen, ut (quemadmodum dixi) neminem
sinant de modestia, prudentia pietateque prae se gloriari aut celebrari.
Oportet enim impios monstrosissimo vitae genere esse quod non sunt, et
non esse quod sunt.

[Seite 333]

[10, 5.] Inquinatae sunt viae illius in omni tempore, auferuntur 

iudicia tua a facie eius, 

Omnium inimicorum suorum dominabitur.

Pro ‘inquinatae sunt’ Hieronymus et hebraeus ‘parturiunt’, ac
poterat latinus aliquis scriptor pro ‘inquietae’ scripsisse videri
‘inquinatae’, quasi interpres parturientis affectum per
inquietudinem reddiderit, nisi Augustini et veterum exemplaria una cum
Graecis resisterent. Augustinus enim legit ‘Contaminantur viae
eius’. Sensus nostri textus erit: Etsi impius sibi mundus videtur in
viis suis, tamen cum sit ipse inquinatus, Inquinatae sunt viae [Spr. 30,
12 ff.] eius omni tempore, sicut prover. xxx. ‘Generatio, quae sibi
munda videtur, et tamen non est lota a sordibus suis, Generatio, cuius
excelsi sunt oculi et palpebrae in altum surrectae, Generatio, quae pro
dentibus gladios habet et commandit molaribus suis, ut comedat inopes de
terra et pauperes ex hominibus’. Quibus verbis idem, qui hoc psalmo
impius describitur. Sunt sane impii etiam ea praesumptione, ut si quid
patiantur aut sinistre ceciderit eorum studium, de patientiae corona
glorientur, adeo nusquam non optima de se sentiunt, contra quos dicit
‘In omni tempore’ (idest tam prospero quam adverso), sive quid bene
gesserint sive male passi fuerint, pollutum [Tit. 1, 16.] et inquinatum
est, quasi cum Apostolo Tit. i. dicat ‘Cum sint abominati et [Tit. 1,
15.] incredibiles et ad omne opus bonum reprobi’. Et iterum ‘Omnia
munda mundis, inquinatis autem et infidelibus nihil est mundum, sed
inquinatae sunt eorum mens et conscientia’. Siquidem impii, qui
iustitiam suam in opera dividunt et suis se regunt consiliis, non
possunt esse homines omnium horarum, omnium operum, omnium rerum, liberi
scilicet et indifferentes, Sed certis adhaerent, in quibus fidunt,
propter quae et belligerantur. Ideo dicit, quod in omni tempore sint
viae eius inquinatae, volens quod maxime eo tempore, quo sibi purissimi
videntur. Et hic locus valet in eos, qui bona moraliter facta reponunt
inter opera non mala propter vim naturalem liberi arbitrii in bonum. Sed
stat sententia ‘Inquinatae sunt viae eius in omni tempore’.

Hebraeus non longe distat ab hoc sensu, quia parturire est inquietum et
in doloribus agere, in quo significat, impiorum studia quantumlibet bona
non fieri animo hilari et gratuito, sed inquieto, tristi et dolente,
quia dum spiritus pinguedinem non habent, non nisi cum legis odio et
difficultate bona faciunt, difficultas autem et invita voluntas
conscientiam quoque tristem reddit. Atque hoc ipsum inquinat eorum omnia
opera bona, quod inquieto, rebelli, invito tristique corde ea faciunt,
aut si libenter ea faciunt, iam subtiliori pollutione foedantur, dum
affectu commodi ea faciunt, ac per hoc vere omni tempore pollutis viis
incedunt, sive minis adacti sive commodis allecti, 

[Seite 334]

cum nunquam dei amore et affectu iustitiae ea faciunt. O quam grande hoc
verbum! quantos hodie capit et non capitur, qui faciendo, quod in se et
moralibus virtutibus intenti hanc suam cordis inquinationem non
observant.

In hebraeo ‘omni tempore’ iungitur ei, quod sequitur ‘auferuntur
iudicia tua a facie eius’, simpliciterque dicitur ‘Inquinatae sunt
seu parturiunt viae eius’, quasi dicat: quicquid facit boni, et
laboriosum est et tamen immundum simul. Atque ut supra ps. i. diximus,
vias vocat, cum tamen potius sint errores, quia foris bona videntur
hominibus eorum opera, dum in vestimentis ovium incedunt, sed intus, ubi
inquinati sunt, lupi sunt rapaces.

Huic infoelicissimo impiorum nomini, quod speciosissima eorum vita coram
deo inquinata pronunciatur, additur et hoc: Quod iudicia dei sunt longe
a facie eorum. Quo exprimit, quod dixit ‘Non est deus in conspectu
eius’, volens ostendere, quomodo sint sine timore dei. Iudicia
(inquit) tua, quibus pro pauperibus tandem surgens iudicabis et omnes
reos facies, qui superbiunt, adeo longe sunt a facie eorum, ut nunquam
super sese ventura [Jes. 10, 3.] certissimi sint. Ad eosdem Isa. x.
‘Quid facietis in die visitationis et calamitatis [Hiob 9, 28.] de
longe venientis?’ Vide ergo, pius cum Iob veretur omnia opera sua, cum
tamen sint munda, tam prope sunt ei iudicia dei, coram quo non [Ps. 143,
2.] iustificatur omnis vivens, si intret in iudicium cum eo, ps. ci. At
impius, cum sint omnes viae eius inquinatae, nunquam tamen veretur opera
sua, tam longe sunt ei iudicia dei. Quin superbiens habet, unde deum
debitorem suum expectet, operibus scilicet condignis vita aeterna, tum
et congruis et supererogationis, sicut nostri saeculi docuere Magistri,
qui uni momentaneo actui meritorio tribuunt dignitatem meriti aeternae
gloriae. Quae quis Turca apud nos doceri crederet?

‘Omnium inimicorum suorum dominabitur’. Hieronymus ‘Omnes inimicos
suos despicit’. Nec satis scio, quae sit huius verbi germana
significatio. [Ps. 12, 6., Hab. 2, 3.] Nam ps. i. reddit sic
‘Fiducialiter agam in eo’. Abacuk ij. ‘Et apparebit [Spr. 14, 5.]
in finem’. At Prover. xiij. ‘Profert mendacium testis dolosus’.
Quomodo ergo conveniunt: despicere, dominari, fiducialiter agere et
proferre? Noster sane sibi constans pro ‘dominari’ idem intellexisse
videtur, quod per ‘fiducialiter agere’, quod expressius Hieronymus
‘despicere’ dixit, qui enim despicit fiducialiter agit, ac velut
superior in victum dominatur. Dicit Ioh. Reuchlin, Hebraeos peritiores
eo verbo intelligere id, quod est aliquid intra se meditari et
mussitando secum parare, disponere, loqui. Quod interim sequamur, ut sit
sensus, impios esse adeo superbos et contemptores omnium in vita sua, ut
etiam omnes tribulatores seu adversarios suos cum fiducia despiciant et
cum despectu in eos loquantur, tanquam nihil nocituros. Ubi si per
neutrum seu impersonale interpres reddidisset, clarior sensus fuisset 

[Seite 335]

ac tam praecedentibus quam sequentibus pulchre congruisset in hunc
modum: omnes tribulationes suas despicit, hoc est adeo securus est, adeo
longe sunt iudicia dei a conspectu eius, ut etiam derideat sibi
denunciatas futuras peccatorum poenas, cum ad se eas non pertinere
arbitretur, ideo contemptim in eas secum meditatur et loquitur.

Hunc sensum iuvat, quod iudicia dei praemisit contempta, per quae impiis
intentatur et infertur tribulatio, deinde, quod ‘zoraeraf’ non
inimicos, sed tribulatores suos significat, scilicet qui angustient et
affligant, ut ps. iij. et vi. dictum est. Hunc contemptum poenarum
passim tribuit impiis scriptura, [Amos 9, 10.] Amos ix. ‘In gladio
morientur omnes peccatores populi mei, qui dicunt: non [Jes. 28, 25.]
appropinquabit et non veniet super nos malum’. Isaiae xxviij.
‘dixistis: Percussimus foedus cum morte et cum inferno fecimus pactum,
flagellum [Mich. 2, 6.] inundans cum transierit, non veniet super
nos’. Micheae ij. ‘Ne loquamini, dicunt, Non stillabit super istos,
non comprehendet confusio, dicit domus Iacob’. Ita verbum hoc loco
omnino significat non modo loqui, sed cum fiducia et despectu loqui,
sicut solet dominus et superior. Sic potest illud [Spr. 14, 5.] prover.
xiiij. nunc intelligi ‘Profert mendacium testis dolosus’, idest cum
fiducia et despectu loquitur mendacium, non metuens poenam mendacii. Sed
et versus sequens indicat, hanc esse huius partis sententiam, dicens:

[10, 6.] Dixit enim in corde suo: Non movebor a generatione 

in generationem sine malo.

Ecce contemptorem tribulationis futurae iudiciorumque dei. Interpres
hebraeum non exprimens contrarium sensum edidit, quem textus non habeat.
Sonat enim, quasi impius proponat semper malum facere, cum velit nullo
se unquam malo moveri. Quare et distinctionem et hebraeum sensum sic
reddamus ad verbum: Dixit in corde suo: Non movebor in generationem et
generationem, quod non in malo. Sic et Hieronymus, licet aliter
distinguens ‘Dixit in corde suo: non movebor a generatione in
generationem, ero sine malo’, adiiciens verbum substantivum ‘ero’,
quod hebraeis subauditur. Est ergo sensus apertus, quod impius in
tribulationes sibi denunciatas contemptim loquitur dicens: Non movebor
inaeternum, eroque sine malo per omnes generationes. Estque eadem
sententia utriusque partis versus per tautologiam. [Ps. 15, 5.] Est et
idiotismus hebraicus in verbo ‘movebor’, ut ps. xiiij. ‘Qui facit
haec, [Ps. 125, 1.] non movebitur inaeternum’. Et ps. cxxiij.: ‘Qui
confidunt in domino, sicut mons Zion non commovebitur inaeternum’.
Subindicatur enim pavor ille [Jes. 28, 16.] fugaque conscientiae, de quo
Isa. xxviij. ‘Qui crediderit, non festinabit’ seu [Ps. 1, 4.] non
confundetur, non perturbabitur. Et ps. i. ‘Non sic impii, sed tanquam
pulvis, quem proiicit ventus’.

[Seite 336]

[10, 7.] Cuius maledictione os plenum est et amaritudine et dolo, 

sub lingua eius labor et dolor.

Hieronymus sic ‘Maledictione os eius plenum est et dolis et avaritia,
sub lingua eius dolor et iniquitas’. Primum errasse interpretem
nostrum in nomine ‘amaritudine’ perspicuum est ex hebraea lingua,
proprieque pro eo [Ps. 24, 4.] Hieronymus reddidit ‘Et dolis’. Sic
enim ps. xxiij. quoque translatum est ‘Nec iuravit in dolo proximo
suo’, cum amaritudinis vocabulum non habeat Mem, substantialem
literam, sicut istud. Quod noster ‘dolum’, Hieronymus [Ps. 72, 14.]
‘avaritiam’ posuit, ‘usuram’ alias reddunt, ps. lxxi. ‘Ex
usura et iniquitate [Ps. 55, 12.] redimet animas eorum’. Et ambae
dictiones ps. liiij. sic redduntur ‘et non defecit de plateis eius
usura et dolus’.

Scio, varie hunc versum tractatum, et tamen obscurissimum relictum. Id
mihi persuadeo, dum oris et linguae officium arguit, eum de operariis
verbi, hoc est de sacerdotibus, pontificibus, doctoribus et ministris
verbi in populo loqui, proinde non posse intelligi de his, qui
maledictis privatim et conviciis insaniunt, Sed de maledictione, quae in
docendo contingit et populo nocet sub specie benedictionis. Quando enim
vere verbum dei praedicatur, [Röm. 1, 16.] gratia et benedictio
praedicatur, sicut Ro. i. ‘Euangelium virtus dei est in [1. Mos. 12,
3.] salutem omni credenti’. Quae benedictio olim Abrahae promissa est,
Gen. xij. [Ps. 5, 10.] Quamvis autem ps. v. huius versus sententiam
abunde tractaverim, ubi dicitur ‘Quoniam non est in ore eorum
veritas’ &c., tamen quia tam potens monstrum est ad nocendum doctor
impius, dignum est saepius ipsum tractari.

Primum, sicut caetera omnia, ita et hunc versum vehementi spiritu
loquitur appellans maledictionem et execrationem doctrinam eorum, quam
[Röm. 16, 18.] ipsi benedictionem esse populo persuadent. De quibus
Apostolus Ro. ultimo ‘Qui per dulces sermones et benedictiones corda
seducunt innocentum’. [Jes. 3, 12.] Isaiae iij. ‘Popule meus, qui te
beatum dicunt, ipsi te decipiunt’. Sed et [2. Tim. 4, 3.] Apostolus ad
Timotheum praedixit futuros magistros prurientes auribus. Has itaque
blandiloquas praedicationes (sicut revera sunt) appellat maledictiones,
[Mal. 2, 2.] sicut et Malach. ij. ‘Maledicam benedictionibus
vestris’. Deinde, quanti spiritus vox est, quod dicit ‘os eius
plenum est’? Mitius erat, si os eius loqueretur maledictionem. At nunc
plenum est, aliud non loquitur, nisi unde maledicatur a deo populus.
Moveret et meipsum hic versus, ut psalmum de Antichristo intelligerem,
nisi viderem, hodie ex humanis decretis et terrena philosophia Magnates
Ecclesiarum et electiores Israel eadem impietate impeditos non aliud
agere, quam ut populum suis doctrinis (idest maledictionibus) imbuant,
Christi Euangelio subter scamnum (ut vocant) posito. Nam si mihi
Ecclesiasticorum et dominantium in Ecclesia administratio hodierna esset
oratione propria, apta, commoda, plena perfectaque disserenda, hunc
psalmum 

[Seite 337]

�, multum de censu et tyrannide periturum, tum multas iniquissimas
leges tolli. Et quod maxime omnium sit horrendum, Ecclesiam et
ecclesiasticos oportere reformari, ubi positis pompa, fastu, regnis et
mundi negociis ministerio verbi et orationi instandum sit et Apostolorum
exemplo in penuria et periculo vitae pro veritate vivendum. Quod ne
fiat, potius omnia praedicemus, sive hinc populorum animae maledictionem
capiant sive quid peius. Ita fit, ut ego quidem Antichristum venisse non
ausim dicere, negare tamen non possim, ea quae geruntur, omnia referre
plenissime Antichristum. Movetque me non parum, sanctos ferme omnes et
precessores nostros uno consensu velut spiritu sancto magistro, hunc
psalmum Antichristo dedisse, quem tamen, nisi velimus sensum negare, non
possumus non fateri hodie impletum esse usque ad minimum apicem et iota.

‘Amaritudine et dolo’ seu rectius ‘dolis et avaritia’ seu
‘usura et fraude’. Diximus ps. v., impios doctores ita docere, ut
populum fallant, et dolose [1. Tim. 6, 5.] agere, tantum ut ventri suo
satisfaciant, sicut et Paulus dicit ‘Existimantes [Röm. 16, 18.]
quaestum pietatem esse’. Et iterum Ro. ult. ‘Hi enim ventri suo
serviunt’, [Röm. 3, 13.] ‘quorum guttur est sepulchrum patens’.
Voluit forte Spiritus sanctus dicere simoniam, sed praevidit acutissimos
glossatores futuros, qui simoniam esse de iure humano invenirent. Ideo
avaritiam seu fraudem seu usuram potius dixit, quae sunt iuris divini,
quod non possunt negare. Qui haec non intelligit, Decreta, decretales,
Rabothenu distinctiones observet, In quibus praeter avaritiam, dolum,
tyrannidem vix aliud spirare ipsi fatentur. Hoc enim exemplo versum hunc
intelligemus facilius, cum sit praesens et ob oculos positum. Nec
reiecerim vocabulum ‘Amaritudinis’ tanto tempore et usu receptum non
sine dei voluntate, quod haec blandiloquentia et humana traditio,
quantum palpat et placet carnis sensui, tantum amaricabit postea
conscientiam, ubi ignorato Christo coeperint iudicari secundum opera
sua.

‘Laborem et dolorem’ (idest ‘Aven et amal’) ps. vij.
tractavimus, quod ‘aven’ proprie ‘dolorem’, quod hic
‘laborem’, et ‘amal’ ‘laborem’, quod ‘dolorem’
transtulit, significet. Optime doctrinas hominum hic commendat. Quid
enim ex his omnibus homo habet nisi inquietam, miseram excarnificatamque
conscientiam? Vere et proprie sub lingua horum dolor et labor. At tales
heu innumerabiles facti sunt ex iuribus et Theologia ista scholastica
per hos trecentos annos! Sic enim exempli vice loquimur, si fieri
potest, ut Antichristus alius futurus sit et peiora faciat. Et recte, ut
quantum foris titillantur impietatis doctrina, qua per opera hominum ad
coelum facilem aditum 

[Seite 338]

sibi parant, tantum intus, vacui fide, vexentur studio infoelici bene
vivendi [Weish. 5, 7.] sudentque multum et frustra laborent, ut cum sua
generatione Sap. v. ‘Lassentur in via perditionis et iniquitatis et
ambulent vias difficiles’, et ut [Ps. 13, 3.1�.] ps. xiij. dicetur,
‘Viam pacis non cognoscant’, et sit contritio et infoelicitas [Ps.
10, 5.] in viis eorum, ut et supra dixit ‘parturiant viae eius’.
Iste est populus [1. Mos. 19, 38.] Amon, populus moeroris, qui natus est
ex abusu patris sui, idest doctrina ebria et depravata legis, quae cum
testificetur iustitiam dei, quae est ex fide Christi, ipsi eam humanis
opinionibus aptant ad iustitiam suam et in liberum arbitrium reponunt.

Vide ergo, quid sit docere populum sine Christo. Nam id, quod hic [Ps.
5, 10 f.] dicit ‘Maledictione os eius plenum est’, supra ps. v.
dixit ‘Quoniam non est in ore eorum veritas’ seu rectum et bonum, et
quod hic ‘dolis’ seu ‘amaritudine’, illic ‘Interiora eorum
insidiae’ seu ‘cor eorum vanum est’, et hic ‘avaritia’ seu
‘usura’ seu ‘dolo’, illic ‘Sepulchrum patens est guttur
eorum’, hic ‘Sub lingua eius labor et dolor’, illic ‘Linguam
suam levificant’ seu ‘linguis suis dolose agebant’. Nam hic non
frustra ‘sub lingua’ dicit ostendens, quod super linguam seu in
specie, ubi sentitur, bonus videtur sermo in oculis eorum, sic enim
blanda et laevis est lingua, sed subtus et in re ipsa labor et dolor.
Adeo hic versus cum illius versu per omnia convenit, sed et vehementia
spiritus non impar est utrinque, ut ostensum est in pondere et vi
verborum utriusque psalmi.

[10, 8.] Sedet in insidiis cum divitibus, in occultis, ut interficiat 

innocentem. 

Oculi eius in pauperem respiciunt.

Hieronymus sic ‘Sedet insidians iuxta vestibula, in occultis
interficit innocentem, oculi eius robustos circumspiciunt’. Proinde
mirum, quo spiritu interpres noster ‘cum divitibus’ dixerit, cum nec
in hebraeo sit prepositio ‘cum’ neque ‘iuxta’ neque ‘ut’, Et
dictio ‘hazerim’ simpliciter posita sit, quae villam vel atrium
significat autore Reuchlin, quod et Hieronymus indicat transferens
‘vestibula’, an forte quod divitum atria seu vestibula solent
frequente populorum turba obsideri? aut quod atria et vestibula proprie
divitum sunt? Rursus nec satis placet, quod Hieronymus ‘robustos’
pro ‘paupere’ transtulit.

Sepositis interim, quae alii hoc loco tradiderunt, afferam spiritum
meum. Videtur mihi propheta prosequi describendo perditum studium et
mores impiorum, quos in docendo habent. Dixerat enim versu praecedente,
quae sit et cuius fructus doctrina eorum, scilicet maledictio, avaritia,
dolus, moeror et labor. Iam hoc versu describit, quomodo se habent
adversus pios magistros, 

[Seite 339]

sibi contraria docentes. Oportet enim, doctorem non modo sua docere, sed
etiam aliena confutare, quod impii strenue conantur et implent. Verum
ubi id ratione et veritate non possunt, (sicut vere non possunt), ad
ultimum suae virtutis convertuntur, scilicet ad vim et astum, ut
prohibeant, ne quis contradicat aut aliud doceat, deinde si quis
contradixerit, interficiant nulla alia causa, nisi quod contra
prohibitum docuerit, Tandem adhibeant ubique, qui observent huiusmodi
docentes, ut eos tradant, ac sic per vim Euangelium Christi extinguant,
et solius hominis regnet doctrina. Quam pulchre possem huius exemplum
praesentissimum adducere, nisi metuerem, eos non nisi peiores veritate
fieri. Et certe, ut de Turco taceam interim, si nostri pravitatis
Inquisitores et Humanae scripturae interpretes hunc versum non iam diu
impleverunt aut implent, fortiter tamen Antichristo praeludunt et
exemplo suo nobis sensum eius clarum reddent, quod cum bona venia eorum
dixerim.

Primum Antichristus soli sibi ius interpretandae scripturae arrogabit,
sicut Turca coepit, et omnium aliorum sensum coget suo submitti, quin
dubitari non volet, suam vocem esse Christi vocem, cui non liceat
dicere: Cur ita facis? etiam si sexcentis Apostolis contra pugnes. Et
hanc eius impietatem fovebunt plurimi et praesertim ii, qui aliquid sunt
in hac vita: Nempe Magnates, doctores, religiosi. Non enim aperte tollet
Euangelium, sed subdola hac arte et occulte operante vi. Unde B.
Augustinus dicit hoc loco, primam Ecclesiae persecutionem fuisse
violentam per mundi principes, secundam fraudulentam per haereticos,
terciam fore violentam et fraudulentam simul, ubi scilicet temporalis et
spiritualis potestas in unum convenient adversus dominum et Christum
eius. Hoc est, quod dicit ‘Sedet in insidiis’, [Ps. 1, 1.] idest
doctor est insidiosus et pestilens, sicut ps. i. ‘In sessione
illusorum non sedit’. Non enim Christum docet, sed hoc insidiosissime
et omnibus artibus agit, ut ipse solus sedeat, ipsum solum omnes
audiant, magisterium omnium sibi soli vendicet, arbiter fiat omnium,
quae in Ecclesia docentur, damnaturus et probaturus quaecunque
placuerint, maxime quae contra et pro tyrannide sua valuerint, nam
caetera non magnopere curabit.

Hanc autem insidiosam autoritatem docendi vi et potentia stabiliet,
alioquin fraudulentia non diu persisteret, nisi violentia muniretur, si
liberum relinqueretur bonis hominibus de eius autoritate et doctrina
iudicare, disputare, dubitare. Quare ut vice articulorum fidei eius
sententia (qualisqualis sit) dominetur, hanc sessionem insidiosam in
atriis iuxta vestibula seu (ut nostrum interpretem non infoeliciter in
vocabulo foecit errare spiritussanctus) ‘cum divitibus’ in propatulo
et publico mundi theatro firmabit. Quid enim voluit, non ‘atrium’,
sed ‘atria’ pluraliter dicere seu ‘vestibula’, nisi quod in
omnibus Ecclesiis, scholis, universitatibus, Consistoriis et omnino in
omnibus locis, ubi vel res divinae fiunt, aut verbum ministratur, aut
hominum causae 

[Seite 340]

aguntur, huius sessio, autoritas, doctrina, mandatum approbetur,
roboretur et adoretur, non a rudi tantum vulgo, sed a potentibus,
divitibus, sapientibus, sacerdotibus? Atria enim seu vestibula in
scripturis certe locum significant externum, in quo populi convenire
possunt, ab adytis et altaribus et sacerdotum choro separatum, ut in
Exodo et aliis locis patet.

Ego si quid auderem in lingua hebraea, sic transferrem hanc partem
versus: Sedet in insidiis atriorum, cum ‘hazerim’ absolute sine
titulo aut ullo consignificativo ponatur, ut sit sensus: Atria, quae
sunt arte et insidiis occupata seu ad insidias et fraudes eius explendas
parata, erunt eius cathedra, et in omnibus ipse solus magister erit.
Siquidem ‘sedere’ ps. i. diximus id esse, quod ‘Magistrum seu
doctorem esse’. Nam per haec atria suam autoritatem insidiosissime
stabiliet. Quis enim audeat contradicere omnibus Ecclesiis, scholis,
iudiciis? cum sit speciosissimum argumentum a multitudine, magnitudine
hominum et longitudine temporum, quo vel solo satis insidiarum habebit,
ut secure sedeat et dominetur. Quodsi quis per insidias atriorum
intelligat insidias divitum (ii enim atria habent et amplas
possessiones), forte non inepte nostrum interpretem tuebitur, qui
videatur loqui de Ecclesiarum et pontificum divitiis, pompa et fastu,
quibus impius ille sedem insidiosam firmabit.

Deinde ‘In occultis interficiet innocentem’ (idest suo iudicio
haereticum, schismaticum, rebellem, inobedientem, seditiosum, piarum
aurium offensivum, quia veritatem Euangelii professus est cum crimine
laesae Maiestatis et irreverentia sedis Antichristi), interficiat autem
in occultis. Nam nec violenter stabilita fraus satis tuta est a luce
Euangelicae veritatis, si passa fuerit, eam cordibus hominum insinuari.
Ideo sic occidendus est innocens, ut causae suae iustitia non reveletur,
nec convincendus autoritate verbi dei, sed autoritate Sedis insidiose
atriorum. Sicut Iohannes Baptista in carcere sua corporali morte
prefiguravit, ita vox Euangelii in occultis, non cognita causa nec
reddita ratione obtruncetur, et praedicator eius interficiatur aut etiam
comburatur. Quid enim est aliud ‘in occultis occidere’, sicut quidam
Martyres occisi sunt: Nempe Gervasius et Prothasius, quam sine causa aut
falsa causa occidere, dum timetur tumultus in populo, si rei veritas
prodatur? Sicut enim de occiso occulte dicitur: Nescitur, ubi et quo
modo perrit, ita et de inique occisis idem potest dici. Verum spiritus
‘in occultis’ dicit, quantum est in oculis piorum hominum, idest
suis, quibus causa ignota est, in qua pereunt innocentes. Caeterum
impius in sua tyrannide obstinatus satis apertam iactat esse causam,
quod sibi contradictum est. Ideo nemo audet dicere, in occultis aliquem
esse occisum a se, sed in luce apertae veritatis omnia 

[Seite 341]

[Nachträge und Berichtigungen.] 

a se gesta. Ex his occultis germanice proverbio dicitur: Es geht unter
dem hudlin zu, ut intelligas occulta hoc loco non corporum aut rerum,
sed artis, causarum, iudiciorum, quibus non sensus carnis, sed
intellectus fallitur: Das man eynem eyn nasen macht, ubi causa externe
praetexitur, et intus in occulto nulla causa est. Haec portenta, an
solus Turca hodie operatur, prudenti lectori relinquo.

Tercio ‘Oculi eius in pauperem respiciunt’. Adeo scilicet meticulosa
est fraudulentia, ut etiam pauperem metuat, licet ipsa cum divitibus
sedeat et omnibus potentibus stabiliatur, Quod conscientia malae fidei
veritatis gratiam et vim non ignoret, quae quam primum revelata fuerit,
omnium animos in se rapit et fraudem nudam et ignominiosam relinquit.
Ideo tyrannidi Antichristianae non satis est se potentia regum,
principum, sapientum, doctorum, sancticulorum, divitum stabilivisse, non
sufficit innocentes occidisse, sed statio Philistinorum ponenda, et
vigiliae excubieque passim locandae, quae sic observent pauperem, ne
quid mutiat et denuo negocium faciat sedi insidiosorum atriorum. Ac sic
imitetur Universitatum ritus, in quibus iuratur, ne quis dogmatisset,
quod sit contra sacrosanctam Ecclesiam et articulos quosdam hominum,
quos pro oculis Ecclesiae haberi convenit et non pro auribus Christi,
dum ubique ad Euangelium surdi tam acute observant, quid contra
opiniones statutaque hominum prodierit, ut Christus, qui ianuas clausas
penetravit, tamen aciem oculorum istorum evadere non possit, quin in
multis inveniatur haereticus et adversus Sedem sanctam locutus. Unde
verbum ‘respiciunt’ non simplicem respectum significat, sed eum, qui
fit cum observatione et diligentia, quo modo speculatores observant et
respiciunt, ne quid moliantur hostes. Inde speculator, quem graeci
Episcopum vocant. [Hes. 3, 17.] Ezech. iij. ‘Fili hominis,
speculatorem dedi te domui Israel’, quae verbi Emphasis impiae
tyrannidis meticulositatem hoc loco indicat. Nec minus nomen ‘Oculi
eius’ et ‘pauperem’, quod tota cura scilicet intentus sit et
oculis (qui prae caeteris membris valent) observet, ne alicunde
periculum suum erumpat.

[10, 9.] Insidiatur in abscondito, sicut leo in spelunca sua, 

insidiatur, ut rapiat pauperem. 

Rapere pauperem, dum attrahit eum in laqueo suo.

Haec omnia unus versus in hebraeo, quae apud nos tribus versibus
distributa sunt. Soloecismus iste ‘Rapere pauperem’ satis a multis
taxatus est, cum dicendum fuerit: Rapiet pauperem. Satis autem facilis
est intellectus ex praecedentibus tribus virtutibus tyrannidis, versu
iam dicto expositis. Exponit enim: Quid faciant oculi eius, dum
respiciunt pauperem. Nempe sicut leo avidus rapiendi et devorandi in
cubili suo observat occasionem, 

[Seite 342]

si qua bestia imprudens occurrat et sua securitate in manus eius ruat,
ita Antichristi tempore erunt, qui non modo prohibeant pauperem mutire
Euangelium, Sed sic eum observabunt, ut si quid vel imprudenter dixerit
aut foecerit, quod vel vi vel astu queant torquere et violenter
interpretari in eum sensum, qui sit contra sanctam sedem bestiae illius,
mox more nostrorum clament ‘ad ignem’, quem is, qui dixerit, aut
nunquam cogitavit aut nunquam voluit proferre. Immo si quid vel
cautissime dixerit, ut non possit timere periculum, tamen illorum
officium erit, rectissime dicta calumniari, cum Iudaeis Christum capere
in sermone et in syllabis innoxiis venenum invenire sicut Araneus in
rosa.

Hoc autem facient non stulto consilio, ut qui compertum habeant et
experientia doceantur, regnum tyrannidis parum tutum foelixque
consistere, si eos duntaxat perdant, qui vel vera causa convicti vel
simulata suspecti traduci possunt, Sed oportet in exemplum et terrorem
omnium aliorum etiam eos vexari, qui simpliciter et quiete incesserunt,
nihil minus timentes quam in has aliquando simplegadas rapi, ut sic
nullus sit, qui tyrannum non metuat, etiam optima conscientia fretus et
omnis consilii contra tyrannum [Mich. 2, 8.] ignarus. Sic Micheae ij.
‘Eos, qui transibant simpliciter, convertistis in bellum’. Eo
consilio fiet, ut non modo nemo pauperum audeat mutire aut velle mutire
pro Euangelio, sed securitas parabitur tyrannidi, ut quicquid docere,
statuere, mutare, remutareve voluerint pro suis tum opinionibus tum
affectibus, omnes necesse sit tanquam Christi vocem sub nomine Christi
acceptare. Deinde etiam ea causa sic grassabuntur, ne ociosum sit
officium eorum et parum gloriae apud homines obtineat. Tum si ocio
rubigineque pereat, metuendum, ne in futura vita privetur aureola,
doctoribus et tutoribus veritatis merito condigni debita. Quod ne
contingat, curandum, ut vel innocentissimos excarnificent pro sancta
veritate.

Vide nunc, quid sit ‘insidiari illos in abscondito sicut leo in
spelunca, ut rapiant pauperem’, nempe animo perdendi occasionem
observare, ut rapiant pauperem, ut in eo verbo aut opere eum capiant et
damnent, quod sibi ignotum penitusque occultum fuit esse damnabile.
Diximus enim, ‘occultum’ hoc loco esse, quod arte et ingenio
occultatur, dum aliud pretexitur, quo accusetur pauper, et aliud intus
revera est, quo accusari non possit, [Joh. 3, 20.] immo quo laudari
debuit, seu ut Christus dicit ‘Qui odiunt lucem’, et [1. Tim. 4, 2.]
Apostolus ‘in hypocrisi loquentes mendacium’. De quo plura in
sequentibus psalmis. Sed furor leoninus ad tyrannidem roborandam paratus
his artibus rapiendi opus habet. Itaque tempore Antichristi nemo tutus
erit in publico nec audebit Christum profiteri sicut nec hodie ante
faciem haereticae pravitatis. Atque id forte est, quod toties praedictum
est visionibus et prophetiis, fugituros esse Christianos in speluncas
petrarum et deserta sylvarum. 

[Seite 343]

Quis enim tutus erit, quando hi periclitabuntur, qui nec cogitant
adversus Antichristum loqui, et quod forte imprudenter et ignoranter
effuderunt, cogentur negato Christo revocare et sedem sanctam insidiarum
in atriis suis adorare? Deinde satis indicat, principes, reges,
sacerdotes, religiosos et quicquid erit alicuius nominis, a parte
Antichristi staturos, dum non nisi pauperem et oppressum memorat ista
passurum. Nec esset magna nec digna Antichristo deceptio atque tyrannis,
si non nobiliorem et meliorem partem Ecclesiae in sua studia seductam
haberet. Regnabit enim in Babylone ipsaque Roma et omnia vasa
desyderabilia, regem et reginam et eunuchos, pueros regios, in suam
captivitatem ducet, sicut figurat captivitas Babylonica Israelis.

Id quod sequitur ‘Rapiet pauperem’, dum attrahit eum in rethe suum,
explicandi gratia dictum videtur, ne quis pauperem rapi intelligeret
aliter quam dictum est. Hoc est, captabunt eum in sermone, si non
poterunt invenire, quo eum manifeste contra Sedem sanctam Antichristi
dixisse probent. Non enim de corporali captione hic loquitur, quam
versus sequens tractabit, sed de spirituali (ut dixi), quam per insidias
in abscondito paraverunt. Et has insidias ‘rethe’ seu ‘laqueum’
vocat. Exemplis ista probaremus pulchre, nisi nostro saeculo per se
abundarent.

[10, 10.] Humiliabit eum, inclinabit se, 

Et cadet, cum dominatus fuerit pauperum.

Et distinctionis et interpretationis confusio foecit, ut hunc versum
passim de casu Antichristi intelligant. Verum Hieronymus sic reddit
‘Et confractum subiiciet, et irruet viribus suis valenter’. Nec male
reddidit interpres priorem partem, si omittantur pronomina ‘eum’ et
‘se’, quae non sunt in hebraeo, interponaturque coniunctio ‘et’
(licet pro idiotismo non sit in hebraeo) inter utrunque verbum sic
‘Humiliabit et inclinabit’, scilicet pauperem. Significat enim
verbum prius conterere, confringere, conquassare, posterius inclinare,
incurvare, humiliare, ut Reuchlin dicit. Altera pars hebraice sic ‘Et
cadet in fortitudinibus suis in pauperes’, quem sensum pene reddidit
interpres, quod cadere in fortitudinibus seu irruere in viribus sit
praevalere et dominari, nisi quod pro ‘pauperibus’ Ioh. Reuchlin
putat dictione composita dici congregationem dolentium et oppressorum,
ubi Hieronymus adverbium ‘valenter’ posuit, sicut supra in simili
dictione pro ‘pauperibus’ ‘robustos’ transtulit. Sed ad aliud
forte respexit vocabulum.

Est itaque sensus: ubi Antichristus et excubitores eius pauperem
traxerint in rethe suum et in sermone ceperint, hic nulla misericordia
prorsus, leviusque sit peccatum negasse deum et opera et verba eius quam
hanc sedem insidiarum lacessisse. Hic conteritur et ad nihilum redigitur


[Seite 344]

pauper, Hic irruitur omnibus viribus in populum oppressum. Ad hanc
Antichristi insaniam, quicquid sit de Turca, iam diu pervenerunt
virtualis et repraesentativae Ecclesiae satellites et adulatores,
siquidem peccata in deum perpetrata rident et pro peccatis iam non
habent, tantum abest, ut in ea irruant aut ut hic observent, ut hic vel
millesimam officii sui aut virium suarum partem impendant. Caeterum ubi
dubites de statutis eius, et an sit mixtus deus et homo, an dominus
terrenus mundi, hic si syllaba vel imprudens labaris, tractus in rethe
contereris, et irruent in te omnibus viribus, non contenti gladio et
fulminibus latae sententiae cum tot maledictionibus, ut vix sufficias
perlegere, auxilium etiam brachii saecularis et totius mundi vires
invocantur. Tanti negocii est Sedem tyrannicam tueri, ut mihi propheta
his verbis ‘Irruet viribus suis’ videatur hanc nostrorum tyrannidem
vel pro Antichristo vel in Antichristo expressisse. Contra quam, cum
videamus omnes ea tantum, quae sua sunt, perditissimis studiis quaerere
et ea, quae dei sunt, contemptissime negligere, non tamen audemus
mutire.

Igitur ‘Humiliabit’ et ‘inclinabit’ non de persona Antichristi
intelligitur, sed de opere eius tyrannico in pauperes, sicut et illud
‘Cadet, cum dominatus fuerit’ eque vim eius significat. Nam ab hac
violentia irruendi [1. Mos. 6, 4.] appellantur Gygantes, Gen. vi.
‘Niphlim’, idest cadentes seu irruentes, ‘Quia (inquit) erant viri
potentes in mundo et famosi’, hoc est tyranni, qui irruerunt [1. Mos.
10, 8.] et oppresserunt vi propria pauperes, sicut et de Nimbroth Gen.
x. dicitur ‘Iste coepit esse potens (idest violentus) in terra et
robustus venator coram domino’.

[10, 11.] Dixit enim in corde suo, oblitus est deus, 

avertit faciem suam, ne videat in finem.

Iterum non hoc dicunt impii (ut aliqui putant), quod arbitrentur, deum
non esse vindicem malorum aut res hominum non curare, cum sub nomine
[Matth. 24, 5.] domini omnia perpetrent. Sicut Christus Matt. xxiiij.
praedixit ‘Multi venient in nomine meo’, sed quod tam securi sint
adeoque sine timore dei, ut deum arbitrentur oblitum esse pauperum et
pro se contra pauperes stare, ut versus sequens indicat dicens ‘Ne
obliviscaris pauperum’, Nec solum oblitum, sed etiam abscondisse et
avertisse ab eis faciem, ut nunquam inaeternum sit respecturus ad eos,
Quanquam sint revera hodie quam plurimi, qui non credant animam
immortalem et retributionem futuri iudicii. Hanc insignem obstinationem
et induratam praesumptionem impiorum hoc versu arguit, Qua pios ad
blasphemiae spiritum provocant, sicut Christo in cruce [Matth. 27, 43.]
dixerunt ‘Si filius dei est, liberet eum, si vult’. Non enim satis
habent pios perdidisse, insuper blasphemantes et insultantes divini
auxilii desperationem obiiciunt aut saltem praesumunt, de quo ps. iij.
latius. Atque hic 

[Seite 345]

finis et ultimum est, quod impii possunt, ideo nunc sequitur alia pars
psalmi, in quo pro piis contra impios orat et prophetat dicens:

[10, 12.] Exurge domine deus, et exaltetur manus tua, 

Ne obliviscaris pauperum. 

Dicunt impii, te pauperum oblivisci. At tu exurge et exalta potentiam
tuam, qua destruis ea, quae sunt, exaltas ea, quae non sunt, et
convincantur impietatis suae. In qua re iam saepe admonuimus, nos
doceri, ut vindicta posita ac deo relicta sola oratione quaeramus iuvari
solius dei virtute de nostris viribus desperantes. Tropum istum
‘Levare’ seu ‘exaltare manum’ [Ps. 74, 3.] notum arbitror pro
‘ostendere et exercere virtutem’, de quo ps. iiij. dictum est, quem
deinceps saepius habebimus, ut ‘Leva manus tuas in superbias [Jes. 49,
22.] eorum’. Et Isa. ‘Ecce ego levo manum meam ad gentes’.

Credo autem, ut sicut psalmus praecedens fere simili materia tempora
Martyrum descripsit, Ita hunc psalmum describere tempora usque ad finem
mundi, ut non modo Antichristum, sed et omnes impios in Ecclesia
tyrannos post tempora Martyrum et doctorum in finem mundi grassantes
tractet. [2. Tim. 3, 5.] Quales Apostolus ij. Tim. ij. praedixit
homines, habentes speciem pietatis et virtutem eius abnegantes, quos
nemo sit correcturus aut reformaturus nisi ille, qui adventus sui
illustratione destructurus est impium. Interim proficient impii in peius
semper usque in finem. Proinde ego velut certus desperavi reformationem
generalem Ecclesiae. Nam quantis quaeso Conciliis post tempora Martyrum
et doctorum tentata est Ecclesiae reformatio? Quid Constantiensi, quid
Basiliensi promotum est in hanc rem, ut taceam istud novissimi Concilii
ludibrium?1� Quis est iste Spiritus sanctus, qui legitima (ut iactant)
Synodo coacta nihil curat Ecclesiae suae correctionem, sed tantum
cerimoniis perdit omnes dies Concilii? Ideo quod hic versus invocat
dominum, ut exurgat et potentiam ostendat, ad diem extremi iudicii
pertinere puto, quod et sequentia iuvabunt, ut non sit dubium nostro
saeculo, immo iam plusquam tribus saeculis huius psalmi rem pleno cursu
geri et gestam esse.

[10, 13.] Propter quod irritavit impius deum? 

Dixit enim in corde suo: non requiret.

Scilicet blasphemia seu insultatio maxime urit, ideo eam ante omnia
movet et accusat. Passiones enim si in dei conscientia ferantur, non
adeo graves sunt, at ubi conscientia de deo averso vexatur, iam
importabiles 

[Seite 346]

sunt. Reddit autem hoc versu ac refert illud, quod impius dixerat
‘Avertit faciem suam, ne videat unquam’, sicut oblivionem dei
praecedente versu repulit. His enim versibus spiritualibus opus habemus
exhortari, quando in tribulationibus conscientiam nostram blasphemia et
desperatio vexant. Tunc enim consilio et exemplo huius versus blasphemia
regerenda et retorquenda est in ipsum suggerentem et in caput eius,
sicut et tradiderunt harum rerum usu edocti et periti. Nam revera
blasphemum est dicere, deum oblivisci pauperum et avertere faciem et non
requirere, cum in se praeceperit credi et sperari in praecepto primo, et
invocari nomen suum in secundo, et expectari opus suum in tercio.
Propter quid ergo irritat impius deum, tribuens ei oblivionem pauperum
contra expressum eius voluntatis praeceptum?

Illud leviculum, quod in hebraeo secunda persona dicitur ‘Non
requires’, nisi quod ardentior affectus eo commendatur et robustior
exhortatio adversus spiritum blasphemiae, dum cum fiducia ad deum sese
convertit, accusans et detestans diabolum, iustificans deum et mandata
eius, benevolentiam ita captans et movens invidiam parti adversae, non
quod deus his indigeat, ut moveatur, sed nos, ne in fide et spe
succumbamus, his artibus nos armemus et roboremus.

[10, 14.] Vides, quoniam tu laborem et dolorem consyderas, ut 

tradas eos in manus tuas. 

Tibi derelictus est pauper: Orphano tu eris adiutor.

Absolute dicit ‘vides’ pro erigenda fiducia adversus impii
blasphemiam, ac si dicat: Tu es videns et inspector omnium, non oblitus
nostri nec aversus, ut impius nobis intentat. Ideo et consyderas et
attendis in laborem et dolorem, adeo scilicet vides, ut etiam attente
consyderes, nedum aversus obliviscaris. ‘Laborem et dolorem’
plerique ad pauperes, Augustinus etiam ad deum refert. Meo spiritu ad
impium refero. Labor enim hic ‘amal’ est, de quo supra ‘sub lingua
eius labor’. Verum pro ‘dolore’ hebraeus ‘furorem’ habet,
sicut et Hieronymus reddidit, et Augustinus ‘Iram’ in suo textu
legit, id quod foecit eum de labore et ira dei cogitare. Igitur mea
sententia ‘laborem’ vocat vanum et negociosissimum insidiarum et
doli studium, quo sua (ut diximus) parat. ‘Dolorem’ autem seu
furorem, vim et impetum, quibus tyrannidem dolosam stabilit, quasi dicat
spiritus: Tu attentissime consyderas impii tam dolum quam vim, dolum in
verbis (ut Augustini verbi utar), vim in imperio, quo in sanctos tuos
furit et multo labore suas insidias tuetur. Est enim necessaria dolosis
et insidiosis violentia, immo dolus tam impotens est, ut non possit non
furere et vim movere, si ceperit revelari. Sic enim principes
tenebrarum, postquam mundum possederant diuturna Idolatria per multam
operationem erroris et dolum, vehementer succensi sunt et furere 

[Seite 347]

coeperunt in Apostolos et Martyres, qui dolum hunc detegere aggressi
sunt. Sic facit omnis impius pro suo dolo tuendo, quemadmodum nostri
quoque saeculi exempla monstrant. Itaque ne pusillanimes nos reddat
impiorum praesumptio, Exhortatur nos spiritus docens, quod non est
abscondita deo impiorum tum fraus tum vis, quacunque arte in sanctos
moliantur et furiant.

Ac sic consyderat, ut non consyderasse satis sit, et inultus transeat
impius, sed ‘ut tradas eos in manus tuas’. Hieronymus aptius ‘ut
detur in manu tua’. Nam pronomen ‘eos’ non est in textu, et de
impio in singulari numero loquitur. ‘Horrendum autem est incidere in
manus dei viventis’, [Heb. 10, 31., Ps. 50, 22.] ut Apostolus Heb. x.
intonat, Quia hic non est, qui eripiat, sicut ps. xlix. ‘Intelligite
haec qui obliviscimini deum, ne quando rapiat, et non sit qui [Ps. 21,
9.] eripiat’. Eodem tropo et ps. xx. dicitur ‘Inveniatur manus tua
inimicis tuis’. Et sumptum videtur ex lege Mosi et aliis veteris
instrumenti libris, in quibus saepissime legimus, hostes tradi in manus
filiorum Israel et rursus Israel in manus hostium, quoties vindictam
sumptam aut sumendam legimus. Quare et hoc loco tradi in manus dei, est
deo vindicante puniri, qui punit aeterna vindicta. Quo intelligimus id,
quod dixi, prophetam loqui hoc psalmo de his, qui extremo iudicio
apprehendentur in fine mundi, postquam impietas eorum praevaluerit per
orbem in desperatam usque emendationem. [Ps. 89, 33.] Nam corrigibiles
non tradit in manus suas, sed ut ps. lxxxviij. dicitur ‘Visitat in
virga iniquitates eorum et in verberibus hominum peccata eorum’, de
quibus nunc dicit:

‘Tibi derelictus est pauper’, ubi iterum Hieronymus transfert
‘robustos’. Inter multa vocabula, quibus lingua sancta pauperes
appellat (adeo convenit sanctitati et paupertati) tria hoc psalmo
ponuntur: ‘Aebion’, quod simpliciter pauperem significat,
‘Aeni’, quod magis dolentem ac afflictum, et ‘Helaecha’, quod
oppressum et vim passum proprie significat. Praeter haec sunt
‘Dach’, quod psalmo praecedente ponitur ‘Et factus est dominus
refugium dach’, idest pauperi, item ‘Dal’ et ‘rasch’ et
‘Mischen’, quorum omnium differentias dare forte non est opus nec
huius loci. Hebraei autem pulchre id possunt observata etymologia.
‘Dach’ enim a contritione et confractione, ‘Dal’ ab attenuatione
et exiccatione, ‘Aeni’ ab afflictione et moerore cordis,
‘Aebion’ a volendo seu desyderando, ut cui desit quod cupit,
‘Mischen’ ab apothecis et promptariis, quod sine eis sit,
‘Rasch’ a pereundo et ad miseriam redigendo. Et isto psalmo
peculiariter repetitum ‘Helecha’, quod Hieronymus ab ‘hail’,
quod robur significat, ‘robustum’ facit. Alii ab eodem ‘hail’
vel ‘hel’, quod exercitum et congregationem, et ‘Cah’, quod
moerorem tristitiamque significat, compositum volunt, velut Ecclesiam
tristantium et moerentium intelligentes, quod mihi valde placet, cum hic
proprie loquatur de iis, qui ab 

[Seite 348]

impiis sub praetextu nominis domini vim et dolum patiuntur, ubi nomini
domini resistere non licet, et tamen res proposita vehementer
contristat, atque ita in occultis patiuntur. Quales fuerunt Apostoli in
cena domini, qui cum Iudam non auderent reprehendere, eius tamen dolo
per Christum indicato cruciabantur. Foelicior enim erat Martyrum et
doctorum conditio, ubi contra Idola et gentes et alienos pugnabant. Sed
Antichristus nostris Episcopis et Ecclesiasticis rectoribus utetur,
sicut in haereticis coepit, quibus cum in omnibus obediendum sit vice
Christi, periculosissimum erit non obedisse rursum idem periculum
obedisse, cum et electi hic in errorem duci queant.

Quare cum audimus, pauperem soli deo relictum, sine dubio intelligere
debemus, contra eos staturos Magnates et utriusque status rectores. Quae
res cum sit popularis et in oculis vulgi magna, facile persuadebit, ut
totus orbis ruat in obsequium Antichristi, et argumentum veritatis non
ex Euangelio, sed ex multitudine et opinione vulgi petant, sicut et
hodie aliqui faciunt.

Idem indicat ‘Orphano tu eris adiutor’. Nihil refert, ‘pupillo’
(sicut infra transfert) sive ‘orphano’ dixerimus. Eum intelligit,
qui sine patre est in terra, cuius pater in coelo est. Nemo itaque
Euangelistam tempore Antichristi tuebitur ex omnibus hominibus nisi
solus deus. Horribilia haec sunt valde. Nam Episcopos et Magnates
Ecclesiarum non fore in numero pupillorum, quales hodie sunt in curribus
et equis et armis, facile quivis intelliget, nisi redigerentur primum in
priscam sacerdotum et Episcoporum sortem, sed necesse erit, eos pro
temporalibus suis et patrimoniis Christi et sanctorum secundum iura sua
sacerrima Antichristo adhaerere adversus pauperem et orphanum.

[10, 15.] Contere brachium peccatoris et maligni, 

quaeretur peccatum illius et non invenietur.

‘Peccatorem’ et ‘peccatum’ pro impio et impietate dixit, ut
Hieronymus rectius ‘Contere brachium impii et maligni, quaeres
impietatem eius et non invenies’. Hebraea distinctio talis esse
videtur ‘Contere brachium impii, et malignum quaerens, impietatem eius
non invenies’, ut ‘malignum’ in neutro genere accipias pro
‘malitia’ et duo illa componas, ‘brachium et malitiam impii’,
non autem ‘impium et malignum’, illud conterendum, hanc requirendam,
idest in iudicium vocandam, ut sit sensus: vim et potentiam Antichristi
destrue, Et malitiam require seu in iudicium voca, ut dolus et nequitia
eius reveletur et damnetur, quibus velut instrumentis utitur sua
impietas. Destructa autem potentia et inquisita malitia eius, ac sic
exuto eo tam vi quam dolo facies, ut impietas eius penitus desinat: Erit
inermis impietas et ad nihilum reducta. Hoc est, quod dicit
‘Impietatem eius non 

[Seite 349]

[5. Mos. 32, 26.] invenies’, non ut non sit, sed ut nihil possit, eo
tropo, quo Deutro. xxxij. dicitur ‘Et dixi: ubinam sunt? cessare
faciam ex omnibus memoriam’. Et [Jes. 14, 4.] Isa. xiiij. ‘Quomodo
cessavit exactor? quievit tributum?’ Sic enim de perditis et vulgo
quaeritur et dicitur insultando: ubi sunt? quo abierunt? Quare
observanda sunt verba aptissime posita, Brachium conteritur, malignitas
quaeritur, et utrunque tollitur, sed impietas manet, nisi quod ablatis
his armis, vi et dolo, non invenitur, hoc est perditur cum impio. Hunc
sensum mihi extorquet hebraica (ut dixi) distinctio. Ad eundem tamen
utrunque duci potest et noster textus ‘Quaeretur peccatum illius et
non invenietur’, idest insultabitur perdito impio et quaeretur a
dicentibus: ubinam est, qui irruebat viribus suis et fallebat dolis
suis? Atque hic quoque versus opus iudicii novissimi hoc psalmo cantari
et invocari demostrat, quod in hoc tempore impii quidem conteruntur et
convertuntur, at in illo conteretur ipsa potentia et malignitas.
Caeterum impius in impietate sua manet nec invenietur, quia tollet eum
dominus.

Et apte singula singulis tribuit: ‘contere brachium’, ‘quaere
malitiam’, quia vis aperta est iudicioque inquisitionis non eget, iam
iudicata est digna contritione. At fraus et dolus malignus primum
revelandus est, cuius ipsa inquisitio, perditio eius est. Dolus enim
quam primum cognitus fuerit, mox sine viribus ac iam non dolus est, sed
sua ipsius ignominia. Potentia autem etiam si cognoscatur, non ideo
desinit, immo cognita maxime valet, ideo conterenda et frangenda est, Et
dolus in se ipso revelato confundendus. Tum dicetur ad nudum, infirmatum
confusumque impium: ubi nunc est, o impie, misera tua impietas?

[10, 16.] Dominus regnabit inaeternum et in saeculum saeculi, 

peribitis gentes de terra illius.

Hieronymus et hebraeus ‘Dominus rex saeculi et aeternitatis, perierunt
gentes de terra eius’. Est tamen idem sensus, quo exhortamur, ne
dubitemus, Christum esse regem inaeternum, qui salvos nos faciat et
impios perdat, quantumlibet impii contrarium et sperent et opprobrent.
Quod maxime circa finem mundi necessarium est nosse, quando omnia per
Antichristum sic agentur, ut quicquid ipse contra pios tentaverit,
autoritate et nomine dei fieri universo vulgo persuadebit (ut sat
diximus). Proinde satis sumus praemoniti, abundeque nobis est
praedictum, ne statim amplectamur, quicquid sub autoritate Christi,
Apostolorum eius, Petri et Pauli, sive a Sede Apostolica Romana sive
cuiuscunque Episcopi prodierit promissum vel comminatum, nec statim
verum aut salutare credendum, quantumlibet multitudine aut magnitudine
sapientum et potentum accedente roboretur, Sed Euangelium Christi solum
[1. Thess. 5, 21.] et unicum pro iudice et duce spectemus, iuxta illud
Pauli ‘Omnia probate, 

[Seite 350]

[Nachträge und Berichtigungen.] 

quod bonum est tenete’. Si enim discipuli Apostolorum, adhuc
viventibus Apostolis, ausi aut lapsi sunt, ut populum seducerent in suas
opiniones, quid non timendum in eorum successoribus post mortem eorum ac
per tanta iam [2. Kön. 8, 20.] saecula crescente perfidia et sapientia
carnis? Recessit olim Edom sub Rege [1. Mos. 27, 29.] Ioram, ne esset
sub Iuda, quem tamen Isaac subiecerat Iacob longe ante, quid mirum, si
figura impleatur in Ecclesia, ut mundus a Christo recedat? Verum si huc
coneris, non diu Christianus catholicusque habeberis. Quare una interim
consolatio tua erit futuri iudicii dies et fides, qua credis, dominum
tuum regnare imperpetuum, et perituros esse tandem omnes impios. Nisi
enim hac fide praestes et huc spectes, praesentium rerum species, quae
est apud impios, cito te subvertet, falso scrupulo et impietatis inani
terriculamento te laesae maiestatis dei et hominum accusans.

� in diem perditionis impiorum hominum’, quasi cum hoc versu
colludens.

Forte et ‘gentes’ Emphasin habet et quandam spiritus indignationem
aut tapinosin, in hunc modum: Vos qui populus dei et electus Israel esse
debuistis, nunc summo dedecore vestro in gentes degenerati, ac iam non
populus, sed hostes dei, peribitis. Hoc locutionis genere praedixit
Moses Iudaeis sepissime, quod essent cito perituri de terra, quam
ingrederentur, si mandata dei non custodirent. Quare et hic gentes in
terra dei oportet intelligi Christianos, qui specie Christum
confitentur, revera autem gentes, factis enim negant, terram eius
indigne possidentes.

[Seite 351]

[10, 17.] Desyderium pauperum exaudivit dominus, praeparationem 

cordis eorum audivit auris tua.

Hieronymus ‘Desyderium pauperum audisti domine, praeparasti, ut cor
eorum audiat’ seu attendat ‘auris tua’. Eadem dictio est
‘desyderium’, quae in principio psalmi posita est ‘Quoniam
laudatur peccator in desyderiis animae suae’. Ideo eodem modo
exponenda. ‘Praeparationem’ nostra translatio tribuit cordi
pauperum, Hieronymus et hebraeus deo. Utrinque tamen significatur
inaestimabilis promptitudo dei ad exaudiendos pauperes, in hunc modum:
adeo paratus et promptus es exaudire, ut etiam antequam clament, sola
desyderia cordis audias, immo impatientior tu es morae, ut audias, quam
illi, ut clament, optasque clamare, ut locum habeas exaudiendi, adeo
praevenit et parata est voluntas tua exaudiendi desyderium eorum
clamandi. [Jes. 65, 24.] Sic. Isa. lxv. ‘Eritque antequam clament, ego
exaudiam, adhuc loquentibus [Jes. 58, 9.] illis (idest nondum finito
clamore aut sermone) audiam’. ‘Tunc invocabis, et dominus exaudiet,
clamabis, et dicet: Ecce assum’, quia misericors sum, dominus, deus
tuus.

Quibus verbis non modo sperare iubemur orantes, sed provocamur etiam ad
orandum negligentes, dum nobis exauditorem tam paratum proponunt. Et
quanquam frigida sint haec, dum extra locum et opportunitatem suam
(idest in anima secura et satura) sonant, tamen animae pauperum et
afflictorum (ut hic dicit) simul sunt summe necessaria et vehementissime
consolatoria. Omnia enim tunc machinis impii blasphemique tyranni
contraria simulantur et sentiuntur. Ideo longe ultra sensum et captum,
in purissima fide rerum non apparentium solumque sperandarum, deinde
praesentium contemnendarum dicuntur et intelliguntur, sicut iam saepe
dixi, Psalterium esse gymnasium fidei et spiritus, ut qui sine fide
legat, tenebras solum et gelu legat, sine luce, sine calore manens,
fides autem non nisi in passionibus vigeat, quanto acrioribus tanto
speciosior.

[10, 18.] Iudicare pupillo et humili, ut non apponat ultra magnificare 

se homo super terram.

Graecissantem interpretem, ubi ‘iudicare’ pro ‘ut iudices’
dixit, alii taxavere. ‘Pupillum’ quoque vocat, quem superius
‘orphanum’, et ‘humilis’ est confractus ille ‘dach’, quem
superius ps: ix. ‘pauperem’, Hieronymus hic ‘oppressum’ vocat,
ut intelligamus derelictum et passionibus obrutum populum Christi.
Hebraeus sic distinguit ‘Ad iudicandum orphanum et pauperem, non addet
ultra seu in sempiternum ad magnificandum homo de terra’, ubi verbum
‘addet’ vel ‘apponat’ absoluto statu mihi poni putatur in hunc
modum: Non addet, idest on erit additio, non augebitur, sed hic sistet
et 

[Seite 352]

finietur, non erit hoc amplius, ut fortis et terribilis sit homo de
terra. Habentque verba in hebraeo decorum et miram gratiam. Primum, Homo
dicitur ‘Enosch’, qui ut ps. viij. diximus, ‘miser, oblitus et
desperatus’ sua etymologia dicitur, cui componitur mira rerum
antithesi et repugnantia ‘La arotz’, idest ad magnificandum, quasi
rei indignitatem detestetur, quod ‘Enos’ infoelix tantum sibi
arroget in hoc mundo, ut tyrannica violentia magnus, fortis, terribilis
et gloriosus adversus pios haberi velit. Deinde pulchra vocum allusio
est ‘Magnificare’ et ‘de terra’, ‘La arotz aenosch min
haaretz’, magnam antithesim includens, ut indignum sit hominem ultra
hoc, quod Enos est, de terra natus et in terram reversurus, in terra et
de terra [Sir. 10, 9.] sic superbire, quasi illud Ecclesiastici dicat
‘Quid superbis terra et cinis?’

Est etiam verbum ‘Magnificare’ aequivocum hebraeis, significans (ut
Reuchlin ait) ‘terreri, pavere, horrere’, sicut fortes et magni
tyranni formidantur et ab eo tremore passive significantur altera
significatione terribiles illi et magni, superbi et fortes, ut non
inepte queamus hunc versum etiam sic vertere: Non erit ultra, ut
formidet (idest scilicet pupillus et pauper) [Luc. 1. 74 f.] hominem de
terra, quo sensu Zacharias Lucae i. loquitur ‘Ut sine timore de manu
inimicorum nostrorum liberati serviamus illi In sanctitate et iustitia
coram illo omnibus diebus nostris’, et utrunque sensum et significatum
in unum cogamus, sic intelligentes totum versum: Ad hoc exaudisti
domine, cor eorum, ut vindices causam orphanorum et afflictorum, et
tandem finis sit tyrannis ipsis, infoelicibus hominibus, superbiendi et
magnificandi adversus pauperes, rursum pauperes aliquando liberati te
exauditore et iudice deinceps non metuant neque terreantur neque
opprimantur ab homine de terra. Ita vides, psalmum hunc finem suum in
finem mundi et iudicii diem constituere.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS DECIMVS,

[11, 1.] HEBRAEIS VNDECIMVS. AD VICTORIAM DAVIDI.

1519

[Seite 352] 

In domino confido, quomodo dicitis animae meae: transmigra in montem
sicut passer.

Hunc psalmum de haereticis S. patres intellexerunt, et recte, modo
haereticos intelligamus omnes, qui alienam a iustitia dei docent
iustitiam, quales Iudaei et omnes operarii seu iustitiarii, quorum hodie
Ecclesia referta est, ii maxime, qui haereticos persequuntur. Nam primo
verbo, quo psalmum inchoat (In domino confido) satis evidenter indicat
scopum psalmi, nempe se 

[Seite 353]

locuturum pro iustitia fidei, quae est in deum, adversus subdolos operum
Magistros et blandam humanae iustitiae speciem. Itaque nihil hoc psalmo
[Col. 2, 8.] de persecutionibus, sed omnia de fallaciis dicuntur, quas
Paulus Col. iij. copiose persequitur, inter alia dicens ‘Videte, ne
quis vos seducat per philosophiam et inanem fallaciam secundum
traditionem hominum, secundum elementa mundi et non secundum Christum’
&c. Sic autem tractat hos fallaces Magistros, ut eos incorrigibiles
astruat, solius dei iudicio reservatos, nec alia re consolari pios posse
in hac causa nisi iudicio iusto [Matth. 15, 14.] dei, interim exemplo
Christi sinendos esse, ut ‘caeci caecos ducant’ et [2. Tim. 3, 13.]
iuxta Paulum ‘proficiant semper in peius, seducti et seducentes’.
Referendus tamen maxime est psalmus ad initium Ecclesiae, quo spectant
fere omnium prophetarum oracula, in quo maximus (propter Christum) mundi
tumultus excitatus est.

Dicit itaque ‘In domino confido’, hoc est: Haec mea est iustitia
credidisse [Röm. 1, 17.] et sperasse in domino, sicut Ro. i. ‘Iustus
ex fide sua vivet’. Haec est enim petra, supra quam aedificavi domum
meam. Vos autem, qui aliud docere praesumitis animam meam, dum hoc et
illud opus iactatis, in quo me salvum fieri confidam, sic accipio, ac si
me iubeatis profugum et incertum volare, ut nusquam mihi sit fixa et
firma conscientia sicut avis, quae dimisso nido in montes vaga volat et
huc illucque movetur, nusquam certa mansione [Spr. 27, 8.] consistens.
Sic prover. xxvij. ‘Sicut avis transmigrans de nido suo, sic homo, qui
relinquit locum suum’. Non autem putandum est, operarios illos
fallaces sic dicere, cum contra sua potius studia pro firmissimis
certissimisque salutis haberi velint fundamentis, longe etiam amplius
prae verae fidei et solidae iustitiae petra. Nihil enim certius sibi
persuadent neque firmius quam sua [Obad. 1, 4.] opera, sicut eos Abdias
taxat ‘Si inter sydera posueris nidum tuum, inde [Obad. 1, 3.]
detraham te, dicit dominus’. Ibidem ‘Superbia cordis tui exaltavit
te, habitantem in scissuris petrarum’ &c. Immo nihil aliud iactant se
docere quam fidem, spem et charitatem voluntque soli esse, qui confidunt
in domino, ac pro hoc pugnant, Sed quod revera ita sit, si quis eis
obtemperet, ut pro solida petra vagos montes et pro securo nido
instabiles fluctus cordis inveniat, Nam haec est origo litis
incomponibilis et assiduae inter veraces et [1. Mos. 25, 22., 1. Kön.
3, 16 ff.] fallaces, quod utrique sua studia asserunt solida esse, donec
dominus ipse iudicet, Sicut inter Esau et Iacob in utero Rebeccae et
inter mulieres meretrices de filio mortuo et vivo Salomon. Neque enim
hic determinatio Ecclesiae satis est, sicut probavit Arriana et omnium
haeresum factio, donec suo tempore dominus finem faciat, ut hoc psalmo
consolamur.

Igitur: Quicunque omisso Christo in Ecclesia docent suas operatiunculas,
a se repertos vivendi modos, ut hodie sunt magni harum perditionum
gurgites, sicut et Iohannes Taulerius saepius et egregie monet, non
aliud 

[Seite 354]

faciunt, nisi quod conscientias excarnificant, semper discentes et ad
scientiam veritatis nunquam pervenientes, tantum speciem pietatis
habentes et virtutem [2. Tim. 3, 5 ff.] eius abnegantes, captivas
ducentes mulierculas oneratas peccatis, revera enim peccatis magis
onerant et inquietant, quam exonerent et consolentur. Huc pertinent
doctores satisfactionum, indulgentiarum, modorum confitendi et
infinitarum eiusmodi insaniarum. Vos ergo (ait David) me docebitis
vestra, quos si sequar, ero amissa fiducia in domino sicut profuga avis
amisso nido. Absit, non sequar. Unde dictio ‘transmigra’ in hebraeo
eiectionem, profugam [1. Mos. 4, 12.] vagamque motionem significat, ut
Gen. iiij. ‘Vagus et profugus eris in terra’. [1. Mos. 4, 16.] Et
infra ‘habitabat in terra Naid’ (idest profugus). Unde et signum,
quod dominus in Cain posuit, ne interficeretur, tremor scilicet, his
ipsis convenit phrenapatis, idest mentium deceptoribus, quod nunquam non
habeant trepidam et pavidam conscientiam, quantumlibet operentur sua
bona, quin imagine sui patris metuunt a quovis occidi, quodlibet ad
fulmen pallent et sonitu [Jes. 48, 22.] folii volantis terrentur. ‘Non
enim est pax impiis, ait dominus’, Isaie xlviij., [Jes. 57, 20.] Sed
‘sicut mare fervet impius, et redundant fluctus eius’.

Hebraeum ergo sic redderem: In domino speravi, quomodo dicitis animae
meae: Move montis avis? idest esto in montibus profuga quaedam avis.
Adverbium ‘sicut’ non est in textu, vult enim dicere: Esto vaga avis
montis. Est enim allegoria. Et mons hoc loco proprie significat
multitudinem montium, quales sunt in deserto et sylvis, a cultu et
frequentia hominum remoti, ut indicet proprie animam profugam et a
fiduciae suae nido in [Jes. 40, 4.] deserto eiectam. Eadem enim dictio
hic ponitur, quae Isaiae iiij. ‘Aspera (idest montosa) in vias
planas’, cum talia montosa sint et invia et impedita, ubi satis
indicat per Christum reduci animas a montibus istis, idest montuosis et
inviis iustitiis ad facilem et planam in fide iustitiam. Deinde cum sint
eae iustitiae difficiles et amfractuosae et dispendiosae sicut montium
talium via, nihilominus tamen inflantur et superbae sunt, ut eas
altitudine montium necesse fuerit significari. Ac sic propheta eodem
verbo simul et miseriam et superbiam expressit eorum, ut qui de ea re
glorientur, in qua laborant miserrime, cum lamentari potius debuerint.
Hanc iustitiae infoelicitatem superius audivimus dici ‘Aven’ et
‘amal’, idest dolorem et laborem.

Hoc parum refert, quod hebraeus ‘avem’ generali nomine, non
‘passerem’ specialiter habet, ‘zipor’.

[Seite 355]

[11, 2.] Quoniam ecce peccatores intenderunt arcum, paraverunt 

sagittas suas in pharetra: ut sagittent in obscuro 

rectos corde.

Hieronymus sic ‘quia ecce impii tetenderunt arcum, posuerunt sagittam
suam super nervum, ut sagittent in abscondito rectos corde’. Mediam
particulam versus ego libens sic verterem: direxerunt sagittam suam ad
signum. Mihi enim hebraeus videtur dicere de iis, qui sagittas emissuri
dirigunt ad metam propositam, quod ex verbo ‘direxerunt’ apparet.
Nam nec pharetram nec nervum proprie invenio.

Patet autem, psalmum loqui de impiis et hypocritis, quos iam saepius
diximus nominari ‘Rasa’, in iustitia propria incedentes, inimicos
iustitiae dei propter deum et zelum veritatis. Reddit autem rationem iam
dicti dicens: dixi, impios velle, ut fiam avis montium profuga, dimisso
nidulo fiduciae meae in Christo, vere dixi, quia ecce dum optime docent,
seducunt recticordes et destruunt ea, quae tu perfecisti. Quo quid aliud
facint quam inquietas et trepidas animas?

Celeberrima est allegoria ista arcus et sagittarum non modo in sacris
literis, sed et quottidianis vulgi proverbiis: Arcum scilicet esse
linguam seu oratorem seu orandi artificium, sagittas verba, suggestiones
et similia. Itaque impii linguam suam eo instituunt et verba impii
dogmatis eo dirigunt, tantum [Joh. 10, 8., Joh. 10, 10 f.] ut noceant et
perdant. Sicut Ioh. x. de furibus eisdem dicit ‘Quotquot venerunt,
fures et latrones fuerunt’. ‘Fur non venit, nisi ut mactet et
perdat, ego autem veni, ut vitam habeant et abundantius habeant’.
Putas, cur [Joh. 10, 6.] Euangelista, cum haec dixisse Christum
scriberet, adderet de suo ‘Illi non cognoverunt, quid loqueretur
eis’, nisi quod impii non possunt intelligere, se esse lupos rapaces
sub vestimentis ovium? Ideo enim secure docent, atque adeo pugnaciter
instant, quod sese rectissima docere arbitrentur, ita ut nisi [Ps. 5,
11.] dominus solus hic iudicet, nullus hominum iudicare possit. Unde ps.
iij. non alium iudicem nisi deum eis imprecatur dicens ‘Iudica illos
deus’, quanquam hodie sunt, qui determinationibus Ecclesiae (idest
unius hominis) tribuant omnia, quasi impossibile sit ipsum errare.

‘Ut sagittent in obscuro rectos corde’, idest ut mactent oves.
Impiorum enim doctrina, quia in populo dei versatur, non nisi pias
animas perdere quaerit, quae alioqui recta et simplici fide in deum
vivunt, sicut in Galatis [Hab. 1, 16.] exemplum Apostolus posuit.
‘Cibus enim eius electus est’ ait Abacuk i. Quid enim sit rectum
cor, abunde dictum est psalmis praecedentibus, praesertim [Ps. 10, 8.]
vij. et ix. ‘In obscuro’ aliud vocabulum est, quam psalmo
praecedente positum est ‘In occultis interficit innocentem’. Hic
enim significat caliginem, quae arte aut ingenio non fit, sed natura et
usu venit. Sicut si quis in 

[Seite 356]

nocte et per tenebras imprudens vulneretur, ubi non fecit obscurum, sed
usus est obscuro malignus adversarius, quo modo et lupus nocte utitur ad
oves invadendas. Quare ‘obscurum’ hoc loco est ipsa ignorantia et
simplicitas [Rom. 16, 18.] populi, exposita ad ludibrium pestiferis
magistris, sicut Apostolus Ro. ult. ‘Qui per dulces sermones et bonas
dictiones corda seducunt innocentum’, qui cum sine iudicio sint,
prompti pro sua simplicitate credere omnia, quodlibet pro quolibet
admittunt. Atque hoc est, quod facit montium aves et [Hebr. 13, 9.]
inquietas conscientias, dum multa audiunt et (ut Apostolus hebraeos
praemonuit) [Eph. 4, 14.] ‘doctrinis variis et peregrinis
abducuntur’, et alibi ‘omni vento doctrinae circumferuntur’. Hi
enim omni spiritui (idest vento) credunt contra sapientis consilium.

Odiose autem appellat ‘arcum’ et ‘sagittas’, quae mortifera sunt
instrumenta, ad terrendos nos et praemonendos adversus blanditias et
speciem dogmatum. Non enim impii se arcum et sagittas habere putant, Sed
plumas [Hes. 13, 18.] pulvillos et cervicalia (ut est apud Ezechielem
xiij.), loquuntur enim placentia et blanda. Quibus erudimur, ut
mortiferum esse sciamus, quicquid docetur, quod nobis blanditur. Apparet
enim blandum sensui et opinioni [Spr. 5, 3 f.] nostrae, sed revera
mortiferae sagittae sunt, sicut prover. v. ‘Favus distillans labia
meretricis et nitidius oleo guttur eius, novissima autem illius amara
quasi absynthium et acuta quasi gladius biceps’. Sicut econtra Christi
sagittae sunt acutae ad sensum, sed in novissimo quovis favo dulciores,
mortificant enim, ut vivificent, illae autem vivificant, ut mortificent,
ut in [Hes. 13, 19.] Ezechiele xiij. dicitur ‘Violabant me ad populum
meum propter pugillum ordei et fragmen panis, ut interficerent animas,
quae non moriuntur, et vivificarent animas, quae non vivunt, mentientes
populo meo credenti mendaciis’. Quid est populum credere mendaciis,
quam obscurum esse et simplicem populum ludibrio superstitionum
expositum? Quare, ut supra dictum est, Allegoriam verborum intelligamus
et allegoriam rerum nobis indicare, quod aliud geritur, aliud videtur.
Plumae et favus videntur dogmata fallacia, cum sint revera arcus et
sagittae mortis, econtra sagittae Christi mortis esse putantur
instrumenta, cum sint vitae.

Quod autem dicit, eos arcum intendisse et sagittam posuisse super nervum
seu direxisse ad signum, studium eorum signat et impium zelum. Quia
sicut Iudas cum cohorte vigilantior fuit contra Christum in obscuro
noctis quam Apostoli pro Christo, qui etiam dormierunt, ita pestilentes
doctores diligentissimi sunt, ut abutantur simplicitate populi ad eius
perniciem, dum veri pastores vix spirant ac vivunt pro populo, quin fere
stertunt omnes [Matth. 13, 25.] et ‘dum dormiunt homines, superseminat
zizania inimicus homo’. Quando enim tanta cura (nisi Apostolos
exceperis et paucos successores) pro populo et salutari doctrina
vigilatum est, quanta impii pro sua impietate vigilarunt? 

[Seite 357]

Nempe gloria et questus praesentis vitae fortius hos movet quam illos
[Phil. 2, 4.] gloria et honor vitae futurae. Dicit enim Paulus etiam pro
suo tempore ‘Omnes quaerunt quae sua sunt’. Quanto magis hoc pro
sequenti tempore dixisse intelligendus est? Et hodie quis est, qui tanta
cura Christum quanta Apostolicae Sedis et hominum decreta praedicet?
Nempe quod in Christi doctrina sit praesens egestas, crux, ignominia, in
hominum fallaciis gloria, opes et vita. Sive ergo sagittas eorum in
pharetra paratas sive super nervum positas sive ad signum directas
dixeris, Idem studium intelligas, quo non frustra docere parant, sed ut
tangant et ad certum iaciant et plurimos in suam sententiam vulneratos
trahant. Adornant enim verba sua et ita colorant, magnificant, dilatant,
instruunt, dirigunt, ut impossibile sit, simplicem animam iis non capi.
Exempla sunt manifesta, quae taceo. Sat est, verbo intendendi et parandi
et dirigendi significari impiorum magistrorum nimiam diligentiam, qui
cupiunt quam minime frustra loqui simplicibus, quin si unus est, que
elabatur, insaniunt, sicut multos audivimus nostra aetate.

[11, 3.] Quoniam, quae perfecisti, destruxerunt, 

Iustus autem, quid foecit?

Hieronymus ‘Quoniam leges dissipatae sunt’. Quo videmus, vere
psalmum per sagittas intelligere dogmata impiorum Magistrorum, qui
nunquam [2. Petr. 2, 1.] non sunt in populo dei, sicut i. Pe. ij. dicit
‘Fuerunt vero et pseudoprophetae in populo, sicut et in vobis erunt
magistri mendaces’ &c. Et [Apgsch. 20, 29 f.] Paulus Act. xx. ‘Ego
scio, quoniam intrabunt post discessionem meam lupi rapaces in vos, non
parcentes gregi, Et ex vobis ipsis surgent viri loquentes perversa, ut
adducant discipulos post se’. Haec et multa alia terribilia nobis
tanta cura praedicta ridemus hodie securi et quodlibet docere miserum
vulgum summa temeritate audemus. Intrant et inter nos surgunt mendaces
magistri: Quis obsecro tutus esse potest?

Hebraeus proprie sic habet ‘Quoniam positiones everterunt’.
Significat autem id verbi statuta, instituta, constructa, posita. Unde
noster interpres non inepte molitus videtur antithesin: Quoniam quae
struxisti, illi destruxerunt. [Mal. 1, 4.] Quo modo Malach. i. ‘Quodsi
dixerit Idumaea: destructi sumus, sed revertentes aedificabimus, quae
destructa sunt. Haec dicit dominus [Jes. 9, 9 f.] exercituum: Isti
aedificabunt, et ego destruam’. Et Isa. ix. ‘Et sciet omnis populus
Ephraim et habitantes Samariam, in superbia et magnitudine cordis
dicentes: Lateres ceciderunt, sed quadris lapidibus aedificabimus,
Sycomoros succiderunt, sed cedros immutabimus’.

Diximus autem supra ps. v. per structuram istam intelligi doctrinarum
structuram, sicut in Turre Babylonis figuratum est, ubi semper dominus 

[Seite 358]

contra homines destruens quae illi aedificant, et hi rursum destruentes
quae ille aedificat. Unde recte hic dicit ‘destruxerunt’, quae a te
posita et instituta [Jer. 23, 36., Mich. 3, 9 f.] sunt, idest (ut
Hiere.) ‘pervertunt verba dei viventis’. Et Mich. iij. ‘Audite
principes domus Iacob et iudices domus Israel, qui abominamini iudicium
et omnia recta pervertitis, qui aedificatis Zion in sanguinibus et
Hierusalem in iniquitate’. Hoc enim fit, dum sacra dei verba cogimus
servire nostris affectibus et opinionibus. Hoc est ex inauribus filiarum
Israel et auro domini conflare vitulum et Idola, ut frequentissime in
prophetis arguuntur. Quos si hodie arguas, haereticus eris, cum soli hi
sint Ecclesia dei hodie, qui talia faciunt, sicut et tempore prophetarum
erant.

Hebraeus autem absolute et impersonaliter dicit: quoniam quae posita
sunt, seu, quoniam posita everterunt, non: quae tu posuisti. Quod
nescio, quid maioris emphasis habet, quasi ea sola velit esse posita et
statuta, quae deus posuit et statuit, et nephas sit alia vel cogitari,
ut differentia nulla sit [Eph. 1, 10.] opus. Quo modo et Apostolus dicit
‘Placuit in Christo omnia instaurare,’ quasi aliud placitum non sit
nisi divinum, sicut de sole, cum sit unus, sine differentiae nota
loquimur.

‘Iustus quid fecit?’ Augustinus ad Christum trahit pugnans cum suis
Donatistis. Idem Hieronymus, si tamen eius est Commentarius. Mea
divinatione generaliter ‘iustum’ accipio pro omnibus, qui cum impiis
magistris negocium habent quocunque saeculo, et quaestionem hanc pro eis
fieri, primum dolentis affectu in hunc modum ‘Quando contradictio
impiorum potentior est [Hab. 1, 3.] (ut Abacuk dicit) et praevalet
adversus iustum’, sicuti fere fit: non est inter homines, qui pro eo
iudicet aut vindicet, sed damnatur tanquam reus et malus. Hic dicitur,
Quid faciat iustus? ubi resistere non potest, veritas eius non auditur,
cogitur ergo causam tradere ei, qui iuste iudicat, sicut de [1. Petr. 2,
23.] Christo Petrus dicit i. Pe. iij. Quid enim prodesset, si etiam
insaniret? Quare cum gemitu et patientia divinum iudicium expectabit,
sinens interim impios furere et proficere in peius, ut qui sordent,
sordescant adhuc.

Secundo potest quaestio ista fieri velut disputantis et expostulantis
[1. Cor. 15, 29.] affectu, qui est multo vehementior, quo Paulus i. Cor.
xv. adversus negantes resurrectionem loquitur ‘Quid faciunt, qui
baptisantur pro mortuis? Si [1. Cor. 15, 32.] omnino non resurgunt
mortui, ut quid periclitamur omni hora?’ ‘Si secundum hominem ad
bestias pugnavi Ephesi, quid mihi prodest, si mortui non resurgunt?’
[Ps. 73, 12 f.] Et ps. xij. vidisset peccatores florere, dixit ‘Ecce
ipsi impii abundantes in hoc saeculo obtinuerunt divitias, et dixi: ergo
sine causa iustificavi cor meum et lavi inter innocentes manus meas? ’

Ita et hic: Si sic praevalent impii, si non est iudex alius quam ipsi,
Quid operatus est iustus? Cur frustra laboravit? cur non quievit et sine
periculis vixit? Adeo ne frustra omnia gessit? Absit, Non frustra
operatus est. Est iudex, qui iudicet iuste, ut sequitur. Hic sensus mihi
magis placet, quia 

[Seite 359]

verbum ‘foecit’ praeteriti temporis est ‘paal’, quod
‘operatur’ significat, ut includat omnem piorum vitam, ac si dicat:
Cur frustra iustus tam operosus fuit? Deinde et sequentibus aptissime
quadrat et afflictum illum affectum iustorum, quo in oppressa iustitia
et veritate laborant et disputant, pulcherrime exprimit, qui cum
certissimi sint, iustum non derelinqui, tamen prae multitudine
opprimentium et praevalentium veritati simul indignantes simulque
dolentes incipiunt contradictionis quaestionem et apostrophen
ardentissimam ad impios faciunt, et quod ultimum habent, ad iudicium
recurrunt dicentes:

[11, 4.] Dominus in templo sancto suo, dominus in coelo sedes eius, 

oculi eius in pauperem respiciunt: 

Palpebrae eius interrogant filios hominum.

Hic versus apud nos in duos divisus est. Hebraismum istum ‘dominus in
coelo sedes eius’, potuit interpres omisso pronomine ‘eius’ et
nominativo in genitivum verso sic mutasse: Domini in coelo sedes. Non
enim [Ps. 68, 17.] latine dicitur ‘mons, in quo beneplacitum est deo
habitare in eo’, ps. lxvij. Ita nec ‘dominus in coelo sedes eius’.
Posset distincto et talis esse: Dominus in coelo sedes sua, subaudi,
est. Nec est in hebraeo ‘in pauperem’, sed absolute et longe
significantius ‘Oculi eius vident’ ut sit sensus huius versus: Non
frustra operatur iustus, quodsi impii praevalent in terra et visibili
imperio. Solatur tamen me, dominum esse in templo suo sancto, ubi impii
non vident, et in coelo thronum eius, quem illi ignorant. Nec solum ibi
est, sed vident oculi eius, aperti sunt super omnia, quia omnia [Ps.
121, 4.] nuda oculis eius, ‘non enim stertit nec dormitat qui custodit
Israel’, illinc iudicium meum expecto. Ita docemur superbire et
praesumere in domino adversus eos, qui superbiunt et praesumunt in
homine.

Quaeritur: quod est templum domini? Quod enim non voluerit Salomonis
corporale templum intelligere, ex eo colligitur, quia id nondum erat
tempore David. Deinde adiunxit ‘in coelo sedes eius’, ut aliud
templum intelligeremus, quod sanctum, idest separatum est ab omni
prophano usu, hoc enim sanctum vocatur. Non displicet etiam hoc loco
dici, quod ps. v. dictum est, Templum domini appellari quemvis locum, in
quo populus dei convenit ad verbum, qui cum sint vere templum dei, locum
a se non inepte denominant. Sic Ecclesia et populum et domum significat.
Tunc sensus erit: sine eos, caeci sunt et duces caecorum, dominum non
cognoscunt, sunt alii, qui eum cognoscunt, si non est in prophanis
illis, est tamen in templo [Matth. 18, 20.] suo, idest in suis et in
loco, ubi sui sunt congregati. ‘Ubi enim duo fuerunt in nomine meo
congregati, in medio eorum sum’, dicit dominus. Quam Emphasin adiecto
nomine ‘sancto’ voluit illustrare. Quid enim, si quidam non credunt?
an incredulitas illorum evacuabit fidem dei? Absit. Non ideo nulli
erunt, qui in domino confidunt, quia impii multos sagittant in obscuro 

[Seite 360]

isto et subvertunt quorundam fidem, manet sanctum domini et ipse in
illo, [2. Tim. 2, 19.] quasi illud ij. Timo. ij. dicat ‘Fundamentum
dei firmum stat, habens signaculum hoc: Novit dominus qui sunt eius, et
discedit ab iniquitate omnis, qui invocat nomen domini’. Idem est,
quod repetit ‘Dominus in coelo sedes eius’, quia dum populus eius
templum sanctum (idest separatum) est, in [Phil. 3, 20.] coelis
conversatio eius est, ubi Christus est. Et ipse cum in terris esset,
[Joh. 3, 13.] tamen dicebat ‘Nemo ascendit in coelum, nisi qui
descendit, filius hominis, qui est in coelo’. Audi, filius hominis in
terra est in coelis. Et quae est sedes dei, etiam in coelis, alia quam
spiritualis et sancta creatura? At anima pia sancta et coelestis est.
Atque sic in spiritu coelum et terra conveniunt [Offbg. 19, 10.] in
unum, et nihil differunt nisi fide et specie. Excellentius autem angeli
in coelo (quorum sancti sunt in enygmate sotii) sunt sanctum templum et
sedes dei.

Est autem Emphasis sententiae potissimum in eo, quod dicit ‘Oculi [Ps.
33, 13 f.] eius vident’. Et idem sensus cum illo ps. xxx. ‘De coelo
respexit dominus, vidit omnes filios hominum, de praeparato habitaculo
suo respexit super [Ps. 102, 20 f.] omnes, qui habitant terram’. Et
ps. ci. ‘Quoniam prospexit dominus de excelso sancto suo, dominus de
coelo in terram aspexit, ut audiret gemitus’ &c. Fidei enim sunt haec
verba et spiritus. Non enim impii negant, si dixeris ‘Oculi eius
vident’, immo id prae omnibus iactant et praedicant. Sed contra se
dici non credunt, cum arbitrentur, obsequium se praestare deo, dum
destruunt leges dei et seducunt in occulto rectos corde videnturque sibi
leges statuere et errantes recta docere, perpetuo hanc allegoriam
ludentes contrariam piorum allegoriae. Cum ergo omnia praetereant surda
aure, ad [Jer. 11, 20.] oculus domini referenda est universa causa,
sicut Hiere. xi. ‘Tu autem domine Zabaoth, qui iudicas iuste et probas
renes et corda, videam ultionem tuam ex eis. Tibi enim revelavi causam
meam’.

‘Palpebrae eius interrogant’ seu probant ‘filios hominum’.
Applicat particulariter, quod dixerat generaliter ‘Oculi eius
vident’, idest sunt aperti et omnia vident, tum precipue filios
hominum non modo vident, sed etiam examinant, probant et discernunt.
Palpebras has dei Augustinus ad scripturas sanctas refert, quae in alio
loco apertae, in alio clausae sunt, pulchra tropologia. Alii aliud. Mihi
pro simplicitate literae allegoria placet ex hominibus sumpta,
praesertim Magnatibus, quorum est potissimum oculorum nutu agere, quos
enim favore dignantur, clementer apertis oculis intuentur, quos vero
abominantur, clausis oculis et pressis palpebris aut truculenter in
altum surrectis aversantur. Itaque palpebrae dei super pios clementer
apertae sunt, sed super impios aut clausae aut truces surrectae. Quae
duo [Ps. 34, 16 f.] ps. xxxiij. sic dicuntur: ‘Oculi domini super
iustos, et aures eius in preces eorum. Vultus autem domini super
facientes mala, ut perdat de terra 

[Seite 361]

[Nachträge und Berichtigungen.] 

memoriam eorum’. Aliter ergo se habent palpebrae dei super iustos et
impios, ut mox ipse se exponet, quia examinat et videt omnes filios
hominum, sed iustos approbat, impios damnat. Quod tamen iterum in
spiritu dictum, donec impleatur, sola fide capitur, cum impii longe
contraria de se opinentur.

[11, 5.] Dominus interrogat iustum et impium, 

Qui autem diligit iniquitatem, odit animam suam.

�, ut sit sensus: Dominus est iustus, et ipse probat, ideo anima eius
odit et impium et eum, qui amat laedere aut iniuriari. Qui enim iustus
est, non potest inter probandum non odisse impium et iniquitatis
amatorem. Quo sensu hic versus per auxesin praecedentem explicat, quod
oculi domini vident, et palpebrae eius probant filios hominum, sed sic
ut iuste probet, ac si quis prae nimia fiducia sese consolatus adversus
impii potentiam dicat: Age, faciat quod facit, scio, quod dominus omnia
videt et probat, nec solum probat, sed iuste probat, et cum iustus sit,
impium meum et amantem 

[Seite 362]

iniuriae non poterit diligere, me vero patientem non poterit odisse,
sicut [Jer. 17, 15 f.] Hieremias audet xvij. ‘Quod egressum est de
labiis meis, rectum in conspectu tuo fuit. Et ipsi dicunt ad me: ubi est
verbum domini? veniat’. Hunc acutum et securum affectum et illa
quaestio ‘Iustus quid foecit?’ supra indicavit.

[Ps. 7, 17.] ‘Iniquitas’ hoc loco nomen est, quod ps. vij. diximus
significare ‘iniuriam, offensam, laesionem’: ‘Et in verticem
ipsius iniquitas descendet’, quod dicitur ‘hamas’. Loquitur enim
de iniuria, quam impii faciunt piis, sagittando rectos corde et
destruendo leges dei. Cui hoc pessimum accedit, quod non [Ps. 4, 3.]
solum laedunt, sed amant laedere, sicut ps. iiij. ‘Diligunt vanitatem
et quaerunt mendacium’. Impius enim pro suo sensu in id maxime
incumbit, ut [Spr. 2, 14.] noceat pietati. Quod ubi potest gaudet, sese
foecisse et facere, sicut prover. i. dicit ‘Laetantur, cum male
foecerint’. Sic enim deo obsequium prestitisse sibi videntur.

Et illud Emphaticum est, quod non simpliciter dicit ‘odit’, sed
‘anima sua odit’, ut exprimat, quam magno et toto affectu deus illos
odiat, videlicet tota vita et sensu suo, non quod deus animam habeat
sicut nec oculos, sed [4. Mos. 21, 5.] quod allegorice loquatur iuxta
illud Numeri xxi. ‘Anima nostra nauseat super cibo isto levissimo’.
Videmus enim, quam toto motu et gestu atque adeo omnibus sensibus
aversetur qui nauseat, rursum, quam convertatur, si diligat et appetat.
Appetitus enim et nausea proprie tribuuntur animae in [3. Mos. 26, 30.]
scripturis. Sic Levi. xxvi. ‘Abominabitur vos anima mea’. Ita hic
cum impii sese tales arbitrentur, quos deus etiam magno aestu desyderet,
vere sunt, quos abominetur potius et odiat anima eius.

Nostra translatio ‘animam suam’ refert ad impium et diligentem
iniquitatem. Quae sententia vera est, sed violenta nec usitata in
scripturis sanctis sapitque humanum diem, qua argute magis quam apte
dicitur odisse bonum, qui diligit (idest faciendo diligere videtur)
malum. Nemo enim sponte amat malum ut malum. Quodsi quis totum versum
nostri interpretis velit sequi, sensus erit: Dominus, qui videt omnia,
et cuius palpebrae interrogant filios hominum generaliter omnes, sine
dubio et quemlibet iustum et impium seorsum interrogat, iustum, ut
eruditum coronet, Impium, ut reprobatum [Hos. 13, 9.] damnet, nec hoc
sua culpa, quia tua est perditio Israel (Oseae xiij.). Qui enim diligit
iniquitatem, ipse odit et perdit animam suam, faciens hoc animae suae,
quod nulli suo hosti, quamvis acerrimo, faceret.

[11, 6.] Pluet super peccatores laqueos, ignis et sulphur, et spiritus 

procellarum pars calicis eorum.

Frequens in scripturis ‘pluviae’ et ‘calicis’ mentio. Atque de
‘pluvia’ [5. Mos. 32, 2.] satis constat, significari per eam
sermonem doctrinae, ut Deut. xxxij. ‘Concrescat 

[Seite 363]

ut pluvia doctrina mea, fluat ut ros eloquium meum’. Inde illud [Jes
45, 8.] Isaiae usitatum ‘Rorate coeli, et nubes pluant iustum’, a
quo doctores Ecclesiae ‘Nubes et coeli’ vocantur passim in
scripturis. Nec est obscurum, hunc versum esse sumptum ex historia Gen.
xix. de Zodomitis igne et sulphure de coelo consumptis, cuius rei
allegoriam hoc loco tractat. Et verba singula sunt multae intensionis.

‘Pluet’, quo significat abundantiam mali. Mitius erat, si stillaret
aut rigaret, ut multitudinem Magistrorum impietatis intelligamus, immo
nihil aliud quam impietatis magistros (irascente deo) audituros esse
peccatores, [Ps. 81, 12 f.] idest impios, ‘reschoim’. Quod imprimis
contingit Iudaeis, sicut dixit ps. cviij. ‘Et non audivit populus meus
vocem meam, et Israel non intendit mihi. Et dimisi eos secundum
desyderia cordis eorum, ibunt in adinventionibus suis’. Quid enim
Iudaeorum infoelix populus hodie habet, nisi nubes et pluvias
impietatis? Tales haeretici, tales omnes humanarum legum tyranni et
quicunque veritati non acquiescunt, hi sunt immissiones et angeli mali,
qui percusserunt Aegyptum, quae figura fuit pereuntis synagogae. Sed et
Zodoma eiusdem figura fuit.

‘Laqueos’, scilicet plurali numero, ut diversi generis errores
accipiamus, quibus tamen sic capiuntur, ut nihil minus quam laquei eis
videantur, ita [2. Thess. 2, 11.] fulgente specie veritatis et pietatis.
Sic Paulus quoque praedixit fore in [Ps. 69, 23.] novissimis diebus, ut
deus mittat operationem erroris. Sic ps. lxviij. ‘Fiat mensa coram eis
in laqueum et in retributionem et in scandalum’. Quid enim aliud est
verbum dei pervertere et opinionibus hominum contaminare quam laqueos
animabus ponere, ubi veritatis dei intuitu errorem sequitur?

‘Ignis’, melius in accusativo ‘ignem et sulphur’, ut ad verbum
‘pluet’ [1. Mos. 19, 24.] construatur, sicut super Zodomam pluisse
scribitur ignem et sulphur. Zelum [Spr. 17, 12.] et furorem indicat
impiorum pro suis doctrinis insanientium. ‘Expedit enim occurrere
ursae raptis catulis quam stulto confidenti in stultitia sua’, idest
sapientia sua, in laqueis suis, in erroribus suis. Haec enim sunt signa
irae dei et palpebrarum eius, quod impios non solum non agnoscit nec
illuminat oculis suis, sed palpebris clausis sinit ire in errores toto
affectu et ardente furia, si quis aut resistat aut non sequatur. Hinc
irae, invidiae, [1. Tim. 6, 4 f.] rixae, et ut Apostolus videtur hunc
versum i. Timo. vi. pulchre interpraetatus, dicit ‘Languentes circa
quaestiones et pugnas verborum, ex quibus oriuntur invidiae,
contentiones, blasphemiae, suspitiones malae, conflictationes hominum
mente corruptorum, et qui a veritate privati sunt’ &c.

‘Sulphur’ propter gravem fetorem non male patres malam famam esse
arbitrati sunt. Hoc enim constat, odorem figurato sermone famam
significare, [2. Cor. 2, 15.] ij. Cor. ij. ‘Nos bonus odor Christi
sumus, aliis odor vitae in vitam, 

[Seite 364]

aliis odor mortis in mortem'. Unde et usu dicimus et iubemus odorari aut
olfacere, dum explorare et inquirere famam aut rumorem alicuius iubemus.
Ita impiorum doctores et discipuli non sunt odor bonus Christi, sed
fetor Satanae et sulphur graveolentissimum, quod pluente in ira sua
domino in eis abundat. Sic obtinuit in Ecclesia, ut non sit peior
infamia et pestilentius nomen quam haeresis et perfidiae, ut etiam
commertium aut quaevis conversatio suspitioni gravissimae obnoxia sint,
et ei cum sulphure multum conveniat, quantum est in vi odoris.

Sed hebraeum videamus, qui sic distinguit ‘pluet super impios,
laqueos, ignem, et sulphur, et ventus tempestatum sors calicis
eorum’1�, ubi Iohan. Reuchlin arbitratur, pro ‘laqueis’
‘carbones’ dicendum. Quod si verum est, augurari licet, ‘laqueos
ignem’ esse id, quod carbones ignis, idest prunas, [Ps. 18, 14.] sicut
ps. xvij. ‘Grando et carbones ignis’, pro ‘carbones igniti’.
Videtur autem fulgura, tonitrua et omnem illam tempestatis vim
allegorice tractare sicut in Aegypto et Zodoma factum legimus. In
tempestatibus enim fremunt ignis fulminum et ventus procellosus. Deinde
fulmina et fulgura odorem sulphuris habent, et lux ipsa eorum sulphurea
est, ait Plynius li. xxxv. ca. xv., ut non absurde versum sic reddere
possim: Pluet super impios carbones ignis et sulphuris, idest ignitos et
sulphuratos, ut quos fulmina igne suo sulphureo succenderint. Signat
enim eam vim et effectum fulminum et tonitruorum, quibus quicquid
apprehenditur, in prunas, favillas et cineres [2. Mos. 9, 23.]
resolvitur. Sic enim Exo. ix. plaga septima scribitur discurrisse
grandinem, tonitrua, fulgura et ignem, mixta pariter super terram, ut
psalmo lxxvij. latius [2. Mos. 9, 8.] videbimus. Et Exodi ix. ‘Tollite
manus plenas cineris de camino’, ubi dictio consanguinea huius loci
ponitur, quam ‘cinerem’ transtulit, scilicet qualis est prunis et
favillis mixtus.

His omnibus ego non aliud intelligo, quam impiorum et iustorum doctrinas
allegorica comparatione conferri, ut super pios plui accipias imbrem
temporaneum, matutinum et serotinum, quo terra foeliciter perfusa
foecundatur ad germinandum fructum suum, de quo imbre frequentissimus
sermo in prophetis. Hoc est verbum dei salutare, quod germinare facit
iusticiam et iudicium, de qua benignitate ps. lxxxiiij. dicitur
‘Dominus dabit benignitatem, [Ps. 85, 13.] et terra nostra dabit
fructum suum’. Quod verbum, quia impii aversantur, immo persequuntur
cum fructibus suis, Deus versa benignitate in iram mittit in eos iram et
indignationem et immissiones per angelos [Ps. 78, 49.] malos, ut ps.
lxxvij. dicitur de Aegyptiis, Scilicet pro salutari pluvia fulmina,
ventum tempestatis, grandinem, quibus non modo non foecundatur terra,
sed succenditur et vastatur, hoc est verbum impietatis mortiferum quo
redduntur vaniloqui et mentium deceptores et ad omne bonum opus 

[Seite 365]

[Tit. 1, 16., Röm. 3, 16 f., Ps. 13, 3., (nach der Vulgata.)] reprobi,
ut ad Titum Apostolus ait. ‘Contritio enim et infoelicitas in viis
eorum, et viam pacis non cognoverunt’, ps. xiij. Neque enim aliud
potest verbum hominis quam scrupulosam, pavidam, inquietam, erroneam,
deinde inutilem, vastam et sterilem conscientiam facere, eoque magis,
quo diutius [Marc. 5, 25 f.] sub eo magisterio agit, ubi cum
Aemorrhoissa consumptis substantiis in hos homicidas medicos non emit
nisi peius habere.

Nec est praesentior allegoria impiae et humanae doctrinae quam tempestas
fulminum, fulgurum, ventorum, grandinis et id genus irae supernae, sic
tamen, ut non solum desursum mugiat coelum et minetur, Sed ad terram
ferantur et feriant, vastent succendantque omnia reddantque terram
inutilem victui humano. Quod ut indicaret, carbones ignis et sulphuris,
non ignem simpliciter dicere voluit, quod fulmen, si solum luceat, nihil
succendit nec ignem nec carbones facit nec odorem sulphuris excitat, sed
solum comminatur talia. Quare propter Emphasim per carbones, ignem et
sulphur exprimere voluit fulminum et tempestatis vim, effectu et re ipsa
nocentem seu fulmen succendens, comburens et carbones, cineres, favillas
faciens, sulphureo odore graveolens, omnia vastans et in nihilum
redigens, sicut Aegyptiaca plaga monstrat.

[Offbg. 16, 1 ff.] De istis doctrinis Apoc. xvi. capitulum plenum est,
ubi septem Angeli (idest pontifices seu doctores) tuba canunt, et varia
deinde monstra in Ecclesia sequi scribuntur. Vide ergo, quam malum omen
sit tristeque spectrum, quoties tempestate coelesti urbes, regiones,
Agri, et quicquid in eis est, incenditur et vastatur, quam saevus quoque
sit is ignis prae usitato nostro, Deinde sulphure graveolens, feriatque
frequentius et ipsa delubra nostra, magno certe prodigio, impiam hominum
in Ecclesiam doctrinam detestante. Contra quam iucundum est, ubi verno
tempore datis opportunis pluviis renascentis testatur gratia mundi,
omnia cum domino dona redisse suo, omnia virent, florent, crescunt, et
dulci odore tota terra perfusa recreat omne animantum genus, magno sine
dubio sacramento Euangelicae doctrinae gratiam commendante. Est enim
huius utriusque rei scriptura passim refertissima allegoriis.

Verum haec omnia sic geruntur in spiritu, ut sola fide percipiantur. Non
enim quales sunt impii coram hominibus, hoc psalmo scribuntur, sed
quales coram deo in spiritu et seipsis. Nam quid speciosius in terra hoc
Saule et Absalom? Nonne regio Zodomorum est sicut paradysus domini? [1.
Mos. 13, 10.] Gen. xiij. Hi enim sunt, qui mundo omnium utilissimi,
fructuosissimi, integerrimi et odoratissimi, nihil hic carbonum, ignium,
sulphuris, tempestatis, Sed [Ps. 37, 55 f.] omnia floribus, fructibus,
odoribus vernantissima. Vidit ps. xxxvi. Impium elevatum et exaltatum,
sicut cedrum libani. ‘Et transivit, et ecce non erat, et quaesivit, et
non est inventus locus eius’. Itaque transeuntibus a conspectu 

[Seite 366]

hominum ad conspectum dei apparet, quid sint et non sint impii. Coram
deo sunt omnia eorum in carbones, cineres, favillas, ignem, sulphur [1
Mos. 19, 27 f.] redacta. Quem conspectum Abraham Gen. xix. figuravit,
ubi dicitur ‘Abraham consurgens mane, ubi prius steterat cum domino
(ecce conspectus domini), intuitus est Zodomam et Gomorram et universam
terram regionis illius viditque ascendentem favillam quasi fornacis
fumum’. Talis scilicet est impiorum conditio in oculis piorum et in
veritate, cum tamen in mundo gloriosissime fulgeant. Unde dicitur: quae
ad mare mortuum crescunt, in insolitam speciem, atra et inania, velut in
cinerem vanescunt. Quo portento naturae quid, nisi id, quod hoc versu de
impiis dicitur, monstratur.

Contra pii, quia verbo Crucis secundum carnem omnibus malis subiecti
sunt, super ipsos potius videtur deus pluere laqueos, prunas, sulphur et
[Ps. 2, 3.] quicquid est tempestatis et turbinis. Sic enim ps. ij.
vincula et iugum appellant verbum Christi, a quo plus metuunt quam a
fulmine et tempestate, quibus tamen vice illius revera obruuntur et
vastantur per impios suos [Hos. 8, 7.] magistros. Ad eundem spiritum
procellarum Osea viij. ‘Quia ventum seminabunt [Hos. 12, 2.] et
turbinem metent’. Et iterum xij. ‘Ephraim pascit ventos et sequitur
aestum tota die, mendacium et vastitatem multiplicat’. Quibus verbis
prophetae Impiorum vanitatem, deinde et inquietam conscientiam et
ineptitudinem ad bonum depingunt, quisque suo tropo.

‘Calix’ usitatissimo scripturae tropo vasa doctrinae, idest verba
seu eloquentiam significat, Quibus sensus in animam sicut vase in corpus
vinum funditur. Sic B. Augustinus de Fausto Manichaeo et eloquentia
eius, Confess. v.: Quid mihi et ad meam sitim preciosissimorum poculorum
decentissimus ministrator? Et infra: Sapientia et stultitia perinde
sunt, sicut sunt cibi utiles et inutiles, verbis autem ornatis et
inornatis sicut urbanis et rusticanis, utrique cibi possunt ministrari.
Hinc apud patres [Jer. 51, 7.] passim celebratus aureus calix Babylonis,
inebrians omnem terram, Hiere. li. Et ‘poculum aureum in manu
meretricis magnae, plenum abominatione et [Offbg. 17, 4.] vino
prostitutionis’, Apoc. xvij. Deinde et vasa tabernaculi et templi
omnia figurant sive libros sive sermones doctrinarum. Et in lege
potissimus erat usus phialarum ad excipiendum, fundendum, spargendum
sanguinem, quia legis doctrina peccatum tractat et revelat. De quibus
mysteriis iam non [Ps. 16, 5.] est locus dicendi. Sic infra ps. xv.
‘Dominus pars haereditatis meae et calicis mei’.

Verum non sic calix tantum est intelligendus, ut vocale aut scriptile
[Matth. 26, 39.] verbum tantum significet, sed etiam id, quod
singificatur. Sic enim Christus oravit pro calice auferendo, quem omnes
intelligimus passionem eius esse. [Jer. 25, 17.] Et Hieremias xxv.
‘Sumit calicem vini furoris domini de manu domini et [Jes. 51, 17.]
propinat omnibus gentibus et regibus ex eo’. Et Isaias li. dicit,
Hierusalem 

[Seite 367]

bibisse calicem irae domini usque ad fundum et feces. Ex his et aliis
scripturae locis in unum significatum coacta utraque significatione
Calix aliud non esse videbitur quam praedictio et denuntiatio penarum et
irae dei. Ita et calix Christi est ira dei et passio eius in lege et
prophetis praefinita. [Mich. 7. 9., 1. Petr. 1, 10 f.] Miche. i. ‘Iram
domini portabo, quia peccavi ei’. Sicut et i. Pet. i. dicit prophetas
praenuntiasse priores in Christo passiones et posteriores glorias. Quare
is dicendus est calicem propinare, qui seu dicendo seu scribendo penas
denuntiat, sicut prophetae passim et Apostoli faciunt. Unicuique enim
suus calix ebibendus est, idest Crux et passio super eum definita in
scripturis seu apud deum ferenda.

Hinc iam duo genera calicis nascuntur: Alterum piorum, alterum impiorum.
Calix piorum est passio definita super eos carnalis et temporanea usque
ad peccati destructionem, quo hausto anima magis servantur et renovatur,
[2. Cor. 4, 16.] Licet is, qui exterior est homo, corrumpatur de die in
diem ista praevalida purgatione calicis, donec tandem anima et corpore
liberemur. Contra calix impiorum est passio interna et spiritualis usque
ad destructionem iustitiae et pietatis, quo hausto animae eorum
perduntur de die in diem, Licet homine exteriore floreant et vigeant
multa specie et abundantia, donec in anima et corpore simul pereant,
fecem calicis in sempiternum bibituri, ut [Ps. 75, 9.] ps. lxxiiij.
‘Calix in manu domini vini meri, plenus mixto. Inclinavit ex hoc in
hoc, veruntamen fex eius non est exinanita, bibent omnes peccatores [1.
Petr. 4. 17.] terrae’, idest ‘si iudicium (ut i. Pet. iiij.) dei
primum a nobis inchoat, quis finis erit eorum, qui non credunt
Euangelio?’ Itaque calix verbum est, sed verbum, passiones praefiniens
et Crucem, seu passio verbo praefinita. Sic [Ps. 116, 13.] ps. cxv.
‘Calicem salutaris accipiam (idest passiones salutares, quas Paulus
appellat passiones Christi, libenter feram) et nomen domini invocabo.’

Hunc sensum si sequimur, calix impiorum hoc versu non ipsa eorum
doctrina erit, ut supra diximus, Sed verbum dei pronuntians eorum
vastitatem, ignem, sulphur, spiritum procellarum, et ne longe discordent
omnia: Calix eorum est impietatis doctrina et omne malum, quod ipsa
facit, comburendo, vastando, inquietando animas eorum, certa dei
diffinitione et verbo scripturae praenuntiata, denuntiata, parata.

‘Pars’ more scripturae non philosophice significat particulam, ut
contra totum distinguatur, sed idem est, quod sors, haereditas, portio,
quod olim [Ps. 16, 5.] haereditates in tribus duodecim distributae sunt.
Sic illud ‘Dominus pars [Ps. 142, 6.] haereditatis meae et calicis
mei’. Et ‘portio mea, domine, in terra viventium’. [Klagel. 3,
24.] Et Hieremias in Tren. ‘Pars mea dominus, dixit anima mea’.
Atque huic calicis et partis significationi assuesci oportet propter
scripturae sanctae usum. Est ergo sensus: Impii haereditabunt id, quod
eis praefinitum est a deo, 

[Seite 368]

nempe pluviam carbonum ignitorum et sulphureorum et spiritum
procellarum, hoc est impietatem et mercedem impietatis, vastitatem et
contritionem spiritus et inquietudinem sempiternam.

[11, 7.] Quoniam iustus dominus iustitias dilexit, aequitatem 

vidit vultus eius.

Hieronymus ‘rectum videbit facies eorum’ (si caret mendo codex). De
‘rectitudine’ et ‘aequitate’ abunde dictum est ps. vij. et ix.
Et hic incertum est, an masculino genere ‘rectum’ pro ‘rectos’
synecdochice et ‘iustos’ pro ‘iustitias’ dicendum sit. Verum
parum habet hoc momenti: qui respicit iustitiam et aequitatem, etiam
iustos et aequos respicit.

Concludit ergo propheta psalmum adversus praesumptionem impiorum dicens:
Homo iudicat inique et impios laudat, verum dominus est, qui non
fallitur specie nec movetur magnitudine aut multitudine iniquorum, tenax
et amans est iustitiae, et facies eius ad rectos corde respicit. Ideo
nihil est, quod sibi impii coram eo praesumant et pios ab eo contemni
sperent. Aliud vultus eius videt, et aliud vultus hominum, diversissimi,
immo adversissimi sunt conspectus dei et conspectus hominum. Quod in hoc
altum est, in illo [Luc. 16, 15.] abominabile est, ut Christus ait.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS VNDEDECIMVS,

[12, 1.] HEBRAEIS VNDECIMVS.

1519

[Seite 368] 

Ad victoriam, super octavam psalmus David.

De octava seu ogdochorda cithara ps. vi. abunde dictum. [12. 2] Salvum
me fac domine, quoniam defecit sanctus, quoniam diminutae sunt veritates
a filiis hominum. Irata charitas hoc psalmo loquitur, quam zelum dei
dicimus, sicut [2, Cor. 11, 2] Apostolus ij. Cor.x. eodem affectu
loquitur ‘Emulor vos aemulatione dei’. Loquitur autem in eos, qui in
populo dei ministerio verbi praesunt et sua cum magna pernicie animarum
pro dei verbis docent, abusi potestate docendidepravantesque puram et
synceram legis divinae doctrinam, quales David suo tempore et passus est
et tempore advenientis Christi futuros praevidit, in [Matth. 23, 13]
quos Christus Mat. xxiij. invehitur dicens ‘Ve vobis scribae et
pharisaei, hypocritae, qui clanditis regnum coelorum ante homines. Vos
enim non [Luc. 11, 52.] intratis nec introeuntes snitis intrare’. Et
Lucae xi. ‘Ve vobis legisperitis, qui tulistis clavem scientiae (idest
potestatem decendi), vos non intratis et eos, qui intrabant,
prohibuistis’.

[Seite 369]

Quo patet, non de haereticis agi nec de persecutoribus hoc psalmo, nisi
haereticos censeri oportet eos, qui caerimoniis et a se repertis
opusculis bonis hominum capiunt animas, fide dei (quae una docenda est)
neglecta, quales hodie sunt magisque futuri sunt, si mundus durabit:
Iurisperiti, Theologi, religiosi, pontifices, humanis scientiis et
traditionibus, idest tam speculabilibus quam moralibus suis perditi et
perdentes. Nec hoc solum indignatur propheta, quod sint tales magistri
vilissimi, sed quod tam multi sunt et soli, ut nullus ferme sit
reliquus, qui recta doceat. Quo indicat, psalmum ipsum ad perditissimum
aliquod saeculum pertinere, quale fuit tempore Christi et nunc est
nostro. Ideo tanto aestu exorditur dicens ‘Salvum [Mich. 7, 1 ff.] me
fac domine, quoniam defecit sanctus’, ac si dicat illud Micheae vij.
‘Ve mihi, quia factus sum sicut qui colligit in autumno racemos
vindemiae, non est botrus ad comedendum, praecoquas ficus desyderavit
anima mea, periit sanctus de terra, et rectus in hominibus non est,
omnes in sanguine insidiantur, vir fratrem suum ad mortem venatur, malum
manuum suarum dicunt bonum, princeps postulat, et iudex in reddendo est,
Et magnus locutus est desyderium animae suae, et conturbaverunt eam, qui
optimus in eis est, quasi paliurus, et qui rectus, quasi spina de
sepe’ &c. Quibus verbis non modo idem, quod hic psalmus sentit, sed et
speciem simul taxat eorum, qua haec mala vestiunt et bona videri volunt,
in spiritu enim loquitur, quem fide sola [Spr. 20, 5.] intelligi
oportet. Agitur enim hic illud prover. xx. ‘Sicut aqua profunda, sic
consilium in corde viri, sed homo sapiens exhauriet illud.’ Multi
homines misericordes (idest sancti seu homines gratiae et viri
misericordiae, quales tamen non sunt) vocantur. Fidelem autem virum
(idest fide ac revera iustum seu misericordem) quis inveniet? Adeo
scilicet species regnat, et profunda est aqua ista consilii et affectus
eorum, quam non nisi sapiens exhaurit (idest quos non nisi vere iusti
queant discernere), caeteris omnibus per speciem et multitudinem
magnitudinemque falsis. Et haec perditio multitudinis discrutiat
prophetae huius spiritum, ut sic exclamet et sine ulla praefatione aut
captatione benevolentiae inchoet et deum imploret pro salute populorum.

Hebraeus absolute habet ‘Osia’, idest ‘salva’ seu ‘da
salutem’, non ‘salvum me fac’. Vehementius autem sonat ‘Salva’
seu ‘da salutem’ quam ‘salvum me fac’, sicut et vernacula nostra
affectu pereuntis ac iam morientis dicitur: Hilff du barmhercziger Gott,
ubi omissa prefatione in praesentiam periculi intenti validissime
clamant et invocant. Sic et propheta pereuntis populi affectu ardens
sine praefatione erumpit, valida oratione dei auxilium implorans.

[Ps. 4, 4.] Sanctus hoc loco ‘hasid’ est, quem ps. iiij. Hieronymus
‘misericordem’ transtulit ‘Mirificavit dominus sanctum suum’,
idest misericordiam consecutum 

[Seite 370]

seu gratia dei iustificatum, qui in fide servatur, non in operibus et
viribus suis nec hominum ullorum.

‘Veritates diminutae sunt a filiis hominum’, idest non sunt inter
homines veritates, idest fidelitas. Hebraea lingua potest dicere plurali
numero ‘non sunt in hominibus fides” sicut et “deus salutarium
nostrorum’, ubi nos ‘deus salutis nostrae’ et ‘inter homines non
est amplius fides’ dicimus, sicut dicitur ‘Nusquam tuta fides’.
Neque veritas plurali numero in usu est. Quod dico, ne quis diminutas
veritates intelligat a filiis hominum, quasi filii hominum diminuerint
veritates, quanquam hoc verum sit, sed quod praepositio [Jes. 57, 1.]
‘a’ debet exponi per ‘inter’ vel ‘de’ vel ‘ex’, ut sit
sensus ille Isa. Ivij. ‘Iustus perit, et non est qui recogitet in
corde suo, et viri misericordiae colliguntur, et non est qui intelligat.
A facie enim malitiae collectus est [Mich. 7, 2.] iustus’. Et quod ex
Michea retulimus ‘periit sanctus de terra’ &c. Vult enim dicere, non
esse amplius fidem in hominibus, quae hebraeis cum vocabulo veritatis
consonat, et viros, qui gratia iustificantur, desiisse, abundare vero
iustitiarios hypocritas, qui suis viribus, suis operibus, suis legibus,
suis meritis sese et omnes alios perdant magno titulo et nomine salutis.

Hyperbolen facit vehementia affectus, non enim aliquando non sunt sancti
et fideles Christi in terra. Et tamen dicit ‘Defecit sanctus’,
finiti sunt iusti, consummati sunt deo grati. Qua figura et vulgo hodie
omnes queruntur: Non esse in hominibus ullam fidem, et omnia fraudulenta
geri. Quae infidelitas testimonium est et argumentum interioris
fidelitatis extinctae, sic ex fructibus arbor cognoscitur. Qui enim
fidelis deo est, et hominibus fidelis est. Sine fide enim et gratia dei
impossibile est hominem non quaerere quae [Mich. 7, 2.] sua sunt (idest
infidelem etiam hominibus esse). Unde Micheas vij. cum dixisset, non
esse rectum in hominibus, mox et fructus malae arboris persecutus [Mich.
7, 5. f.] dicit ‘Nolite credere amico, nolite confidere in duce, ab
ea, quae dormit in sinu tuo (Ecce periphrasin uxoris) custodi claustra
oris tui, quia filius contumeliam facit patri, et filia consurgit
adversus matrem suam, nurus adversus socrum suam, et inimici hominis
domestici eius’. Et impii, cum tales sint, nihil minus tamen esse et
videri volunt.

[12, 3.] Vana locuti sunt, unusquisque ad proximum suum labia 

dolosa: in corde et corde locuti sunt. 

Distinctio versus hebraei est post ‘dolosa’. Quaeritur ergo, quo
pertineant grammatica syntaxi ‘labia dolosa’? Non enim ‘labia
dolosa locuti sunt’, sed ‘locuta sunt’ dicendum erat, si nostri
textus distinctio servanda fuit, nisi dixeris, quod ‘locuti sunt labia
dolosa’ in Accusativo figarative pro eo, quod est ‘locuti sunt verba
dolosa’, quae labiis proferuntur. Poterat sic reddi: locuti sunt
labiis dolosis. Puto ambiguitatem hic libertatem quoque 

[Seite 371]

parere, ut possimus versum in tria membra partiri, hoc modo hebraeum
reddendo: vanum locuti sunt, viri cuiusque proximo suo labium
blanditiarum, corde et corde locuti sunt, hoc est quilibet doctor vana
docet, et est unicuique viro ad proximum suum labium blandum, et duplici
corde loquuntur.

Primum ‘vana loquuntur’, idest frustranea, ut quae non prosunt ad
salutem, quae tamen ipsis (ut sepe diximus) utilissima et sola
saluberrima videntur. Quod enim hic non de vaniloquio privato et
confabulationibus, sed de ministerio verbi loquatur, ex sequentibus
patebit, ubi eloquia domini opponit his vaniloquis mentium deceptoribus.
Et illud ‘Unusquisque ad proximum suum labia dolosa’, hebraeo tropo
usitate dicitur, sicut illud [Hohel. 3, 7 f.] Canticorum iij.
‘lectulum Salomonis sexaginta fortes ambiunt, vir, gladius eius super
femur suum’, quod nos dicimus: et uniuscuiusque gladius super femur
suum. Ita hic ‘Vana locuti sunt, vir ad proximum suum labium
blanditiarum’, quod nobis dicendum est: et uniuscuiusque ad proximum
suum labium blandum, hoc est quilibet blanditur proximo suo, dum non
dicit verbum crucis vere, alioquin vana non persuaderent, nisi blanda et
[Ps. 5, 10.] placentia loquerentur. Nam quod hic ‘dolosa’ ponitur et
ps. v. ‘dolose agebant’, Hieronymus illic reddidit ‘Et linguam
suam levificant’, idest mollem, blandam, adulatricem faciunt. Hi sunt,
qui homines pruriunt auribus, quos [2. Tim. 4, 3.] exemplo huius psalmi
Paulus non aliquot, sed acervandos esse praedixit, idest multiplicandos,
ut deficiant sancti, de quibus abunde dictum ps. v. et ix. Nec tamen
satis dici potest, adeo profunde malus est affectus naturae, praesertim
in rebus his spiritualibus, et quae ad deum pertinent, ‘non enim
[Röm. 8, 7.] est subiecta prudentia carnis deo, sed nec potest’ ait
Apostolus Ro. viij.

‘Corde et corde’ potest referri ad eandem personam, ut is dicatur
duplici corde loqui, qui aliud sentit et aliud fingit, quomodo hic
accipi permitto. Verum ego ad diversas personas refero, quia sicut verbo
dei syncero [Ps. 68, 7.] facit Christus ‘habitare unius moris in
domo’, ps. vij., ‘et habitare fratres in [Ps. 133, 1.] unum’, ps.
cxxxij., ‘et credentium cor est unum, et anima una in domino’,
[Apgsch. 4, 32., Eph. 4, 5.] Act. iiij. ‘Est enim una fides, unus
dominus’, Ephe. iiij. Ita econtra apud impios, quia vera et unica
fides deest, impossibile est, ut uno corde sint, sed necesse est,
partium studia factionesque inter eos abundare. Nunquam enim orta est
secta, ex qua non mox aliae sint natae. Sic synagoga tempore Christi
habuit Pharisaeos, Zaducaeos, Essaeos. Ariani pepererunt Ennomianos et
Macedonios, Donatistae Maximianistas, Et hodie Aristoteles [Hebr. 13,
9.] Scotistas, Thomistas, Occanistas. Sic Apostolus heb. xij. ‘Variis
et peregrinis [Eph. 4, 14.] doctrinis nolite abduci’, Qui alibi eos
omni vento doctrinae circumferri [2. Tim. 3, 7.] et semper discentes,
nunquam ad veritatem pervenientes scribit. In his omnibus nunquam est
unum cor, etsi in hoc conveniant, ut omnes vana loquantur, 

[Seite 372]

et quisque suae factioni blandiatur, suas opiniones dogmataque
corroboret. Quare divisionem istam sectarum per divisionem cordis
intelligendam puto, [Dan. 11, 27.] sicut Daniel xi. Cor duorum regum ad
unam mensam mendatium loquentium describit.

Ideo et plurali numero loquitur, ne de una aliqua solum secta loqui [Ps.
10, 4.] intelligatur, cum ps. ix. Antichristum ferme singulari numero
expresserit. Et epitasis est ‘in corde et corde’, quia secundum
faciem aliquando conveniunt, [Ps. 2, 2.] scilicet contra veritatem. Sic
ps. ij. ‘Astiterunt reges terrae, et principes convenerunt in unum
adversus dominum et adversus Christum eius’, qui tamen inter se
diversissimi, Pharisaei, Zaducaei, Romani, Gentiles et alii [Richt. 15,
4.] fuerunt. Hoc Sampson in vulpibus ostendit, quarum caudas coniunxit
faciebus in diversa versis. Vulpium enim facies est impiorum conditio,
apud deum et spiritu cognita, ubi sunt factiosissimi. Cauda est
extremitas, et qua persona sunt in oculis hominum, ubi conveniunt in
unum in igne persecutionis ad perdendas segetes terrae, idest doctrine
et operum fidei seu spiritus [Hos. 10, 2.] vastationem. De his et Osee
x. ‘divisum est cor eorum, nunc interibunt’, cum praemisisset
‘secundum multitudinem fructus multiplicavit altaria vitis Israel’
(idest in sectas divisa est). Hoc est, quod prophetam exclamare coegit,
sanctum deficere, Quod multae essent sectae, et tamen omnes contra
veritatem fidei devorantes universum populum dei. Quis omnibus resistet,
quando uni vix resisti potest? Sic Ecclesia et hodie habet, sectis
quottidie novis repertis veteribusque auctis, in minutissimas partes
conscissa, interim charitatis unitate prorsus neglecta.

[12, 4] Disperdat dominus universa labia dolosa, 

Et linguam magniloquam.

[Joel 1, 4.] Scilicet, nisi deus disperdat locustas, erucas, bruchos
istos, ut Ioh. i. vocat, frustra pugnat sanctorum industria. Et aptius
dixisset interpres (quandoquidem per verbum hebraeum licuit): Excidat
dominus. Solent enim [Jac. 3, 8.] linguae et labia excidi. Alioquin (ut
Iacobus ait) ‘Nullus hominum linguam domare potest’. Sed spiritualem
excisionem imprecatur, quae est, ut mutatis impiis aut ab officio motis
aliud doceant, veram scilicet crucis sapientiam.

Cur non fuit satis dicere ‘labia dolosa’ (idest levia et blanda),
sed addit ‘universa’? Nisi quod ad multitudinem factionum respexit,
non unius tantum, sed universarum labia et blanditias petens disperdi,
cum universae vana loquantur. Recte interpres coniunctionem ‘Et’
adiecit, quae in hebraeo non est, ‘Et linguam magniloquam’, quod
hebraice duobus vocabulis dicitur ‘locutricem magnorum’, quod non
tantum de rebus magnis (ut iactare solent impii) intelligitur, sed et de
superbia, qua piam doctrinam contemptim opprimunt 

[Seite 373]

et suam cum gloria statuunt. Velut caudam vulpis interpreteris, quae
magna est et pilosa, minime tamen corpulenta et carnosa, plus quam toti
corpori, praesertim capiti, congruat, Ita impietas maior in specie et
pompa quam re ipsa. Es ist eyn fuchsschwancz. Quae bestia dolis et
astutia insignis non frustra in scripturis assumitur in argumentum
prudentiae carnis astutissimae et dolosissimae, quae in rebus sacris et
ministerio verbi omnia monstra perpetrat in scripturis praedicta.

[12, 5] Qui dixerunt, linguam nostram magnificabimus, labia 

nostra a nobis sunt. Quis noster dominus est?

Explicat, quae sit et quid dicat lingua magniloqua, scilicet quae
superbissime et contemptissime in piorum doctrinam loquitur. Primo
‘magnificemus’, idest roboremus, stabiliamus, confortemus nostra
dogmata, econtra: dirumpamus vincula eorum et proiiciamus a nobis iugum
illorum, destruamus quae pii edificant, linguam eorum infirmemus et
compescamus, nobis attrahamus populos populique principes, non quod
contra pios sese agere putent, sed obsequium deo praestare sibi
videntur, si linguam suam magniloquam et dolosam roborent, inque multos
propagent tanquam synceram et humilem, ita ut solum deum hic iudicem
habere oporteat.

Deinde ‘labia nostra a nobis sunt’, quod Hieronymus ‘nobiscum
sunt’, Augustinus ‘apud nos sunt’, Ego vellem dicere: labia nostra
nostra sunt, ut Emphasis sit in posteriore pronomine ‘Nostra’, quo
intelligatur iactantia potestatis et clavis scientiae, ac si dicant:
nemo audiat alios praeter nos, nos sumus Magistri populorum, nostra
audire oportet, et ut in Ecclesia turgent inflati pontifices
pontificumque bullae: nostrum est interpretari scripturas, nostrum
condere leges, nostrum probare et damnare cuiuscunque dicta et scripta
vel sola potentia clavis, ut sic per pronomen ‘Nostra’ significentur
impii omnibus adimere facultatem docendi, iudicandi, dicendi et sibi
solis rapere ac vendicare, etiam si sunt iuxta indoctissimi et
impiissimi omnium. Quod ego tribuerem et nostri saeculi hominibus, nisi
illis deesset species et cauda vulpis. Nam inscitia et impietas eorum
est omnibus manifesta, nec apparet vel pilus huius caudae, idest
scientiae et sanctitatis praeter nomen et opinionem vulgi, qua tamen
fortius confidunt quam ulli foecerunt, qui speciosissima tum scientia
tum sanctitate fulserunt. Unde non parum peius nostro saeculo habet
Ecclesia, quam hoc versu dicitur, ubi mera vi et tyrannide, nulla
adhibita specie, negantur, labia esse [Matth. 21, 2.] piorum. Sic ad
Christum docentem Matt. xxi. dixerunt ‘In qua potestate haec facis?’
quasi dicerent: non tua, sed nostra sunt labia, nostra potestas [Apgsch.
5, 28.] docendi. Et act. v. ‘Praecipiendo praecepimus vobis, ne in
nomine isto doceretis’. Sic sacerdotes Anatot Hieremiae, sic Achas
Isaiae, sic Amos 

[Seite 374]

Amasias et omnibus prophetis foecerunt, prohibentes loqui, tanquam
quorum non essent labia et potestas docendi. Contra quos veri prophetae
cum non negarent, eorum esse potestatem, dicerent autem, eos errare et
male docere, opposuerunt argumentum praescriptionis et potestatis simul,
dicentes [Jer. 18, 18.] Hiere. xviij. ‘Non peribit lex a sacerdote nec
consilium a sapiente nec sermo a propheta’. Eadem prorsus forma, qua
hodie arguunt ex multitudine doctorum, ex magnitudine auditorum, ex
longitudine temporum, ex indefectibilitate fidei Petri, ex ritu
universalis Ecclesiae (idest eorum, qui sua audiunt). His omnibus
inflati dicunt: Nostra sunt labia et praevalent, cum his speciosissimis
plausibilissimisque rationibus popularem sensum facile capiant, sicut
olim populum capiebant haec tria, lex in sacerdote, consilium in
sapiente et sermo in propheta.

‘Quis noster dominus est?’ Non hoc dicunt impii, quod negent, se
habere dominum deum, quem unice iactant adversus pios, cuius titulo et
sua colorant et piorum blasphemant, Sed quod pios nolint sibi praeferri
et audiri, potestate docendi sibi tantum arrogata. Habetque ista oratio
interrogativa insignem inflatissimamque contentionem, qua sibi et suis
fortiter persuadent, sese recte agere, et pios accusant magnae
temeritatis hoc modo: Ecce nos divinitus positi pastores populi et pro
eis rationem reddituri, soli potestatem habemus docendi et ea, quae
dicta sunt a quocunque, iudicandi, quos oportet ab omnibus audiri et nos
nullos audire, quia ubi est (ut dicunt) maioritas, ibi est mandandi
autoritas, caeteros vero manet obediendi necessitas. Hic vero novus
propheta, in coelum ponens os suum nosque docere paratus, detrahit
potestati estque irreverentialis suis maioribus (sic hodie loquimur),
non habet satis nec audisse nec obedisse, nec contentus alios nobis
subtrahere, etiam super caput nostrum vult ascendere nosque discipulos
suos facere et plane nostri dominari. Nos ergo ista feremus? hunc
patiemur nobis dominari? ille nobis leges statuet et modum prefiget? Et
sicut [Joh 9, 34., Ps. 4, 7.] Iudaei Iohan. viij. ad caecum natum
dixerunt ‘Tu doces nos?’ Et ps. iiij. [1. Mos. 37, 8.] ‘Quis
ostendit nobis bona?’ Et Gen. xxxvij. fratres Ioseph ad eum ‘Nunquid
rex noster eris, et subiiciemur ditioni tuae?’ Hac, inquam,
turgentissima et immanissima superbia Moab iste superbiae et temeritatis
accusat piorum humillima pro verbo dei studia interpretans, id fieri
dominandi et potestatis minuendae aut opprimendae gratia. Aut enim nihil
veritatis est dicendum magnatibus, et offendetur divina maiestas, aut si
dicetur, non veritatis dictae gratia, sed laesae maiestatis et imminutae
potestatis crimen obtinebitur. Adeo necesse est, veritatis nuncium
offendere vel in deum vel in magnates homines. Idem ergo est dicere
‘quis noster dominus est?’ ac si dicant: desine tu velle nos docere
et nostra non audire aut damnare, ne 

[Seite 375]

videaris non tam magister quam dominus noster velle fieri. Sic Amasias,
[Amos 7, 10 f.] Amos vij., misit ad regem Israel dicens ‘Rebellavit
contra te Amos in medio domus Israel, non poterit sustinere terra
universos sermones eius, haec enim dicit Amos: In gladio morietur
Hieroboam’ &c. Ecce rebellionis reus et usurpati dominii ob solam
veritatem praedicatam. Quid hodie fieret, si veritatem theologi (sicut
debent) palam profiterentur?

Simul tamen verum est, impios recusare simpliciter etiam dei dominium,
etsi contrarium fortiter simulant. Primum, quod omnis superbus et
prudens prudentia carnis deo subiici non potest. Deinde cum nuncios
verbi dei reiiciunt et confundunt, simul deum reiiciunt, qui misit eos,
sicut Christus [Matth. 10, 40.] ait Matt. x. ‘Qui vos recipit, me
recipit, qui me recipit, recipit eum, qui [1. Sam. 8, 7.] me misit’.
Et i. Reg. viij. ‘Non te, sed me abiecerunt, ne regnem super [Jer. 5,
12.] eos’. Hoc modo Hiere. v. dicit ‘Negaverunt dominum et dixerunt:
Non est ipse, neque veniet super nos malum, gladium et famem non
videbimus’. Ita fit, ut simul pertinacissime iactent, se habere deum
pro domino, simul immanissima superbia eum abiiciant in servis suis et
verbo suo. Atque ita species humilitatis apud eos, superbiae apud pios
fortiter parens movet stultum vulgum ad odium pietatis. Quare in spiritu
propheta nos iubet impios inspicere, ibi enim, quia superbi verbum
crucis contemnunt, dicunt ‘Quis noster dominus est?’ quantumlibet
foris sonent ad laudem dei ‘Soli deo gloria’ et ‘in nomine
domini’ &c.

[12, 6.] Propter miseriam inopum et gemitum pauperum nunc exurgam, dicit
dominus, Ponam in salutari, fiducialiter agam in eo.

Ex isto versu duos fecimus. Pro ‘miseriam’ aptius fuisset
interpretatus vastitatem, ut ad versum primum referatur, ubi sanctos
defecisse et veritates diminutas seu finitas, hoc est vastatas esse
dixit, usque ad reliquias istas, propter quarum gemitum dicit se
surrecturum, atque ideo non omnes sanctos defecisse certum est, et
hyperbole manifesta in versu primo apparet.

Consolatur itaque seipsum propheta promissione dei in fide, certus quod
superbiam contemptricem verbi dei et vastatricem sanctorum et veritatis
sit visitaturus et populum suum servaturus, ut sequentia ostendent.
Saepe iam dictum est sanctos dei ‘Aenym’ et ‘aebionim’, idest
‘pauperes’ et ‘inopes’ dici in scripturis, ob quam personam
maxime contempti sunt superbis et suspecti de affectata potestate et
magisterio super eos et odibiles ob rebellionem, irreverentiam et
inobedientiam (ut dicunt).

[Ps. 3, 8.] ‘Exurgere dominum’ ps. iij. dictum est quid significet,
scilicet effectum salutis ostendere ‘Exurge domine, salvum me fac deus
meus’. Sic et hic ‘Exurgam et ponam in salutem’. Nec sine pondere
adiectum est ‘dicit 

[Seite 376]

dominus’, quo promissio divina commendatur ad excitandam fidem et spem
nostram in afflictione eiusmodi. Nihil enim praeciosius in tota
scriptura quam promissio dei, quae nisi esset, nec orationi nec
operationi nec fidei, immo nec vitae nec ulli rei locus esset. Promissio
enim dei sustentat et solatur nos in omni angustia carnis et spiritus.

Hieronymus sic dicit ‘ponam in salutari auxilium eorum’. Quo miror
quid velit, cum auxilium eorum mihi hebraeus non videatur habere, et
ipse [Ps. 10, 10.] idem vocabulum ps. ix. verterit ‘Despicit’. Ego
non habeo quod tradam, ludam interim pro meo ingenio. Ubi nobis
‘fiducialiter agam’, hebraeis est eadem prorsus dictio, quae ps. ix.
‘dominabitur’ versa est, ibi ‘omnium inimicorum suorum
dominabitur’, ut eo loco diximus. Quare non potest hoc loco in prima
persona dici ‘agam fiducialiter’. Demus ergo huic medio versui sua
duo membra. Prius hoc ‘ponam in salute’, Posterius istud ‘Loquitur
ei’ seu ‘ad eum’. Prioris sit iste sensus: Ad hoc exurgam, ut
ponam seu erigam seu statuam salutem, hoc est firmam, stabilem et quam
nec portae inferi queant convellere parabo salutem et sic salvabo, ut
nemo mihi damnare, vastare, consummare sanctos meos ultra possit. Sic
enim absoluta est oratio in hebraeo: ‘ponam’, idest firmiter
statuam, firmum fundamentum iaciam, ero fundator, ‘In salute’, idest
ut fundatio ista non sit divitiarum aut rerum mundi, sed salutis, ut qui
in ea ponentur, salvi sint in perpetuum, et nemo rapiat eos de manu mea.
Quae sententia vera fere [Jes. 28. 16.] similis est illi Isaiae xxviij.
‘Ecce ego mittam in fundamentis zion lapidem angularem, qui
crediderit, non festinabit’, nisi quod brevior et obscurior est. Ac
sine dubio de Christo loquitur, qui fundamentum salutis est firmum
petraque invicta omnibus, qui credunt in eum, cuius nomen etiam a salute
venit, quod hic dicitur ‘Aschith beiesa’, ‘ponam in Ihesu’. Cui
per antithesin opponi subaudiuntur impii non ponendi, sed propellendi
sicut ventus, nec in salute, sed in perditionem et ruinam, sicut domus
super arenam fundata. Promissionis enim verbum est haec pars versus,
consolans inopes et terrens impios, ut dixi.

Posterioris membri sensus erit iste, quem altera pars Isaiaci verbi
habet ‘Qui crediderit, non confundetur’. Ita hic: Loquitur ei, idest
despicit [Ps. 116, 10.] illos et cum fiducia loquitur verbum crucis et
fidei, sicut ps. cxv. Apostolus [2. Cor. 4, 13.] Cor. iiij. inducit
‘Credidi, propter quod locutus sum’, et nos credidimus, propter quod
et loquimur. Fide enim salvati et in petra Christo fundati animantur ad
praedicandum verbum dei cum fiducia omni volenti credere, nihil
metuentes quantumlibet multas ac potentes sectas hypocritarum, quod
[Apgsch. 4, 8.] referente Luca Act. iiij. in Apostolis completum est.
Qua fide qui carent, nec hiscere audent.

[Seite 377]

Quare hanc partem versus obscurrissmam brevissimamque oportet tanquam
spiritus susurrium accipere in aures David acceptum, cui cum gemeret pro
vastatione populi et fidei, responsum est brevi oraculo, quidnam deus in
remedium eius mali cogitasset, scilicet hoc ‘ponam in salute’
loquitur ei. Hoc est: Scito, me adversus vastationem sanctorum id
moliri, ut fidei ponam fundamentum Christum, in quo aedificabo et
salvabo Ecclesiam meam, contra quam illi nihil praevalebunt neque
aliquem credentem vastabunt, nec hoc contentus sum: Erit enim, ubi sic
salvati fuerint, ut audeant prodire in publicum et loqui verbum cum
fiducia, quo non modo sese tuebuntur, sed etiam suos vastatores
vastabunt multosque convertent, qui se averterant. Et sic concordari iam
omnia facile poterunt. ‘Fiducialiter agam in eo’ (idest faciam eos
fiducialiter agere in verbo fidei). Quo modo Lucas in actibus [Apgsch.
9, 27.] dedita opera usus videtur hoc versu dicens Act. ix. Paulum in
damasco [Apgsch. 14, 3.] fiducialiter egisse in nomine Ihesu. Et xiiij.
‘Multo tempore demorati sunt, [Apgsch. 18, 26.] fiducialiter agentes
in domino’. Et xviij. de Apollo ‘Hic cepit fiducialiter agere in
synagoga’. Est eidem Lucae proprium, fiduciam praedicandi verbum dei
commendare, ut appareat, eum hunc versum sibi habuisse assiduo velut
proverbio. Quo autore pene moveor, ut credam, verbum hebraeum (quod ps.
ix. exposuimus signifacare id quod proferre, apparere, dominari,
despicere, et hoc loco per Hieronymum, Auxilium esse, secum meditari et
loqui) omnium propriissime significare fiducialiter agere, quod noster
interpres posuit, cum Lucas per fiducialiter agere non aliud intelligat,
quam verbum [Ps. 116, 10.] cum fiducia praedicare. Hoc est iuxta ps.
cxv. credere et propter hoc loqui. Atque id idem est (licet obscurius et
brevius) despicere, dominari, apparere, meditari, loqui, auxilium
nostrum esse. Qua enim alia vi despicimus, dominamur, apparemus,
meditamur, loquimur, auxilium habemus, quam verbo fidei cum fiducia
euangelisato? Proinde sicut impius inimicorum suorum dominatur et cum
fiducia contra eos loquitur verbum suum, Ita pius suorum dominatur et
cum fiducia contra eos loquitur verbum dei.

Quibus iterum docemur, virtutem Ecclesiae non esse aliam quam verbum
[Röm. 1, 16.] dei, quod ‘virtus dei est in salutem omni credenti’,
Ro. i., Et virga [Ps. 110, 2., Hos. 1, 7.] virtutis dei, ps. cix. Sic
Oseae i. ‘Salvabo eos in domino deo suo (scilicet praedicato per
verbum) et non salvabo eos in arcu et gladio et bello et in equis et in
curribus’. Quare in summa huius versus sensus est: piis adversus
impios dari duplex auxilium, scilicet fidem et verbum: Fidem, qua
salvantur ipsi, verbum, quo vastant impios et multiplicant sanctos et
veritates in hominibus, quos illi vastarunt. Fides tangitur, cum dicit
‘ponam in salute’ seu ‘salutari’, verbum, cum dicitur
‘fiducialiter agam in eum’ seu ‘loquitur ad eum’ (ut hebraeus
habet). In quem et quis loquitur? Nulla hic persona significatur, adeo
absoluta et generalis est sententia, ac si dicat: 

[Seite 378]

ponam in salute seu fide firmabo. Et ecce hoc ipso est, qui loquitur.
Quam [Apgsch. 2, 4.] primum enim aliquis credit, mox et loquitur, ut
Act. iiij. ‘Repleti sunt spiritusancto sancto et coeperunt loqui’.
Nec illum, cui fit locutio, designat propter eandem generalitatem.
‘Loquitur ei’ seu ‘in eum’, scilicet impium seu impios
vastatores. Atque ita posita fide est, qui loquitur et qui audit,
sequiturque fidei donum, tam locutio quam auditio, quibus duobus
multiplicantur misericordia et veritas. Observa autem et illud, quod
ponere in salutem est operatio solius dei, loqui autem impio cooperatio
nostra est. Ideo illud sibi, hoc homini tribuit, quod tamen ipsum nostra
translatio deo tribuit, dum persona prima dicit ‘fiducialiter agam’.
Vide ergo, quam breve, obscurum plenumque verbum sit. Hic medius versus.
Conveniebat autem, ut coniunctio ‘et’ interponeretur sic ‘ponam in
salutari, et loquitur ei’ pro vitando hebraismo.

[Ps. 120, 3 f.] Similem sententiam ps. cix. tractat ‘Quid detur tibi?
aut quid apponetur tibi ad linguam dolosam?’ scilicet quae facit, ut
deficiat sanctus et veritas in hominibus? Respondet ‘Sagittae potentis
acutae cum carbonibus iuniperorum’, idest verba Euangelicae gratiae
cum exemplis antiquorum patrum, qui [Matth. 13, 52.] Euangelio
consonant. ‘Scriba enim doctus in regno caelorum profert nova [Joh. 6,
11.] et vetera’. Et Christus cibat turbas quinque panibus legis Mosi,
expositae in spiritu, et duobus piscibus, idest patrum exemplis, eadem
spirituali lege mortificatis et geminae charitatis igne assatis. Verum
nemo ordinis obliviscatur, quod prius est poni in salute quam loqui in
eum seu fiducialiter agere, quia prius est credere et ardere quam docere
et lucere, si modo cum fructu et fiducia velis docere. Sine fide enim
salutis verbum non docebitur, tempore persecutionis ‘credidi’ inquit
‘propter quod locutus sum’.

[12, 7.] Eloquia domini casta, argentum igne examinatum, 

probatum terrae: purgatum septuplum.

Per antithesin et contentionem haec accipienda sunt, qua verba hominum
et verba dei componit: illorum vana, blanda et varia, quibus tamen non
castificantur, sed magis polluuntur in spiritu, per quae deficiunt
misericordia et veritas in hominibus. Dei autem casta, pura seu munda,
tum aspera, sed proba, fidelia et solida, quibus mundantur homines, et
rursum multiplicantur misericordia et veritas, vastanturque vanitas,
dolus et discordia.

Aperit autem hic versus allegoriam argenti, qua et utitur in paradigma,
vocans eloquia domini argentum examinatum, probatum, purgatum septuplum,
cum revera in oculis impiorum vix scoria, peripsima et purgamenta mundi
sint, quibus se inquinari et dehonestari arbitrantur. Sic contra verba
eorum vana, blanda et varia esse pronunciavit, quibus perdunt
misericordiam et 

[Seite 379]

veritatem, quae illis longe aliud videntur, utrobique in spiritu
loquutus. Non autem ‘eloquia domini’ tantum ea, quae in libris
scripta sunt, intelligit, sed multo maxime quae voce proferuntur, Sicut
de impiorum verbis dixit ‘vana locuti sunt, et labium blandum
unicuique ad proximum suum, et diviso corde locuti sunt’, Ita non
scripturam dei, sed eloquia dei potissimum casta vocat. Non enim tantum
nocet aut prodest scriptura quantum eloquium, cum vox sit anima verbi.
Nec est necesse, Eloquia domini tantum ea intelligi, quae de scripturis
in vocem assumuntur, sed quaecunque deus per hominem loquitur sive
idiotam sive eruditum, etiam citra scripturae usum, sicut in Apostolis
locutus est et adhuc loquitur in suis. Quare eloquia domini sunt, quando
dominus loquitur in nobis, non autem quando scripturam quilibet adducit,
quod etiam daemones et impii possunt, in quibus tamen deus non loquitur,
nec iam sunt eloquia dei, sed spuma eloquiorum dei sicut scoria argenti.

Igitur remedium salutis adversus vastatores inopum et consumptores
sanctorum in terra Est verbum dei contra verbum hominum suscitatum. Quod
cum sit purissimum (sicut argentum defecatum, probatum et septies
purificatum), purificat consolidatque ac probat cor hominis faciens sibi
simile, ut nihil sapiat eorum, quae sua sunt et super terram, sed quae
dei sunt et in coelis.

Verbum autem hominum scoria et argenti huius spuma specie aliqua
argentum mentitur, sed vanum, deinde non solum non mundum, sed ipsa
immundicia est, cum sit purgamentum argenti, hoc est eloquia dei
simulant se docere, cum omisso eius puro, vero germanoque sensu potius
spumam seu scoriam reliquamque fecem doceant, quae ut est ipsa
immundities, ita [Jes. 1, 22.] nihil mundat nec probatum fideleve facit.
Sic Isa. i. ‘Argentum tuum versum est in scoriam, et vinum tuum mixtum
est aqua’. Exemplo aliquo id monstremus. ‘Non occides’, ‘non
moechaberis’ et similia eloquia dei (ut taceam cerimonias humanas) si
sic doceas, ut non occidisse nec adulteratum fuisse quenquam dicas, nisi
patrato opere ipso occiderit aut adulteratus fuerit, scoriam impuram,
vanam vagamque pro solido, probo puroque argento docuisti, cum spiritu
et voluntate opus homicidii et adulterii interim affectet et ab aliis
factum non doleat nec arguat, sed rideat vel cantet potius, sicut est
mos, immo mors communis hominum, quo omnes sunt viri sanguinum. Econtra,
si orantem, ieiunantem aut quodlibet opus bonum secundum facti
substantiam (ut nunc loquuntur) operantem doceas dei cultorem esse et
sabbatum servasse, iterum doloso labio scoriam pro argento docuisti, cum
haec omnia vel invito corde vel sui commodi affectu, hoc est sine
spiritu foecerit, ac per hoc non foecerit, sed vir dolosus invenitur,
sicut et hic mos sive mors est hominum communis, quo sunt viri dolosi,
non solum non arguentes 

[Seite 380]

ista, sed pro virtutibus iactantes, cantantes, gloriantes, ac per haec
iam deficit [Röm. 7, 14.] sanctus, finiturque veritas in hominibus.
‘Lex enim spiritualis est’. Ideo his vanis labiis et dolosis non
docetur, sed extinguitur potius. Similia de omnibus aliis quilibet
observet in tota scriptura.

Apte autem hic versus sequitur praecedentem, ubi dixerat ‘Et loquitur
ei’, demonstraturus quis et quae loquatur, nempe deus sua eloquia
munda. Et ut ad grammatica veniamus: non est in hebraeo ‘casta’
proprie, sed ‘munda’, licet metaphorice ‘castum’ pro ‘mundo’
sepius accipiatur. Nec de munditia grammatica loqui putandus, quanquam
et haec non desit eloquiis divinis, nec de sensuali aut morali, cum
saepius de rebus foedis ac pudendis (ut videtur) tractet, sed de
Theologica et affectuali, qua hominem similem sibi factura ab impuris
affectibus sola purgant, quibus nemo foedius polluit hominem quam humani
dolosi doctores, iustitiam suam docentes et immundos affectus etiam
augentes insuper et inflantes, ut de sordibus suis glorientur, nedum
purgentur. Non enim mundatur ullius cor nisi verbo dei fide [Apgsch. 15,
9., Ps. 19, 8.] suscepto, Act. xv. ‘Fide purificans corda eorum’. Et
ps. xviij. ‘Lex domini [Ps. 51, 9.] immaculata convertens animas’.
ps. l. ‘Asperges me domine, hyssopo, et mundabor’.

‘Igne examinatum’. Noster adiecit ‘igne’, in hebraeo tantummodo
est ‘Argentum sublimatum’ seu liquatum seu probatum, quod quia per
ignem fit, adiecit interpres lucis gratia. ‘Probatum terrae’, omnes
fere volunt graece dictum dicentes, probum syncerumque terra seu a
terra, sicut dicitur mundus a sanguine. Et Hieronymus transfert
‘separatum a terra’, ubi terram varia tropologia tractant. Verum ego
prorsus hic caecutio. Certum est ‘terrae’ in hebraeo esse dativi
casus, qui transferri possit ‘ad terram’ melius quam ‘a terra’.
Deinde Reuchlin dicit ‘aelil’ (quod nostri ‘probatum’
transtulerunt) esse vasculi nomen, in quo liquantur metalla, cui additur
praepositio ‘in’, quasi sic vertas hanc partem: Argentum liquatum in
liquatorio terrae, sive ad terram, quod sonat in rem et ad usum terrae,
hoc est quo utantur qui in terra sunt, scilicet homines. Quae si vera
essent, opinari liceret, prophetam a re argentariorum sumpsisse
allegoriam (sicuti fere fit in prophetis omnibus) et mysterium eius in
eloquiis dei lusisse.

Argentum enim nullius est usus in terra, nisi liquetur et probetur
primum, ut argentum terrae distinguas ab argento fovearum, venarum et
minerarum, liquari autem ad hunc usum non potest nisi per ignem, nec per
ignem nisi in vase.

Harum rerum nunc revelemus allegoriam. Eloquia dei in crassa litera et
sensu carnis circa crucis sensum dicta aut scripta argentum est in
venis, [Hiob 28, 1.] sicut Iob xxviij. ludit ‘Habet argentum venarum
suarum principia aut repositum in massa rudi’, sicut David figuravit,
quando Salomoni omnes praeparabat 

[Seite 381]

parabat impensas ad templum struendum. Sed nihil utilitatis est
hominibus [Sirach 20, 32.] terrenis in isto thezauro abscondito, ut
Ecclesiast. ait xx. ‘Sapientia abscondita et thezaurus invisus, quae
utilitas in utrisque?’ donec proferantur in medium et impugnantibus
impiis, haereticis, daemonibus probentur. Credentes autem sunt vasculum
istud fictile liquatorium, in quo portatur thezaurus iste probaturque,
quia certamen forte dedit ei, ut vinceret et [Weish. 16, 12.] sciret,
quoniam omnium fortior est sapientia. Sap. xvi. Sic autem probato per
ignem verbo dei et fideli invento, multis prodest hominibus per
praedicationem [1. Cor. 11, 19.] eorum, qui probati sunt. Hoc Apostolus
i. Cor. xi. tetigit, ubi dixit ‘Oportet haereses in vobis esse’,
idest ignes liquatores, ‘ut qui probati sunt’ (idest vascula, in
quibus argentum eloquiorum dei exercetur) ‘manifesti [Matth. 5, 13 f.]
fiant inter vos’, ‘facti sal terrae et lux mundi’, idest terrae
luceant hominibus ad laudem dei provocatis et sic eusdem argenti usu
adiutis ac locupletatis. Hoc est certe, quod dicit hic ‘terrae’ seu
‘in rem terrae’. Hanc liquationem et probationem verborum dei quia
impii in seipsis exhorrent et scandalum crucis non sustinent, quaerunt
hominibus placere, facti vaniloqui, dolosi, deceptores, inconstantes,
sicut Apostolus ad Galatas disputat, et hic psalmus dicit. Non ergo
intelligitur nec fructificat eloquium dei nisi mortificatis et
tribulatis nobis, hoc est nisi propter verbum fortiter impugnatis et
tentatis, non enim tam nos quam verbum patitur in nobis.

Ad hunc sensum nostra translatio potest duci, praeteritis aliorum
glossis, ita ‘probatum terrae’, idest fidele, gratum, placitum
inventum hominibus in terra, qui experimento fidelitatem, virtutem,
puritatem eius cognoscentes confidunt in eo, et amissa foeda illa omnium
rerum fiducia, quam illi docent impii, solius verbi purissimi purissima
fide purificantur. Et sic ‘terrae’ manet propriissime dativi casus,
sicut est tam in graeco quam hebraeo.

‘Purgatum septuplum’. Hic de septenario donorum spiritus profundius
tractant, quam mea tenuitas ac negocium literae ferat. Ego septuplum
simpliciter pro perfectissime accipio. Septem enim numerus universitatis
est, et nescio, an eam hic argenti purgationem tangat, qua non in vase
liquatorio, sed in cinere ossium apposito plumbo purgatur ad plenum et
purissimum. Et quam mirabiliter ludit sapientia dei in orbe terrarum, ut
plumbum argenti purgatio sit. Nempe, quod hypocritarum eloquia, cum
sicut plumbum argenti, ita et ipsa divinorum eloquiorum similia sint,
tamen in igne persecutionis sic exercent et exercentur simul, ut sicut
plumbum evanescit et argentum purgatur, ita in fine tandem elucescat
vera sapientia, et nihil fiat [2. Tim. 3, 9.] insipientia eorum (ut
Apostolus ad Timotheum ait). Sic enim proficit speciosissima impiorum
doctrina, dum resistit pietati, ad gloriam verae doctrinae et suam
ignominiam. Quare non fuit absonum, priorem purgationem liquatorii 

[Seite 382]

torii persecutoribus tyrannis, posteriorem plumbi haereticis et falsis
fratribus dari, qui nobiscum ut plumbum cum argento in eodem cinere et
vase, ita in eadem Ecclesia et mortuorum patrum martyrumque vestigiis
exercentur. Tyranni autem foris sicut folles liquatorium exercent.

Ita videmus, quam propheta operibus detrahat et omnia fidei tribuat, dum
eloquia dei munda asserit, simul argutissime reprehendens eos, qui
operibus mundari volunt. Quid enim prodest multa operari, si non
munderis? At nusquam est munditia nisi in eloquiis dei, et eloquiis dei
nemo mundatur nisi credens, nemo autem credit, nisi patiatur magis quam
operetur. Quibus efficitur, quod vita purissima et sine peccato non stet
in operibus, sed in fide verbi et passionibus.

Sed cur argentum magis quam aurum eloquiis dei comparat? Aurum proprie
charitati in scripturis comparatur, cuius natura in igne alia est quam
argenti, de quo dicemus infra.

[12, 8] Tu domine, servabis nos et custodies nos a generatione 

hac inaeternum.

Poterat melius per optativum dicere: Serves, custodias, cum revera sit
oratio prohetae adversus generationem iusticiariorum. Et quanquam non
differant adeo ‘servare’ et ‘custodire’, tamen hebraus
‘servabis’ in posteriore et ‘custodies’ in priore parte ponit,
sicut et Heironymus facit. Petit enim servari a generatione prohibendi
modo, sic ut nos prohibeamur, ne consentiamus eis, et custodiri eloquia
sua protegendi modo, ne illi ea polluant Pro ‘servabis nos’
‘servabis ea’ in hebraeo est et ad eloquia dei pertinet, ut
Hieronymus transfert. Sed potest forte ad sanctos etiam referri, cum sit
generis masculini ‘servabis eos’. Nec hoc reiecerim, Si quis
‘servabis eos’ de impiis accipiat, ut deus eos servet et prohibeat,
ne deinceps vana loquantur et perdant sanctos a filiis hominum.

Videmus autem, non nostrae virtutis esse, ut eloquia domini casta
maneant, et sancti non deficiant a terra, sed divinae. Tu domine, non
nos [Matth. 9, 37.] homines servabimus, sicut docuit Christus ‘Messis
multa, operarii autem pauci, rogate dominum messis, ut mittat operarios
in messem suam’. Idem nos in oratione dominica iussit orare, dum panem
nostrum quottidianum idest eloquia dei docuit petere. Nos vero posita
oratione fidentes literis, ingenio et studio secure agimus, donec ipsi
facti simus, qui vana loquimur, et generatio impia, a qua hic custodiri
petit propheta. Unde colligitur, psalmum istum, etsi ad tempus Christi
propriisime sicut omnia referatur, [Matth. 24, 34.] tamen quia
‘generatio ista non praeteribit, donec omnia fiant’, etiam ad nostra
et omnium saecula pertinere. Nostro sane saeculo Turcae, Iudaei
Cerimoniistae hanc generationem strenue augent et fere omnem fidem et 

[Seite 383]

universum verbum fidei supplantaverunt, contra quos non est quod agamus,
nisi ut oremus dominum Messis, ut exurgat positurus salutem et locuturus
ad eos.

[12, 9.] In circuitu impii ambulant, secundum altitudinem tuam 

multiplicasti filios hominum.

Verbum ‘multiplicasti’ in hebraeo non est. Hieronymus si ‘In
circuitu impii ambulant, cum exaltati fuerint vilissimi filiorum
hominum’. Ego hunc versum arbitror nondum esse de tenebris ab ullo
erutum sicut nec illud, quod superius dictum est ‘probatum terrae’.
Utriusque huius loci ignorantiam confiteor et omnibus aliis tribuere
eandem nihil vereor, qui hucusque scripserunt.

� non est in hebraeo ‘In circuitu’, sed verbum transitivum tercii
‘sabib’, quod significat ‘circumdare foecit’, ut sic transferre
possis: Circumdedit impios, ambulabunt, hoc est generatio ista, a qua
nos custodies, acervat sibi impios Magistros et prurientes auribus, his
adhaeret, his agglomeratur gregatim, Et pariter Magistri et discipuli in
viis suis ambulabunt et proficient [Ps. 1, 1.] in peius falsi et
fallentes, sicut ps. i. ‘Beatus vir, qui non ambulavit in consilio
impiorum’. Unde interponenda est coniunctio ‘Et’: circumdedit
impios, et ambulabunt, iuxta hebraismum solitum. Sie samlen sich mit
hauffen und gehn dahyn. Et clarior erit sententia, si praeponatur
pronomen ‘quae’ (sicut alias solent) sic: Quae circumdedit impios et
ambulabunt. Quodsi in neutro placuerit dicere: Circundedit, et impii
ambulabunt, idem sensus manet, nisi quod ‘circumdedit’ tunc absoluto
statu significabit id quod ‘fecit, ut essent multi circunstantes et
adhaerentes’, ut sic pariter cum suis magistris impii in sua
pertinacia ambulent.

Pro altera parte noster dixit ‘secundum altitudinem’, sed pronomen
‘Tuam’ superfluit, et Hieronymus ait ‘cum exaltati fuerint’.
Omnino ergo altitudinis vocabulum hic esse oportet. Mihi videtur esse
verbum primitivum activum ‘Rom’, idest exaltavit seu elevavit, inde
me iudice vertitur sic: Sicut exaltavit vilissimos filiis hominum. Nam
ubi nos ‘multiplicasti’ habemus, hebraice ‘Zylloth’ feminino
genere dicitur, quod significat viles, abiectos, leves homines, quales
sunt epulones et ganeones. Nam hebraeis et ii, qui conviviis et luxu
vacant ‘Zolelim’ dicuntur masculino genere, ut sit sensus: Generatio
ista circumdedit impios magistros et ambulant simul, sicut ipsa elevavit
et voluit eos, qui vilissimi sunt etiam filiis hominum seu inter filios
hominum, hoc est impios discipulos congregat et vilissimos 

[Seite 384]

magistros exaltat, quales discipulos, tales magistros, ut caeci caecos
ducant, et ambo in foveam cadant. Quae versus sententia, si ullo tempore
impleta est, nonne hodie impletissima est? Quis enim hodie
Ecclesiasticis gubernaculis praeficitur, nisi fex mundi? Scilicet quibus
mundus vel uti vel frui non potest, atque id merebatur impia ingratitudo
nostra.

[Ps. 5, 10.] Iterum hic videmus, impiis magistris tribui ventris curam,
sicut ps. v. [Phil. 3, 19.] sepulchrum patens guttur eorum dixit, et
Apostolus ventrem deum eorum signavit, dum ‘zylloth’, idest Epulones
odiosissimo nomine eos appellat, qui non nisi victum quaerant. Nec
frustra videtur unum lamed deficere in vocabulo ‘zylloth’ et litera
vaf in verbo ‘Crym’, quasi utrinque speciem esse, re ipsa
deficiente, cum revera non sint exaltati, et ipsi longe aliud quam
epulones haberi velint. Sed haec cabbalistis seu potius curiosis et
ociosis.

Nostra translatio potest huic sententiae sic aptari ‘In circuitu impii
ambulant’, idest multi undique circumdantes et circumdati, tam
discipuli, quam magistri impii, ambulant et perseverant in viis suis,
quia tu multiplicasti filios hominum secundum altitudinem tuam, idest in
locum potestatis tuae constituisti non filios dei, sed filios hominum,
eosque non qui rari et boni sunt, sed multos et qui vilissimi inter eos
sunt. Sancti patres ‘filios hominum’ ad filios dei referunt, et
‘altitudinem’ alii secretum consilii, alii graciam et misericordiam
dei sine merito hominum datam putant. Quorum sententiam non damno, sed
literalem esse non credo.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS DVODECIMVS,

HEBRAEIS TERCIVS DECIMVS. 

AD Victoriam Psalmus David.

1519

[Seite 384] 

Usquequo domine oblivisceris me in finem?

[13, 1.] Usquequo avertis faciem tuam a me? 

[13, 2.] Usquequo ponam consilia in anima mea, dolorem in corde meo per
diem? 

[13, 3.] Usquequo exaltabitur inimicus meus super me?

Simplicitas ista hebraea magis placet et non nihil ad affectum facit,
qua repetit quater idem vocabulum ‘usquequo’, pro quo varietatis
amans interpres in tercio loco ‘quam diu’ posuit, nec sine affectus
iniuria. Generalis sententia psalmi esse videtur, in persona eorum
dicti, qui similia David patiuntur, hoc est mortem et infernum, qui
affectus psalmo sexto similis est, nam et hic mortem allegat et pugnat
cum desperatione, misericordiam dei 

[Seite 385]

praedicans. Quod et indicat vehementissimum exordium, quod quatuor
quaestionibus contentiosis et acribus proruit. Cum enim in omni
tribulatione [Ps. 6, 8.] mora sit gravis, in hac spirituali est
gravissima, adeo ut ps. vi. dicat ‘Inveteravi [Ps. 32, 3.] inter omnes
inimicos meos’. Et ps. xxxi. ‘Quoniam tacui, inveteraverunt ossa
mea, dum clamarem tota die’. Ita et hic quater expostulans nimiam
dilationem divini auxilii queritur, sese in finem derelictum, immo
oblivioni datum, hoc est desperatum et nunquam recipiendum. Sic enim
apparet in hac pressura aeternae mortis constitutis. Emphasis itaque est
in singulis verbis, quibus iratum deum exprimit, quantum est in sensu et
affectu spiritus. Non solum me derelinquis tanquam probaturus et
observaturus, sed etiam oblivisceris tanquam extinctum, deletum de libro
vitae et memoria tua, reprobatum penitus nunquam visurus. Nec hoc ad
tempus, sed in finem et aeternaliter, ut nihil reliquum sit spei, quin
sim cum damnatis perdendus inaeternum. Quodsi etiam hic clamem
validissima voce et invocem te, ecce non modo non exaudis, sed etiam ne
audias, avertis faciem tuam a me, factus inexorabilis.

Nonne aptis verbis hunc asperrimum et amarissimum affectum pingit, qui
deum undique aversum, adversarium, implacabilem, inexorabilem,
aeternaliter iratum sentit? Hic enim spes desperat et desperatio simul
sperat vivitque solus ille gemitus inenarrabilis, quo spiritus
interpellat, incubans [1. Mos. 1, 2.] super aquas tenebris opertas, ut
Gen. i. dicitur. Nemo haec intelligit, qui non gustarit: non aguntur
haec obiectis et phantasmatibus, sicut speculatores ludere possunt
quieti, sed intimo immortalis vitae, idest animae sensu. Immortalis est
quae patitur, immortalia sunt quae premunt, scilicet peccata, immortalis
finis, propter quem fiunt, scilicet deus reprobans, et immortales
[Offbg. 12, 10.] qui urgent, nempe daemones accusantes coram deo, ut
Apo. xij. dicitur. Atque ita ex omnibus causis (ut vocant) materiali,
finali, efficiente, formali, aeterna et inevitabilis est ista
tribulatio. Mitius enim patitur anima ex ea parte, qua temporalis et
mortalis est, idest per carnem et sensum. At ea parte, qua immortalis
est, inconsolabiliter cruciatur. Voco mortalem et immortalem animam pro
exprimenda rei natura, ne quis me captet in verbo. Moritur enim anima
huic vitae, quae tamen vivit immortaliter futurae vitae. Ita mitius
patitur ab hominibus, mundo, carne quam a daemonibus, qui peccatis,
morte et inferno intentatis premunt, Mitius in passionibus sensualibus
quam conscientiae pavoribus et confusionibus, Mitius propter
satisfactionem, pro peccatis et reconciliationem dei speratam quam
propter aeternam et immobilem praescientiam dei reprobantem. Quare nemo
putet, esse vulgaris tribulationis verba ista: oblivisceris, avertis in
finem, non exaudis, nec exaudiri statuis, deles me de memoria tua,
nunquam respecturus, atque etiam [Hiob 9, 16.] ut Iob ix. ait ‘Et cum
invocantem me exaudierit, non credo, quod audierit 

[Seite 386]

vocem meam’, ac si dicat: adeo mihi inexorabilis apparet, ut si etiam
quis praesumere possit, me esse exauditum, adeo id non credo, ut nec
auditam, nedum exauditam vocem meam sperem.

Talem itaque sibi deum sentiens, sibi relictus miser facit quod
sequitur, idest aestuat variis consiliis undique tentans, quo liberetur,
Multa consilia molitus, semper tamen manens ignarus consilii, sicut
Ezechias apud Isa. [Jes. 38, 15.] xxxviij. ‘Quid dicam? aut quid
respondebit mihi, cum ipse foecerit?’ deprehensus enim inter angustias
nescit, quo se vertat. Si ad deum velit fugere, audit hoc ‘Avertis
faciem tuam’, et ‘Quid respondebit mihi, cum ipse foecerit?’ Si ad
alium, nullus alius est qui possit eruere, quin omnia cum deo contra eum
stant, atque ita angustiae undique cogunt multa consilia quaerere nec
tamen sinunt invenire. Hoc est, quod dicit ‘Quamdiu [Ps. 1, 1.] ponam
consilia in anima mea?’ Est enim ea dictio, quae ps. i. ‘Consilium
impiorum’ dicitur, scilicet studia cordis, quibus sese gerere et
regere debeat.

Quae autem sint ista consilia afflictae huius animae, nemo novit, nisi
[Hiob 9.] qui patitur. Exemplum tamen nobis egregium praebet Iob ix. per
totum, ubi recenset opera dei magnifica et mirabilia ostendens, quomodo
anima in hac hora constituta varia cogitet. Nunc assurgit videre, quae
in impiis fecit deus, se consolatura. Rursum, dum sua sperat praeterita
bona consyderari, iterum dicidit dicens ‘Si innocentem ostendero,
pravum me comprobabit’. Imo et hoc asserit ‘si etiam innocens coram
eo quis sit, poterit eum con sumere’ (sic enim sentitur). Unde dicit
‘Iustum et impium ipse consumit’, quasi dicat: nihil refert, iustus
sive iniustus hic sis, potest quemque abiicere nec potest hic invenire,
quid ponat inter pium et impium discriminis, cum omnia intelligat esse
dei libere data. Sed nec locus nec virtus sinunt idem capitulum digne
tractare. Christus eandem in Cruce tulit tribulationem, [Matth. 8. 20.,
Ps. 142, 5.] quando se non habere dicit, ubi caput reclinet, Et
‘periit fuga a me, et non est qui requirat animam meam’. Inquietudo
enim, pavor, fuga, confusio hic regnant.

‘Dolorem in corde meo per diem’, idest tristitiam, afflictionem,
abiectionem (sic enim hebraeus sonat) per totum diem. Pavet enim, omni
momento metuens abiici inaeternum, dolorem facit ipsa angustia, quae
tribulatum non [Röm. 2, 8 f.] sinit fugere. Unde Paulus haec omnia his
verbis exprimit Ro. i. ‘iis, qui sunt ex contentione, ira et
indignatio, tribulatio et angustia, in omnem ani mam operantis malum,
Iudaei primo et Graeci’.

‘Ponam consilia in anima mea’, hebraice dictum est sicut ‘posui in
ore tuo verba mea’ Et ‘pone hoc in corde tuo’, ‘posui animam
meam in manu mea’, quod latine diceremus: Capiam consilia. Et ‘in
anima mea’ (idest cum meipso), quia non erat, a quo consilium
acciperem, cum nullus hominum hunc gemitum noscat, nedum consulere
possit. Solus ergo ut patitur, ita 

[Seite 387]

solus secum varia anxie consultat, non est hic communicare consilia
sicut nec dolorem cordis, atque idipsum vehementissime discrutiat. In
caeteris enim usitatis tribulationibus invenire est, qui similia passi
sciant consulere et consolari.

‘Usquequo exaltabitur inimicus meus super me?’ Prius hoc tribuit deo
obliviscenti et avertenti, non exaudienti, nunc tribuit inimico. Atque
hic iam incipit victoria inclinare ad tentatum et finis fieri
tentationis. Pars enim victoriae est sensisse inimicum in hac tentatione
ac illo superiorem iam fieri. Etsi enim ordinante deo inimicus
exaltatur, tamen in media tentatione non apparet inimicus, sed solus
deus omnia facere. Atque id etiam satagit inimicus, ut tentatus non
sibi, sed deo tribuat soli, sicut in Christo Crucifixo ostensum est,
quem blasphemiis eo pulsabant, ut deo odibilis esse [Ps. 3, 3.]
videretur. Sic ps. iij. ‘Multi dicunt animae meae: non est salus ipsi
in deo eius’. Inimicum autem non nominat, sed generaliter loquitur,
diabolum tamen intelligit et eius studia. Ipse enim in hac tentatione
proprie regnat. Unde sunt, qui et Christum arbitrentur sepe passum esse
hanc tentationem, [Joh. 12, 27 f.] praesertim in horto, et Iohan. xij.
ubi dixit ‘Et nunc anima mea turbata est, et quid dicam? Pater
salvifica me ex hac hora, sed propterea veni in hanc horam, pater
clarifica nomen tuum’, mira verba et certe angustiae plena. Vide, ut
et hic ponit consilia in anima sua turbata. Primo ‘quid dicam?’
deinde orat ‘salvifica me’. Rursus negat ‘propterea veni in hanc
horam’ donec, diceret ‘pater clarifica nomen tuum’. Hic tandem
finita est pugna, [Luc. 4, 13.] quae a diabolo facta esse nulli debet
esse mirum. Nam Lucas iiij. scribit diabolum, cum eum in deserto
tentasset, ab eo recessisse ad tempus. Ex quo eliciunt illi nec inepte,
fuisse eum deinceps sepius tentatum, nec enim audiendi sunt, qui nobis
ipsum quasi insensibilem truncum fingunt, quem oportet omnibus
tentationibus sicut purum et verum hominem credere subiec [Luc. 22, 28.]
tum fuisse, sicut et ad discipulos dicit ‘vos estis, qui permansistis
mecum in tentationibus meis’.

Itaque cognito inimico, ista operante incipit mox divinae misericordiae
radius micare et animam confortare ad accusandum inimicum et bene
sperandum de deo, quod in turbine procellae medio non potuit. Ideo et
haec ultima pars est quaerelae, inimicum exaltari super eum.

[13, 4.] Respice et exaudi me, domine, deus meus. 

Illumina oculos meos, ne unquam obdormiam in morte.

Distinctionem versuum, quae apud nos confusa est, hebraeam sequor. Quam
longe ecce alius affectus, qui prius querebatur, sese frustra orasse,
deum oblitum et aversum non exaudisse, nunc perseverans obtinuit
fiduciam [Luc. 11, 5 ff.] exaudiendae orationis suae, sicut Christus
Luce xi. de perseverantia orationis docuit inter amicum recusantem et
alium perseverantem. Sic enim et deus aliquantulum recusat, nisi enim
fideret, se exauditum iri, non oraret. 

[Seite 388]

Quare iam pene victor emergens finem orat tentationi et sese respici,
cum iam revera respectus sit et exauditus. Neque enim nos ante respici
oramus, quam ille respiciat, sed ut respicientem sentire per cordis
pacem et fiduciam valeamus, qui nos per gratiam praevenientem respiciens
foecit, ut respici et exaudiri peteremus, ut sit non solum gratia dei
miserentis, sed et pax misericordiam intelligentis hominis.

Reddit autem singula singulis, quattuor questus est mala, ita quattuor
postulat bona. ‘Respice’ pertinet ad illud ‘usquequo
oblivisceris’, quasi dicat: non modo non videbas me, sed nec memor
eras, at nunc non solum memento mei, sed etiam propius accede et
respice, ut tanto sit amplius redditum bonum, quanto fuit atrocius
malum. ‘Respice’ autem tropo scripturae effectum dei miserentis
significat, sicut de verbo ‘Exurgere’ dictum est psalmo praecedente,
et praesentiorem gratioremque effectum respicere quam meminisse
significat, sicut asperiorem non meminisse quam non respexisse. Tam
pulchra et propria antithesi componit mala tolerata bonis accipiendis.
‘Exaudi me, domine, deus meus’ pertinet ad illud ‘usquequo avertis
faciem tuam a me?’ ac si dicat: Aversus eras ac inexorabilis, tanquam
strictus, severus iudex, nihil aliud facturus quam damnaturus me; non
modo non audiebas, sed ne audires, avertebas faciem. At nunc factus
dominus, deus meus, esto non tantum conversus, ut audias, sed etiam
exaudias, nihil aliud facturus quam me servaturus, ut sic pro irato
iudice clementissimum deum habeam

‘Illumina oculos meos, ne unquam obdormiam in morte’ pertinet ad
illud ‘Quamdiu ponam consilia in anima mea, dolorem in corde meo per
diem?’ Aversa enim facie dei a nobis statim sequitur turbatio,
confusio, caligo mentis et consilii ignorantia, qua velut in tenebris
palpamus et undique quaerimus, quo effugiamus. Ita si levet lumen vultus
sui super nos et converterit faciem suam ad nos exauditurus, rursus
illuminantur oculi nostri, [Joh. 11, 9.] et plena sunt omnia consiliis
uberrimis. ‘Ambulans enim in die non offendit, quia videt lucem huius
mundi’. Accedimus sic ad eum et illuminamur, et facies nostrae non
confunduntur.

Ad illud ‘usquequo exaltabitur inimicus meus super me?’ pertinet,
quod sequitur ‘Ne quando dicat inimicus meus: praevalui et’. Hic
vero addit ‘Ne quando obdormiam in morte’, periculum commemorans.
‘Dormiam’ enim [Ps. 4, 9.] ea dictio est, quae ps. iiij.
‘requiescam’ et per Hieronymum ‘dormiam’ reddita est ibi. ‘In
pace simul requiescam et dormiam’, idest iacebo mortuus in pace cum
patribus meis. Ita enim, quia in spiritu loquitur et usus scripturae sic
habet, dormiendi verbo non ad corporalem somnum, sed ad mortem
significandam utitur. Et ut dixi, hoc versu tangitur vis huius
tentationis, quae est intentatio mortis et inferni praesentissima et
intolerabili amaritudine 

[Seite 389]

[Jef. 38, 10.] urgens, et ut Ezechias dicit Isa. xxxviij. ‘Portae
inferi iamiam absorpturae [Ps. 69, 16.] in puteum aeternum’, sicut
alio loco dicit ‘Neque urgeat super me puteus os suum’. Quare petit,
ne dormiat in morte, idest ne moriatur et iaceat [Ps. 6, 6.] mortuus
aeterna morte, quod latius ps. vi. sic dicit ‘Quoniam non est in
morte, qui memor sit tui, in inferno autem quis confitebitur tibi?’
Cuius [Ps. 4, 9.] contraria sententia est illa ps. iiij. ‘In pace in
idipsum dormiam et requiescam’. Dum enim lumen vultus dei super eum
est, laetus est et in pace moritur. At ubi aversa facie sinit eum
consiliis in anima sua aestuari, dolens metuit, ne in morte moriatur,
idest inquietissima et aeterna confusione, sicut pulvis turbine raptus
agitetur. Proinde hic versus lux est huius psalmi, clare ostendens, hanc
tentationem esse in rebus sublimibus, fidei, spei, charitatis, ubi
diffidentia, desperatio, odium, blasphemia et similia inferni
damnatorumque portenta acerbissima certant contentione cum fide, spe et
charitate. Nihil est libidinis, irae, superbiae, avaritiae cum
castitate, mititate, humilitate, largitate negocium, immo rabies
persecutionis corporalis, sive sit ignis, fames, gladius, ignominia ad
hoc malum comparata. Unde et hic intelligi oportet, ideo se timere
mortem, quod non sit in ea laus et memoria dei, sed odium et blasphemia,
id quod unice exhorret.

[13, 5.] Ne quando dicat inimicus meus: praevalui adversus eum. 

Qui tribulant me, exultabunt, si motus fuero.

Cum hic sit unus versus in hebraeo, sententia clarior erit, si in medio
ponatur coniunctio ‘Et’ pro tautologia elucidanda hoc modo: Ne forte
dicat inimicus meus, potui ei, et tribulatores mei exultent, quod motus
fuerim. [Ps. 129, 2.] Nam verbum ‘potui ei’ seu ‘praevalui
adversus eum’ ps. cxxviij. sic reddidit ‘Etenim non potuerunt
mihi’. Sic enim hebraeis dicitur, id quod ‘praevalere adversus
quempiam’ nos dicimus. Idem ergo est, inimicos iactare se
praevaluisse, et tribulatores exultare, illum esse victum, Quod utique
fieret, si in [Ps. 6, 9.] morte obdormiret. Eadem sententia et ps. vi.
in eosdem dicit ‘Discedite a me omnes, qui operamini iniquitatem’,
idest ‘Aven’ seu dolorem, ‘quoniam [Ps. 38, 17.] exaudivit dominus
deprecationem meam’. Et xxxvij. ‘Ne quando supergaudeant mihi
inimici mei, et dum commoventur pedes mei, super me magna loquantur’,
ubi eisdem pene verbis eadem sententia dicitur, ut patet.

Ista est iactantia et insultatio daemonum, quales in Christo crucifixo
[Matth. 27, 42 f.] per Iudaeos evomebant ‘Si filius dei es, descende
nunc de cruce, salvum fac temetipsum, liberet eum, si vult’, ubi
exaltatur inimicus, ut versu quarto questus fuit. Quod ne fiat aut non
in perpetuum irrecuperabiliter fiat, hoc deprecatur. Quod cum ab
hominibus fieri molestissimum sit in victoriis his nugacibus rerum
temporalium, incomparabiliter atrocior est confusio, si fiat 

[Seite 390]

a daemonibus in his victoriis rerum aeternarum. Quod et ultimum est
malorum, quod dicitur ‘ve victis’, ubi malis et afflictionibus
additur ignominia, insultatio et iactantia, quae acrius solet urere quam
ipsa pugna, immo quam ipsa caedes et casus. Quo symbolo docemur, quid
faciat aeterna confusio victis. Quomodo autem daemones exultent, quos
credimus damnationem suam ubique secum ferre, aliis relinquo
explicandum. Satis abundant exempla, fuisse eos ad lapsum sanctorum
gavisos, et si exempla non essent, tamen huius scripturae autoritas
sufficit ad rei veritatem astruendam fidelibus.

[13, 6.] Ego autem in misericordia tua speravi, exultavit cor 

meum in salutari tuo, cantabo domino, 

Qui bona tribuit mihi, et psallam nomini domini altissimi.

Haec unus versus in hebraeo sunt, et particula ultima ‘Et psallam [Ps.
7, 18.] nomini domini altissimi’ assuta est ex ps. vij. Hebraeus enim
alteram partem versus sic finit ‘Qui bona tribuit mihi’ seu, ut ad
verbum reddam ‘quoniam reddidit super me’. Itaque tria membra habet
prior pars ‘Speravi in misericordia tua’, ‘exultavit cor meum in
salutari tuo’, ‘cantabo domino’, de quibus affectibus psalmo
quinto abunde dictum est. Opponere autem videtur haec inimicorum suorum
iactantiae, ac si dicat: illi iactant, se praevaluisse, exultant, me
succubuisse, at ego non de mea virtute, sed tua misericordia me iacto,
et exulto non in mea victoria, sed in tuo salutari, idest salute, qua me
indignum longeque alia meritum salvum foecisti per misericordiam tuam,
ut emphasis sit fortis in dictionibus ‘misericordia tua’ et
‘salutari tuo’. Quibus iterum inculcatur, quod saepius inculcandum
est, propter ignaros dei et superbos hypocritas: Neminem scilicet non
inveniri peccatorem damnabilem coram deo nec posse subsistere ante
faciem aquilonis huius daemonum, quantumlibet sanctus et plenus bonis
operibus sit, quae illi subito faciunt sordere suis accusationibus
potentissimis, nisi syncera fide et spe, de suis meritis et dignitate
desperans, purissimam gratuitamque misericordiam dei apprehendat et
firmiter teneat, in eaque sola sese confidat salutem consecuturum, ut
sic stet occasio cantandi soli domino, non nobis, qui indignos mera
misericordia salvos fecit, in qua salute exultare cor possit. Nam si
aliud prodesset ad salutem, quam misericordia dei, idipsum sine dubio et
hic posuisset, imo quaestus fuit universa consilia animae suae, inter
quae et de meritis suis tractavit, non nisi dolorem ei praebuisse. Adeo
misericordia sola necessaria et nihil secum patitur, in quo simul speret
homo. Hoc enim esset divaricari pedes et claudicare in duas partes et
more Samaritanorum simul deum et Idolum colere, quem nemo colit, nisi
fides syncera et unica in unicam misericordiam suam. Alioquin non soli
domino cantabitur gratiaeque agentur, sed et Idolo nostro, quod
cooperatum fuerit, quod absit.

[Seite 391]

‘Quoniam reddidit’. Non hic merita digni, condigni, congrui oportet
somniare, sicut hoc verbum retribuere seu reddere accipimus. Quod enim
per misericordiam solam redditur, indignis et gratuito redditur, cui
debetur cantus, laus et gratiarumactio. Quod vero meritis redditur, sine
misericordia, immo exigente iustitia, ubi laus debetur et cantus
operanti, non reddenti. Qui impii doctores his pestibus doctrinae suae
extinguunt exultationem cordis [Mich. 2, 9.] et suavitatem dei in
hominibus et aufferunt laudem eius, sicut Mich. ij. dicit ‘Mulieres
populi mei eiecistis de domo delitiarum suarum’, idest de conscientia
exultante in salutari dulcis misericordiae dei, ‘et laudem meam
tulistis a parvulis earum imperpetuum’. Stat sententia omnium hominum
more quoque firmata, eos in benefactore laetari, cantare, benedicere,
qui se gratis adiutos intellexerint, quod quanto magis in deo
praestandum est, ut intelligamus et faciamus. Sciendum, quod ea, quae in
tentationibus amiserat sive amisisse videbatur, post cumulatius reddente
deo receperit. Proinde retribuere potius amissionem meritorum quam
acquisitionem respicit, si scripturae usum observes seu mutationem
potius rerum, dum deus occidit et vivificat, peccatores facit et
iustificat et omnino auffert omnia, ut omnia reddat. Quam crucis
scientiam qui non habent, coguntur istis somniis agitari de congregandis
meritis, quae praemiis congruis, condignis, dignis compensentur, [2.
Tim. 4, 8.] etiam apud deum. Nam et illud Apostoli ‘Reposita est mihi
corona iustitiae, quam reddet mihi in illum diem iustus iudex’ potius
referam ad adversarios pertinere quam ad sua merita, hoc modo: Deus cum
sit iustus iudex, reddet mihi in illo die coronam pro stercore, quo me
in hoc die confundit mundus. Huic vero pro sua gloria, qua in hoc die
superbit iniquus, reddet et mutabit ignominiam in illo die, ut omnino
significet, aliud aufferendum et aliud reponendum, utrunque gratuita
misericordia, sicut Ihesus sacerdos [Sach. 3, 1 ff.] apud Zachariam iij.
exuitur vestibus sordidis, in quibus adversabatur ei Satanas et induitur
mutatoriis, ut ibidem dicit.

Id quod ‘mihi’ et hebraice ‘alai’, ‘super me’, dicitur,
eadem dictio est, [Ps. 7, 9.] quae supna ‘Usquequo exaltabitur
inimicus meus super me?’ Et ps. vij. ‘secundum innocentiam meam
super me’, ubi rectius dixissemus ‘secundum innocentiam meam mihi’
quam ea, quae ex Hieronymo docuimus et praesumpsimus, cum eadem dictio
motum ad locum duntaxat significet, ut et [Ps. 38, 17.] ps. xxxvij.
‘Dum commoventur pedes mei, super me magnificaverunt’. Ita et ibi
‘Iudica secundum innocentiam meam super me’ seu ‘Iudica ad me’
seu ‘mihi’, ut ‘super me’ ad verbum ‘iudica’, non ad
‘innocentiam’ copuletur.

[Seite 392]

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS TERCIVS DECIMVS,

HEBRAEIS QVARTVS DECIMVS. 

AD Victoriam David.

1519

[Seite 392] [Nachträge und Berichtigungen.] 

[14, 1] Dixit insipiens in corde suo: non est deus. 

Corrupti sunt et abominabiles facti sunt in studiis 

suis, non est qui faciat bonum, non est usque ad unum.

Hi duo versus sunt unus hebraeis, et particula ‘non est usque ad
unum’ superfluit hoc loco, quae tercio versu semel ponitur. Hebraeus
sic ‘Dixit stultus in corde suo: non est deus, corrupta et
abominabilia fecerunt studia, non est faciens bonum’. Ubi
‘stultus’ singulari numero per synecdochen ponitur pro toto populo,
quia sequitur ‘fecerunt’ pluraliter. Est [1. Mos. 6, 12.] autem hic
psalmus ex Gen. vi. sumptus, ubi similibus verbis dicitur, corruptam
esse terram a filiis hominum, et dominum respexisse super filios
hominum, et iniquitatem seu malitiam, quae ‘hamas’ hebraice dicitur,
idest [Ps. 14. 4.] iniuriam, vim, oppressionem praevaluisse, quod hic
dicit ‘plebem devorari’. Quare eiusdem historiae series hunc psalmum
pulchre illuminabit, qui generationem impiorum simili corruptela sive
describit in praesenti sive prophetat in futurum praevalere, semper enim
talis generatio durat, licet aliquando atrocius saeviat. Nihil ergo hoc
psalmo de persecutione piorum, nec de falsis magistris loquitur, sed
scopus eius est, Mores et vitam peccatorum sive generationis pravae
describere et ostendere, omnes homines esse peccatores et malos, qui
extra gratiam agunt, ut qui non nisi in superbia, libidine, rapina,
fraude, caede et similibus peccatis vivunt, licet haec omnia nitantur
colorare aut negligant observare. Et in hunc scopum adducit eum [Röm.
3. 10 ff.] Paulus Ro. iij.

Primum malum, fons scilicet omnium malorum, est ignorantia dei, qui enim
in primum praeceptum peccat, nullum aliorum non praevaricatur. At cum in
primo praecepto omnia praecepta pendeant, indeque regulentur et agantur,
deinde nullum aliud pluribus modis nec pluribus hominibus violetur, ex
eo ipso facile est intelligere, quam pauci sint boni, et inter filios
hominum non esse unum, qui faciat bonum. Nam ut non omnes adulterentur
aut libidinentur in opere aut occidant, omnes tamen eadem omnibus
communi incredulitate in primum praeceptum peccant et data occasione
libidinantur, occidunt omneque malum faciunt. Itaque omnis filius Adam
est ‘Nabal’ iste, idest stultus et idolatra, ignarus dei, ut hic
dicitur. Non autem [Röm. 1, 19.] hoc intelligendum est, quasi prorsus
nihil de deo sciant, cum Ro. i. doceat, Notum dei esse manifestum
omnibus. Nisi enim esset notitia divinitatis inextinguibiliter omnibus
hominibus indita, nunquam fuisset idololatria inventa. 

[Seite 393]

Cur enim idola coluerunt, nisi quod divinitatem aliquam esse omnes
persuasum habuerunt? Quomodo eam tribuerent hominibus, daemonibus, et
sic veritatem dei in mendacia verterent, si eam non esse putassent? Aut
quomodo eos honorare praesumpsissent, quibus nihil, idest divinitatem
nusquam existentem, tribuissent? Cognoverunt ergo, sed hoc erraverunt,
quod veritatem dei commutaverunt in mendacium et econtra mendacium in
veritatem dei, hoc est id, quod vere deus est, tribuerunt homini aut
creaturae, et ediverso, quod non est deus, sed mendacium, tribuerunt
deo, quod foecerunt et adhuc faciunt, qui opus et verbum dei non
intelligentes blasphemant et daemonibus tribuunt, rursum placita sua,
sive verbum sive opus, etiam ex daemone suggestum, deo tribuunt,
frequentissimum omnium malorum.

�

Alterum malum, scilicet rivus, immo gurges malorum, qui ex hoc
incredulitatis fonte proruit, est, omnia eorum studia (idest quicquid
cogitant, sapiunt, dicunt, faciunt, statuunt aut quovis modo agunt) esse
prava et [Tit. 1, 15.] abominabilia, quasi iuxta Paulum Tit. i. dicas
‘Immundis nihil est mundum, sed inquinata est eorum mens et
conscientia’. Atque ita uno verbo brevitur [Röm. 14, 23.] pronunciat
universam vitam incredulorum, ut Ro. xiiij. ‘Omne quod non est ex
fide, peccatum est’. Dictio enim ‘aelila’, quae hic pro
‘studiis’ est reddita, [Ps. 9, 13.] sicut et ps. ix. ‘Annunciate
inter gentes studia eius’, generale nomen est, ut omnia significet,
quae quis gerere possit, consilia, conatus, verba, opera, ut omnia aut
per fidem probata et grata aut per incredulitatem prava et abominata
esse intelligamus, quaecunque homo potest aut facit. Nam et [Tit. 1, 15
f.] Apostolus Tit. i. cum rationem redderet, quare nihil esset mundum
immundis, 

[Seite 394]

et inquinatae essent eorum mens et conscientia, non aliam dedit, quam
quod essent increduli et per hoc abominati et ad omne opus bonum
reprobi.

Quid ergo hic dicturi sunt, qui opera moraliter bona et neutralia
commenti sunt? Profecto aliud nihil, quam quod corrupta studia et
abominata et immunda et inquinata et infidelia fingent sibi idem esse,
quod non meritoria nec demeritoria nec peccata nec tamen merita. Sic
enim miseri loquuntur deceptores, timorem dei extinguentes, hominibus
palpantes et gratiam [Röm. 14, 23.] fidei minorantes. Sed resistit eis
etiam ipsorummet sensu Apostolus Ro. xiiij., ubi omne, quod non est ex
fide, peccatum vocat. Hic enim ipsi fidem conscientiam intelligunt,
optime loquentes, nec minus salubriter quam Caiphas prophetavit, nisi
quod suum optimum verbum sicut et ille non intelligunt. Si enim homo
aliquid faciens aut vivens, quod non credit deo placere, idest contra
conscientiam suam est, aedificat ad geennam, Iam vere omnia eorum opera
et studia, quae contra conscientiam faciunt, idest quae non sunt ex
fide, seu quae non credunt deo placere, aedificant ad geennam, quod et
verissimum est. Oportet enim, christianum hominem credere, sese in
omnibus placere deo. Quando autem hic locus non vocat de fide et
operibus loqui, paululum verbositati dandum est, sicut fecimus de spe et
passionibus, ps. v., facturi idem de charitate et beneficiis, ubi locus
fuerit.1�

Principio hoc certum est, inter praecepta dei summum, maximum et [2.
Mos. 20, 2 f.] primum esse id, quod in decalogo Mosi primo loco ponitur
‘Ego dominus deus tuus, qui eduxi te de terra Aegypti: Non habebis
deos alienos coram me’ &c. Cuius praecepti opera sunt propria et (ut
vocant) elicita et immediata, credere, sperare, diligere, timere deum et
ea quae dei sunt. Quae opera nostri appellant habitus et actus
elicitos.2� Ideo in mortuam literam lapsi deputant eis opera
externa,3� ut labiis orare, genu flectere et id genus alias
ceremonias. Qua theologia excaecati non possunt intelligere verba
divinae scripturae, ubi de opere dei, fide, spe, charitate, timore
docent. Maior enim scripturae totius pars hoc agit,4� ut opus domini
(idest fidem) [Jes. 5, 12., Joh. 6, 29.] commendet, ut Isa. v. ‘Opus
domini non respicitis’. Et Ioh. vi. ‘Hoc est [Ps. 81, 9 f.] opus
dei, ut credatis in eum, quem ille misit’. Et ps. lxxx. ‘Israel, si
audieris me, non erit in te deus recens, nec adorabis deum alienum’,
quasi dicat: hoc erit opus, cultus dei, si audias seu credas, idest
fides est vere latria et primi mandati primum opus. Quare qui scripturas
volet intelligere, oportet, ut relicto philosophico theologorum ritu
vocabulum ‘opus domini’ 

[Seite 395]

tanto studio discat introrsum trahere ad actus animae, quos illi
elicitos vocant, quanto illi extrorsum traxerunt ad actus (ut dicunt)
imperatos et mediatos, aut quo magis excecantur, ad opera creationis
extra a deo perfecta.

Sicut autem nihil facit, qui primum praeceptum omittens omnia alia
inferiora, tam divina quam humana, servat,1� ita nihil facit, qui
quaecunque bona facit et mala omittit, si non credit in deum. Cum sicut
primum praeceptum est metrum, mensura, regula, virtus omnium aliorum
praeceptorum, in quo tanquam in capite omnia membra pendent, vivunt,
vegetantur,2� ita fides, opus eiusdem praecepti, est caput, vita et
virtus omnium aliorum operum et verissime universale illud reale,3�
quod est unum in omnibus, ut nullum opus sit bonum, nisi fides ipsum
operata fuerit, immo nisi fide ut fermento novo penitus imbutum ac
perfusum fuerit. Fides autem esse nullo modo potest, nisi sit vivax
quaedam et indubitata opinio, qua homo certus est, super omnem
certitudinem sese placere deo, se habere propitium et ignoscentem deum
in omnibus, quae fecerit aut gesserit: propitium in bonis, ignoscentem
in malis. Quid enim est fides, quae non est talis opinio?4� [Hebr.
11.] Talem probat Apostolus heb. xi. multis exemplis, et Christus in
Euangelio facturus virtutem fere explorat primum,5� an credant, eum
posse et velle [Matth. 13, 58.] facere, qui ob hoc ipsum scribitur Matt.
xiij., in patria sua non potuisse [Matth. 17, 20.] multas virtutes
facere propter incredulitatem eorum. Et xvij. discipulos propter
incredulitatem eorum dicit non potuisse eiicere daemonium lunaticum.

[Röm. 14, 23.] Ex his intelligitur, unde fluat illud Apostoli Ro.
xiiij. ‘Omne, quod non [Tit. 1, 15.] est ex fide, peccatum est’. Et
Tit. i. ‘Inquinatae sunt eorum mens et conscientia’. [Apgsch. 15,
9.] Quare? Quia sunt increduli, cum sola fides purificet cor, Act. xv.,
[Sir. 32, 27.] Et impleat omnia mandati dei, ut Eccle. xxxij. ‘In omni
opere tuo crede ex fide animae tuae, haec est enim conservatio
mandatorum dei’. Nota ‘in omni opere tuo crede’ et ‘fides est
mandatorum dei conservatio’. Nonne nova [Pred. 9, 7.] nostris
theologis sententia? Idem Eccle. ix. ‘Vade et comede in laetitia panem
tuum et bibe in bono corde vinum tuum, quia placent opera tua deo’,
ubi hebraeus dicit ‘ki kebar ratza ha aeloim eth maaeschecha’.
‘Bar’ autem varie transferri potest: quoniam sicut ‘filius’
(sive ‘electus’ sive ‘purus’) placens deo opera tua, vel sic:
Quoniam sicut filii placentis deo opera tua, ut sit sensus: Esto semper
laetus et iucundus sciens, quod quicquid feceris, tale est apud deum,
qualis est dilecti et electi filii coram patre suo operatio, 

[Seite 396]

[Mal. 3, 17.] quo modo Malach. iij. dicitur ‘Et erunt mihi in die, qua
ego faciam, in [Pred. 9, 8 f.] peculium, et parcam eis, sicut parcit vir
filio suo servienti sibi’. Sequitur ‘Omni tempore sint vestimenta
tua candida, et oleum de capite tuo non deficiat, fruere vita cum uxore,
quam diligis cunctis diebus vitae vanitatis tuae, qui dati sunt tibi sub
sole omni tempore vanitatis tuae. Haec enim est pars in vita et labore
tuo, quo laboras sub sole’. Ubi ‘vestimenta et oleum’, licet multi
non indigna tropologia pro ‘operibus et laetitia’ accipiunt, tamen
ad literam puto dictum, quod diebus laetitae candidis vestibus, sicut in
luctu pullis et atris seu sacco uti soleant, saltem eius regionis
homines, ut laetitiae apparatum tam in victu quam amictu significet,
sicut et Christus [Matth. 6, 17.] Matt. vi. ‘Tu cum ieiunaveris, unge
caput tuum et lava faciem tuam’, idest esto laetus &c.

� Sic Samuel ad Saul. i. Reg. x. nullum praescripsit opus, sed ait
‘Et insiliet in te spiritus domini, et prophetabis cum eis. Quando
ergo evenerint omnia haec signa tibi, fac quaecunque invenerit manus
tua, quia dominus tecum est’. Itaque in fide omnia opera sunt
aequalia, utcunque sese obtulerint. Ipsa enim sola est opus operum
omnium. Ubi autem differentia operum fuerit, hic vel fides deest, vel in
oculis insipientium apparet 

[Seite 397]

differentia operum aliqua esse. Credenti enim deo idem est, si ieiunet
sive oret sive fratri serviat, in omnibus enim deo se servire novit et
placere aequaliter, sive magna sive parva sint opera, preciosa sive
vilia, brevia sive longa, Nec eligit proprie aliquod opus, rursus nec
reprobat ullum, sed ut [1. Sam. 10, 7.] Samuel ait ‘facit quodcunque
invenerit manus eius’. Ubi autem fides non est, ibi fervet miserrimum
negocium distinguendorum, eligendorum, reprobandorum operum, dum stulta
et impia opinione credunt, se hoc opere minus et illo magis placituros
esse, quae iniquitas plena labore, cura et sollicitudine hebraice
‘Aven’ et ‘amal’ dicitur, ut supra satis dictum est.

Horum impia stultitia est, quadam spirituali simonia velle donum dei
emere. Hoc enim agunt, ut per et post opera fidem in deum habeant,
suisque studiis propitium deum faciant, cum econtra deum propitium
habere oporteat in fide primum, deinde in eadem fide operari bona, ut
sit gratiae praevenientis, non nostrae virtutis merentis, quod placemus
deo. Non enim placere potest ullus deo, quia operatur bona, sed operatur
bona, quia placet deo, ut causa operum bonorum sit fides placendi deo,
non autem opera sint causa fidei placendi deo. Unde et impossibile est,
eos non magis fidere in sua opera quam in deum, etsi (ut solent
hypocritae mentiri) iactent, sese in deo solo fidere. Ita semper circa
fidem reprobi manent, simulantes perpetuo, sese confidere deo.
Incredibileque est, quam occultum, profundum magnumque malum sit hoc
vitium cordis humani, quod non modo bonis operibus sese vestit et alit,
usque in insuperabilem ac desperatam perversitatem, sed et ipsius fidei,
cui ex diametro pugnat, titulo et precio sese tum venditet, [Ps. 51,
12.] tum palpet in seipso. David in illud orat ps. l. ‘Cor mundum crea
in me [Ps. 19, 14.] deus, et spiritum rectum innova in visceribus
meis’. Et xiij. ‘Si mei non fuerint dominati, tunc immaculatus ero
et emundabor a delicto maximo’. Si quis videre posset, quot
speciosissimos operarios perdat haec nequitia, intelligeret [Pred. 8,
10.] illud Eccle. viij. ‘Vidi impios sepultos, qui etiam cum adhuc
viverent, in loco sancto erant et laudabantur in civitate quasi iustorum
operum’. Denique vix est aliud naturalius homini vitium et maiore cura
eradicandum quam subtilis ista praesumptio, quae semper nititur deum
praevenire et per opera sua propitium facere. Ex quo monstro naturali
fluxerunt etiam impia illa dogmata in Ecclesia, quibus homines pro
placando deo et satisfaciendo pro peccatis ad opera et indulgentias
impelluntur, fide dei penitus omissa. Quin ego credo id radicatissimi
mali et speciosissimi idoli in spiritu (ut [Ps. 32, 2.] ps. xxxi. vocat)
non extingui, immo nec cognosci quidem unquam, nisi homo maioribus illis
mortis, inferni, conscientiae seu fidei, spei, praedestinationis et id
genus tentationibus vexetur. Caetera omnia augent potius quam tollant,
quantumlibet sint magnae virtutes aut opera.

Eadem pernicies est eorum, qui negant, omnia opera extra fidem facta
peccata esse, quam supra tetigimus. Quibus si dicas, an opus bonum
factum 

[Seite 398]

in adulterandi, occidendi, furandi studio aut in rebellione seu
inobedientia sit peccatum, sine dubio respondent, peccatum esse. Cur
ergo peccanti in primum praeceptum et facienti opus bonum in
inobedientia dei (idest incredulitate) tantum tribuunt, ut peccatum esse
negent? An non est inobedientia dei et incredulitas tantum peccatum,
quantum est fornicandi studium seu castitatis neglectus? Verum peccatum
incredulitatis arduum et omnium [Ps. 116, 11.] naturalissimum est, immo
natura ipsa factum, de qua dicitur ‘omnis homo mendax’, non potest
in seipso homo agnoscere, sed peccatum carnis et furti et homicidii et
rebellionis humanae, quia in crassa parte sua, sensu et corpore geritur,
facile intelligitur in parte sua subtiliore, scilicet anima et
intellectu. Sed ipsa anima suum incomparabiliter maius vitium et trabem
in oculo suo non sentit, ideo festucam corporis sui facile videt, sicut
est ingenium hypocritarum et omnium, qui sunt spiritu immundi, donec
robustis et spiritualibus periculis mortis et inferni examinentur. Sicut
in simili: Calx [Sir. 10, 14.] friget, donec aqua perfundatur. Unde
recte Sapiens dicit ‘Initium seu caput peccati seu potius princeps et
summum omnium peccatorum est apostatare a deo’. Cuius capitis velut
membra sunt rebelliones, libidines, caedes, furta et quicquid peccatorum
nominari potest. Quibus nos deus velut monet, ut cogitemus, si haec tam
magna et foeda sunt, quam magnum et foedum sit caput et regulus ille
multipes et multiceps glirium istorum, incredulitas ipsa, immo
Basiliscus, ut quod solo conspectu omnia opera mortificet. Quid ergo
[Matth. 23, 27.] sunt multa opera bona sine fide nisi (ut Christus ait)
‘Sepulchrum dealbatum, intus plenum omni spurcitia et iniquitate’?

Corruit et illa perversitas de obice ponendo vel tollendo vulgata. Si
enim adulterari aut furari aut occidere est obicem ponere, quantumlibet
simul quis bona operetur aut sese disponat, quanto magis non credere est
obicem ponere, etiam si omnia interim opera bona faciat? Multo enim
rigidius praeceptum est, ut credamus in deum, quam ne fornicemur, aut ne
occidamus. Quare fidei in prima tabula praeceptae omissio longe
praeponderat istorum peccatorum commissioni in secunda tabula
prohibitorum. Itaque sicut incredulitas, fons omnium malorum, nullum
sinit opus bonum fieri, aut si fit, polluit et ad omnia peccata pronum
facit, ita econtra fides, fons omnium bonorum, non sinit fieri malum,
aut si fit, statim tollit et purgat et ad omnia bona opera pronum facit.
Inde cum Adam et Heva incredulitate peccassent, mox libidinem ceu
fructum in membris senserunt. Contra [Joh. 7, 38.] Ioh. vij. ‘Qui
credit in me, sicut dicit scriptura, flumina de ventre eius fluent [2.
Tim. 2, 19.] aquae vivae’. Et ij. Timo. ij. ‘Et discedit ab
iniquitate omnis, qui invocat nomen domini’. Quare nos fortiter
teneamus, primum praeceptum esse caput et initium omnium praeceptorum,
et opus eius esse caput et initium omnium operum, totaque via errare
philosophiam moralem peripateticorum, quae dicit: 

[Seite 399]

faciendo iusta, temperata, efficimur iusti, temperati &c. Non sic impii,
non sic, sed iusti temperatique facti facimus iusta et temperata. Iusti
autem efficimur per fidem, quae credit, deum esse nobis propitium, quod
ut crederemus, [2. Mos. 20, 2 f.] praecepit dicens ‘Ego dominus deus
tuus, Non habebis alium deum coram me’. Sicut autem credimus, sic fiet
nobis, Neque enim fides haec fallitur, fallitur potius, qui hoc timet
aut dubitat credere.

Dices autem: quomodo potest fieri, ut in omnibus operibus credam, me
placere deo, aut deum mihi esse semper et perpetuo propitium, cum
aliquando cum proximo loquar, bibam, comedam, rideam, sed et iocer
aliquoties, et iucundis sermonibus mutuo nos consolemur? Iam quid si
peccem manifestario peccato et ruam etiam grandi aliquo lapsu, ut irae,
libidinis, cupiditatis? atque quis est ille perfectus vir, qui non
offenderit in verbo, [Jac. 3, 2.] ut Iacobus Apostolus ait? Sed ut tu
ipse doces, in omni opere bono esse vitium, nunquid vitium deo placere
potest?

Respondeo primum de operibus familiaritatis. Hypocritae, qui opera dei
concluserunt in suas tristes angustias, rigidi et implacabiles censores
sunt eorum operum, quae familiaritas honesta facit, ut sunt hilares
convictus, acute aut facete dicta, risus et iocus humaniores. Nam de
scurrilibus, cachinno, turpiloquio hic nihil dico, quando haec nec
humanitus instituta vivendi ratio probat. Verum cum vita ista sine
convictu non transeat, certe credere te oportet, deo etiam placere, si
fratrem hilariore vultu alloquaris, blandiusculo risu invitaris,
nonnunquam et facetulo aut arguto dicterio delecteris. [Gal. 5, 22.] Nam
haec nimirum est ‘Chrestotes’ illa a Paulo Gal. v. commendata, quam
benignitatem seu suavitatem conversationis vocant, quam idem [2. Cor. 6,
4.] ij. Corin. vi. exhibere nos iubet dicens ‘sed in omnibus
exhibeamus nosmetipsos [2. Cor. 6, 6.] sicut dei ministros in multa
patientia’. Et infra ‘in suavitate, in spiritu sancto’, ubi ‘in
spiritu sancto’ addit, ne comitas ista seu hilaritas, sicuti fere
solet, degeneret in levitatem et effusam scurrilitatem ac licentiam
quandam quodlibet dicendi et faciendi, donec ex suavitate fructifera
spiritus sancti faciant suavitatem mortiferam spiritus immundi. Sic de
S. Bernhardo legitur, Qui fratrem tristiorem solaturus iocatus est in
eum, ponens ei pedem in insidiis, ut caderet, dicensque, Factum ociosum,
sed non ociose. Quodsi quid etiam peccati (sicut timendum est) per
ignorantiam irrepserit, vincitur tamen fide dei, qua credimus, nos ita
placere, ut ignoscat, quod peccatum est, qui talem se nobis praebet,
qualem credimus.

[Spr. 24, 16.] De peccatis vero manifestariis illud prover. xxiiij. dico
‘Septies cadet iustus et toties resurget, impii vero corruent in
malum’. Hoc enim distat iustus ab impio, quod impius per opera
praesumit deum placare et vincere, unde ubi ceciderit, nunquam resurgit,
quia aliam viam resurgendi non habet quam opera, quibus deum flectat,
sicuti putat. Quod quia non potest fieri, 

[Seite 400]

pacem cordis non inveniens unquam, necessario desperat. Iustus autem,
qui scit, deum non modo promisisse et praevenisse, sed etiam
praecepisse, ante omnia opera in se credi et sperari, nec ideo resurgit,
quia operibus nititur, nec ideo iacens manet, quia cecidit, sed promissi
et praecepti dei memor misericordiam propitiam ante oculos habet, quam
solam ante oculos habere [Ps. 26, 3.] iussit, quando dixit ‘Ego
dominus deus tuus’. Sic ps. xxv. facit ‘Quoniam misericordia tua
ante oculos meos est, et complacui in veritate tua’. Ideo verbo et
praecepto dei sustentatur, ne corruat cum impiis in malum desperationis.
Sicut ergo diverso, imo contrario studio nituntur, ita contrario fine
cadunt. Impius nititur operibus in deum currere, Iustus autem studet
fide ex deo venire et nasci. Ille proponit iustitiam dei superare
viribus suis, hic misericordiam dei proponit, quae sanet omnes
infirmitates eius. Et in hac re exemplum patris et filii praedictum
adhibere oportet. Filius enim, si quando peccaverit, patrem quidem
timet, sed fiduciam non ponit paternae benignitatis, paratus tamen est
humili confessione peccati portare [Mal. 3, 17.] disciplinam paternam,
sicut ex Malachia iij. retulimus ‘Parcam eis, sicut [Ps. 89, 33 f.]
parcit vir filio suo servienti sibi’. Et ps. lxxxviij. ‘Visitabo in
virga iniquitates eorum et in verberibus hominum peccata eorum,
misericordiam autem meam non dispergam ab eo neque nocebo in veritate
mea’. Prudens ac sciens hic praetero Theologorum recentium
quaestiones, an fides pereat per peccatum mortale, et quid sit peccatum
mortale, quod haec res nondum maturuit ignorantibus illis, quid sit
fides aut mortale peccatum, et sibi ipsis arrogantibus deoque arbitrium
pronunciandi rapientibus, cum quanto peccato [Jes. 24, 16.] stet aut non
stet fides. ‘Secretum meum mihi’, ait Isaias. Et ‘secretum [Ps.
25, 14.] domini timentibus eum’, psal. xxiiij.

Tercio de peccatis in operibus bonis concedo, nullum esse opus bonum,
quo deo placere queamus, sicut orat Ecclesia dicens: Domine, secundum
actum meum noli me iudicare, nihil dignum in conspectu tuo egi. Et
iterum: Ut qui tibi placere de actibus nostris non valemus, genitricis
filii tui &c. Atque haec ipsa est gloria et gratia fidei, quod sola ipsa
est opus placitum, quod nostra omnia placita facit et omnia displicita
tollit. Si enim caetera non essent peccata nec displicerent, fide non
esset opus, quae interpellaret. Quare ex ipsius fidei tum vi tum
necessitate discimus, nobis esse desperandum de universis operibus
nostris et proposita misericordia dei cum [Jac. 2, 13.] iudicio dei
pugnare, sicut Iacobus ij. dicit ‘Superexultat misericordia
iudicium’, idest misericordia gloriatur adversus iudicium, et plus
potest fides misericordiae dei pro iustificatione quam timor iudicii dei
pro damnatione conscientiae nostrae. Proinde semper timendi causam
habemus, dum omnia, quae facimus, mala sunt et per se damnabilia. Rursum
eodem timore occasionem quoque habemus semper credendi et contra timorem
iudicii per fidem [Ps. 147, 11.] misericordiae purnandi, triumphandi et
gloriandi, ut stet illud psalmi ‘Beneplacitum est domino super
timentes eum et sperantes super misericordia 

[Seite 401]

[1. Joh. 2, 1 f.] eius’. Sic i. Iohan. ij. ‘Sed etsi quis
peccaverit, advocatum habemus apud patrem Ihesum Christum iustum, et
ipse est propitiatio pro peccatis nostris’. [1. Joh. 3, 20.] Eiusdem
iij. ‘Si reprehenderit nos cor nostrum, maior est deus corde nostro et
novit omnia’.

Ex his omnibus sua sponte notescit, quid de cerimoniis sentiendum, et
quatenus eis utendum sit. De quibus cum varie sit disputatum etiam
antiquis patribus, et hodie multis penitus adorentur, rursum aliis
omnino contemnantur, pauca dicenda sunt.1� Primum Certum est, in novo
testamento unas tantum cerimonias esse divinitus institutas, scilicet
sacramentum Eucharistiae, quod tamen et ipsum non alio fine factum est,
nisi ut populus ad verbum dei et orationem conveniret, In quo simul, qui
per verbum essent conversi et instructi, baptisarentur et accepto sancto
pane confortarentur. Caeterae omnes Ecclesiasticis decretis institutae
et auctae sunt, donec Ecclesiam hodie aliud non esse permitterent quam
meras cerimonias, extinctis prorsus omnibus dei mandatis. Quare hic
discere debemus, ne ad dextram nec ad sinistram delinemus, hoc est ne
cerimonias aut nimio aestimemus aut nimio contemnamus, sed recta via et
medio incedentes pro tempore tum eas observemus tum deseramus, in qua re
non erit, quod nos fidelius, certius tutiusque ducat quam ipsa fides et
charitas, longe, inquam, certius et fidelius et tutius quam universae
omnium pontificum et doctorum dispensationes, Epiiciae et
interpretationes.

Sit ergo hoc positum: Quod hanc vitam sine ceremoniis agi est
impossibile. Cum enim simus in corpore et medio temporalium rerum,
differentias operum, locorum, officiorum, temporum, personarum
aliarumque rerum [Röm. 12, 4., 1. Cor. 12, 12.] non possumus evitare,
et sicut Paulus Ro. xij. et i. Cor. xij. dicit ‘Multa membra et unum
corpus, sed non omnes eundem actum habent’. Nam si tollas ceremonias
omnes, ubi stabit ullum imperium, regnum, principatus, magistratus aut
ulla denique administratio mundi? Neque enim domum aut familiam nec
liberos regere possis, nisi tempora, loca, officia operaque distribuas
et statis cerimoniis administres, sed neque teipsum, nisi certis horis,
certis studiis, certis locis tete exerceas. Neque enim aliter corpus
tuum te vivere sinit, saltem quod ad fructum et salutem pertinet. Quid
enim facias aut vivas, si nihil operis, loci, temporis, officii,
personae tibi proposueris? 

[Seite 402]

Deinde: Quid sunt opera externa ipsa mandatorum dei et totius Euangelii
quam quaedam cerimoniae? Quid est orare, ieiunare, vigilare, laborare
manu, iuvare proximum nisi cerimoniae? Veruntamen cerimoniae prophanae
seu ritus politici et saecularium rerum iura sive consuetudines aut
quocunque nomine censeri debent, ut sunt multo quidem necessariores et
necessario plures variaeque, ita sacrae cerimoniae et ritus
Ecclesiastici seu iura rerum (ut vocant) spiritualium sunt multo
periculosiores, quod in his factis proclive sit fiduciam vanam, aut
omissis, stultum timorem (idest pessimam utrinque conscientiam)
concipere. Ipsa enim fides, quae est in deum, magnis fluctibus hic
periclitatur, ubi non affuerit servus domini fidelis et prudens, qui
sciat separare preciosum a vili. Si enim cerimoniis ceperit fidere aut
extra cerimonias diffidere, iam fides periit, quae cerimoniis uti
debuisset sicut sessor [Pred. 10, 7.] equo, et regnant ipse solae,
serviles scilicet personae, et ut Eccle. x. dicitur ‘Servus in equis,
et principes ambulantes super terram sicut servi’. Periculum, inquam,
est, ne cerimoniista confidat, sese placere deo per cerimonias, falsus
earum sacra specie, et quod in iis aguntur, quae ad deum pertinent. Quod
periculum in prophanis aut nullum aut parvum est et ita crassum, ut qui
in eo inflatus superbierit, etiam hominibus stulta confidentia seu, ut
dicitur, philautia notetur, cum agantur in his, quae sunt mundi.

Quare cerimoniis in fide et charitate utendum est, ut sint utiles, sine
quibus non possunt non esse noxiae et perditionis occasiones. Si enim
omnia alia opera bona sunt perniciosa extra fidem, quanto magis opera
cerimoniarum humanitus statuta? Tunc autem fiunt in fide et charitate,
quando non necessitate sui, nec quia bonae nec quia praeceptae sunt,
fiunt, sed libertate spiritus, hoc est si quis confidit, se etiam in iis
deo placere, quae ex seipsis indifferentia sunt, faciens hac fide sua
sibi lucrum ex re, quae nec lucrum nec damnum est, et ex non bona bonam.
Ad quod faciendum non movetur, quod multa sibi merita cogitet in his
parare, sed una hac sola causa, quod ei necessario vivendum sit in
corpore, quod cerimoniis carere non potest, licet ipse eis prorsus non
indigeat, abunde satur meritorum ex sola fide sua, deinde quod
necessario ei conversandum sit illis, qui vel prophanis cerimoniis opus
habent saeculi huius perituram substantiam administrare, vel sacris
cerimoniis tanquam parvuli et infirmi in Christo, tanquam sub pedagogo
legis corporalis alendi fovendique sunt, donec crescant [1. Petr. 2, 2.]
et ipsi in cognitione domini nostri Ihesu Christi, ut Petrus ait.
Utrisque enim debitor est ex charitate, ut sese moribus eorum
attemperet, cum quibus vivit, immo non solum attemperet, sed etiam per
haec serviat eis, ne stulta fiducia sua infirmos aut saecularem politiam
contemnat et sic utrosque scandaliset, [Matth. 17, 27.] quod est contra
charitatem. Sic Christus Matt. xvij. Ne scandalisaret publicanos Romanae
potestatis, iussit Petro, ut statherem solveret. Et Paulus 

[Seite 403]

[Nachträge und Berichtigungen.] 

[Tit. 3, 1.] Tit. i. mandat, ut potestatibus subditi sint, dicto
obediant, ad omne opus [Röm. 13, 1., 1. Petr. 2, 13.] bonum parati
sint. Idem Ro. xiij. Et i. Pe. ij. ‘Subiecti estote omni humanae
creaturae (idest institutioni), sive regi tanquam praecellenti’ &c.
Non quod haec necessaria sint ad iustificationem fidelium, quorom
iustitia Christus est, sed ut in charitate serviant omnibus hominibus et
hoc bono exemplo1� provocent [Tit. 2, 10.] alliciantque ad Christum
infideles et malos, hoc est (ut Tit. i. dicit) [1. Cor. 10, 33.]
‘doctrinam domini nostri Ihesu Christi ornent in omnibus’, Et i.
Cor. x. Per omnia omnibus placeant, sicut Apostolus se omnibus per omnia
placere dicit non quaerens quod sibi, sed quod multis utile sit, ut
salvi fiant.

Et ad nostras cerimonias veniendo, cum quottidie utraque generatione
pueri et adolescentes in ecclesia multiplicentur, quos impossibile est
prae fervore aetatis et rerum imperitia per seipsos bene vivere, opus
est, ut sint parentes utrique eorum pedagogi et datis cerimoniis eos ad
pietatem exerceant, ne ocio aut licentia pereant. Ubi necesse est, ut et
ipsi easdem cum illis servent cerimonias exempli boni causa et ea, quae
sibi superflua quidem ac necessaria non sunt, propter illos tamen
faciant, quibus necessaria sunt. [1. Cor. 9, 20.] Sic Apostolus i. Cor.
xij. dicit, se factum esse Iudaeum iudaeis et gentilem gentibus, ut
omnes lucrifaceret, et iis qui sub lege erant, factus est sub lege, [5.
Mos. 32, 11.] cum sub lege non esset. Sic Deutro. xxxij. de Christo
quoque dicitur, quod sit ‘sicut aquila provocans ad volandum pullos
suos et super eos volitans’. Si enim parentes aut maiores in Ecclesia
omittant cerimonias in totum aut eas contemnant, quomodo non
scandalisabitur puer aut adolescens imperitior, qui hoc lactis exemplo
alendus erat usque ad perfectum et solidum cibum? Itaque ii, qui in
Ecclesia maiores sunt et spirituales, qui iam veritatem cognoverunt,
esse scilicet in fide sola iustitiam sitam, et cerimonias esse [1. Cor.
7, 19. Phil. 2, 7.] nihil, sicut de circumcisione Paulus ad Galatas
dicit, debent hoc sentire quod in Christo Ihesu et formam servi
accipere, non fastidire infirmos, qui cerimoniis [Matth. 5, 40 f.] adhuc
indigent aut aliquid eas esse credunt, sed cum eis ire etiam duo alia
miliaria et pallium adiicere, libertatem suam exinanire nec alio fine
cerimonias servare etiam strictissime, quam ne offendant infirmos aut
scandalisent parvulos, quibus potius debent praeire exemplo bono in
ipsis adeo cerimoniis, donec perducant eos in eandem libertatis
cognitionem.

Nec est quod iactet ullus, sese scire, omnia esse neutralia et
indifferentia et licita, solamque fidem iustificare, cum hoc iam diu
Apostolus praevenerit [1. Cor. 8, 1.] dicens i. Cor. viij. ‘Omnes
scientiam habemus, scientia autem inflat, [1. Cor. 10, 23.] charitas
autem aedificat’. Et x. ‘Omnia mihi licent, sed non omnia expediunt.
[1. Cor. 10, 29.] Omnia mihi licent, sed non omnia aedificant’. Et
iterum ‘Ut quid libertas mea iudicatur ab aliena conscientia?’ Cur
non expediunt nec aedificant omnia, cum liceant omnia? Scilicet quod non
omnes sciunt, omnia licere. 

[Seite 404]

Ideo mea scientia non potest quidem iudicari et damnari abalterius
ignorante conscientia, debet tamen sese submittere et illius ignorantiae
ad tempus servire nec adversus eam inflari, ut potior sit charitas
serviens illius ignorantiae seu infirmae conscientiae quam scientia
inflata dominans eius ignorantiae. [Röm. 5, 6.] Sicut Christus pro
nobis ad tempus mortuus est serviens peccatis et infirmitati nostrae,
sicut Ro. v. dicit. Ad quod nos debet movere, quod scientia ista nostra
nos tutos reddit, ut opera cerimoniarum nobis non noceant, qui fide nos
iustificari novimus. Deinde quod nos nostra bona in Christo omnia
habemus, nec iam curandum sit, quomodo iustificemur. Ideo quicquid
deinceps vivimus proximo vivere debemus, sicut Christus nobis foecit, et
cum omnia facere in bonum eorum debeamus, multo magis has [Röm. 13, 8.]
cerimonias indifferentes. Atque ita ‘nulli quicquam debebimus, nisi ut
invicem diligamus’, et ea charitate fit, ut omnia sint bona quaecunque
facimus, et tamen propter opera non quaeramus iustificari, quod est vere
christianum esse.

�, ut dictum est, et earum exemplo infirmis praeeundum. Veruntamen
detestandi sunt ipsi impii conditores legum, qui turbae tantae non
miserentur, quasi tantum ad condendas leges terrendasque suis pestiferis
statutis animas positi sint. Ita fit, ut maiores pontifices in Ecclesia
aliud officium hodie non agant, quam quod conscientias perplectunt,
confundunt, illaqueant. Nobis autem imponitur, ut perplexas componamus,
confusas solidemus, pavidas quietemus, Sic tamen ut tyrannidi eorum
carnifici non resistamus, volunt enim ius, immo 

[Seite 405]

opus conscientiarum perturbandarum prorsus illesum haberi. Et impletum
[Sirach 34, 28.] est illud Sapientis ‘Unus aedificans et alter
destruens, quid prodest illis nisi labor?’ Vere enim quicquid verbi
dei inferiores praecones aedificant, hoc superiores verbi hominum
tyranni destruunt. En tibi Petre, primatum tuum et monarchiam
Ecclesiasticam!

Faciamus Epilogum. Cerimonias operantur primum parvuli in Christo (idest
pueri, adolescentes, iuvenes). Hos oportet a maioribus non contemni in
his operibus, sed exemplo, licet sibi ipsis non necessario, iuvari. Sic
enim charitas eorum in spiritu quidem ab his libera est nec confidit, si
ea fecerit, nec diffideret, si omitteret, sed exterius in corpore
seipsam in servitutem dat proximis, ut eos lucrifaciat et a peccatis
quibus fervent exemplo bono et regimine custodiat, et sic implent legem
Christi. Ab iis qui tolleret cerimonias, aliud non faceret, quam si
gladium potestatis mundanae tolleret et mundum adulteris, homicidis,
furibus et omnibus scelestis impleret. Nam hi timore et legum carcere
concludendi sunt usque ad Christum, ut Paulus [Gal. 3, 23.] Galatas
docet. Secundo, parvuli in fide, etiam si sint senes, qui timore peccati
et conscientiae ea faciunt, nondum habentes hanc scientiam libertatis,
hi instruendi sunt in fide et sinendi in operibus eiusmodi haerere, quae
subito dimittere non possunt, donec agnoscant, non in eis, sed in sola
fide iustitiam esse. Proinde valde cavendum, ne cerimonias horum
vituperemus, antequam erudiantur, sicut quidam solent nimium
confidenter. Optime faciunt, quod cerimonias et humanas traditiones
vituperant, sed pessime faciunt, quod animarum, quae in eis haerent
infirmae, non magis rationem habent sanandarum et molliter explicandarum
quam cerimoniarum vituperandarum. Similes sunt hi fatui illis, qui si
amicum funibus implicitum collo cernant, praecipiti zelo in funes
ferantur et toto impetu ac eos detrahant. Et amicum suffocant potius,
quam expediant, ubi potius oportuisset funes molliter et lente primum
dissolvere et sic amicum liberare. Ita cum leges hominum vi tollere
nequeamus, sensim ipse animus erudiendus est, quomodo eis recte utatur.
[1. Tim. 1, 8 f.] Ita Paulus i. Timo. i. dicit, Legem esse bonam, si
quis legitime utatur, scilicet si sciat, quod iusto non est lex posita.
Cum enim credentibus etiam pessima quaeque cooperentur in bonum, quanto
magis traditiones quantumlibet noxiae his, qui ignorantes sunt,
cooperantur in bonum, si quis eis legitime utatur? Usus autem non est
alius legitimus nisi fides et charitas, ut dictum est. Non tamen per hoc
legislatores sunt excusati. Sicut quod ego morte, contumelia, rapina et
omnibus malis legitime utor in bonum meum, non ideo occisor,
calumniator, raptor, persecutor meus excusatus erit. Ita pontifices
Ecclesiastici suis legibus pestiferis rei sunt omnium animarum, etiam
earum, quae legibus eorum legitime usae bonum suum operatae sunt.

[Seite 406]

Nec dubites formesque tibi conscientiam securam, leges hominum in
Ecclesia non alio loco esse habendas quam inter plagas et phialas irae
dei sicut gladium Turcarum, sicut pestem corporis, sicut famem terrae.
Et quo modo in his malis te habere doceris, ita te habe in legibus
hominum. Quomodo enim te habes in malis istis? Primo uteris eis tanquam
remediis peccatorum tuorum, in patientia ferens hoc flagellum dei.
Deinde uteris tanquam praeservatoriis medicinis, quod his malis pressus
multa facis et omittis, quae liber nec faceres nec omitteres. Ita leges
hominum multiplicatas in flagellum tuum non dubites et ex pastoribus
tuis factos esse carnifices tuos certus esto, quorum violentia pressus
et vexatus, si patiens fueris, multa omittes et facies, nunquam alias
omissurus et facturus. ‘Quis est enim, qui [1. Petr. 3, 13.] noceat
vobis (ait S. Petrus), si boni aemulatores fueritis?’ ‘boni’,
idest bonae rei seu bonitatis, seu id quod bonum est (ne amphibologia
quenquam fallat). Verum hoc facient ii, qui scientiam legis habent
legitimumque eius usum, boni scilicet aemulatores, parvuli autem et
infirmi haec non capiunt, ideo pereunt per hos Animicidas pontifices et
Seminiverbios. Tercio faciunt opera cerimoniarum Moab et Amon et
cultores vitulorum Bethaven, et qui confidunt in monte Samariae, hoc est
qui de operibus et in operibus suis gloriantur, caeci caecorum duces,
nec opus habentes eruditione fidei sicut primi [Hiob 32, 18 f.] prae
nimia sapientia et iustitia sua, quibus sicut Heliu Iob xxxij. pleni
sunt ceu vas plenum musto et absque spiraculo. Nimirum disrumpuntur hi
prae sapientia et iusticia, quos proprie hic et omnes psalmi arguunt, de
quibus sepe diximus. Hi soli sunt arguendi dure secundum Apostolum nec
petunt unquam doceri sicut secundi, sed ipsis totus mundus minor est,
quam ut sufficiat eorum eruditioni. Hoc est populus ille Behemoth, cuius
cor induratur [Hiob 41, 15., Spr. 30, 13.] sicut incus, Iob xli. ‘Et
palpebrae in altum surrectae’, prover. xxx.

Quarto faciunt ista operarii, de quibus diximus, spirituales, viri in
fidei libertate et charitatis servitute utentes illis non nisi ad
exercitandum corpus in hac vita sicut quolibet alio artificio prophano
aut ad provocandos promovendosque parvulos et infirmos exemplo bono,
cavendumque a scandalis eorum, donec formetur Christus in eis. Hoc
nimirum est, quod Paulus, ubiubi differentes dei donationes commemorat,
tantum curat, ut unitatem persuadeat, quod sciat nedum diversas
cerimonias, sed et ipsa dona spiritus, si prudentia carnis et Satan
inter filios dei fuerit, fortissime contra unitatem pugnare. Ex omnibus
his colligimus, quod coram hoc genere hominum cerimonias nec laudare nec
vituperare opus est. At coram tercio vehementer sunt detestandae et
vituperandae, quod in eis infoelicissimi homines fidunt, quo fiunt
stulti isti, qui dicunt in corde suo: non est deus, abominabiles et
corrupti in ombinus studiis suis, ut nec semel bonum operentur. Quod ubi
feceris, irritabis contra te universum corpus Behemoth cum omnibus
squamis 

[Seite 407]

suis, tibique dicent: Tu es haereticus, seditiosus, irreverentialis,
scandalosus, quia negasti bona opera et Canones sacros patrum et
Consilia Ecclesiae, quae non potest errare. Coram secundo genere sunt
modeste laudandae, et ad tempus, ne scandalisetur infirmitas eorum, quae
cum prompta sit meliora facere, nondum tamen potest nec capit, in gremio
materno fovenda est, ei connivendum, et quae laudant laudanda, quae
faciunt facienda, qua benevolentia capti credant et sequantur meliora.
Coram primo genere sunt vehementer laudandae et exigendae, quod rudes
illi timore solo possunt moveri ad bonum et terreri a malo, simul tamen
ingerenda syncera fidei et libertatis doctrina, quam spiritus hauriat,
olim fructiferam futuram, ubi corpus cerimoniis attritum et exercitum
didicerit spiritui mollius subiici et servire sedatis affectibus
iuveniliter insolescentibus et furentibus.

Nec ista sint mirabilia in oculis nostris, easdem cerimonias tam varie
tractari. Nonne et cibus ac potus aliter crapulosis, aliter infirmis,
aliter sanis ac temperatis, aliter superstitiose ieiunantibus docetur ac
tractatur? Crapulosis vituperandus, Infirmis molliter suadendus,
Supersticiosis vehementer laudandus, Sanis ac temperatis in arbitrio
relinquendus. Atque ut perniciosissimus est oeconomus, qui sine delectu
ab omnibus domesticis exigat eandem ciborum voraginem aut parsimoniam,
Ita pestilentissimus est Ecclesiarum Magistratus, qui easdem farragines
legum suarum ab omnibus aequali obedientia extorqueat. Hic enim plurimos
occidat necesse est. Ex his omnibus prudens Christianus accipiat, qua
regula in cerimoniis vivere debeat quoque aliis consilio prodesse in
eisdem. Primum: Ubi non est certus de tertio genere hominum, caveat, ne
cerimonias vituperet aut eum, quem videt in his incedere, iudicet. Quis
enim scit, an ex necessitate (ut primi) aut ex infirmitate (ut secundi)
aut ex libertate (ut quarti) in eis incedat? Iudicasse autem aliquem
horum nonne Christum iudicasse est? quodsi monasteriorum greges his
tribus generibus abundarent, nihil eorum multitudo noceret. At nunc fere
abundant tercio et infoelicissimo genere ceremoniistarum, quorum in
Ecclesia oportuit ne unum quidem monasterium aut collegium esse, cum non
nisi onus et scandalum sint populo dei. Sed quis omnes malos de terra
aufferet? In terra sumus, terrae quoque hominibus conversari cogemur.

Addemus unum et finem faciamus. Si quis sentiat, sese in operibus
cerimoniarum fiduciam habere, audax sit et ea aliquando intermittat nec
in hoc requirant pontificum dispensationem aut potestatem. In his enim,
quae sunt fidei, quilibet Christianus est sibi Papa et Ecclesia, nec
potest statui aut statutum tenere aliquid, quod in fidei periculum
cedere quoquomodo possit. Quodsi consilium in hac re cum proximo
voluerit communicare, quo [Matth. 18, 19.] audentior sit virtute verbi
illius ‘Si duo super terram consenserint super quacunque re’ &c.
optime facit. Haec dico, quod sciam, quam pertinax malum sit fiducia
operum nostrorum et periculosa legum humanarum superstitio in fidie
synceritatem. Vide ergo, quam omnia sunt libera nobis 

[Seite 408]

per fidem et tamen omnia serva per charitatem, ut simul stet servitus
libertatis [Röm. 13, 8.] et libertas servitutis, quod nulli quicquam
debemus, nisi ut diligamus [Joh. 10, 9.] invicem. Sic Christus Iohan. x.
dicit ‘Ego sum ostium, per me si quis introierit, salvabitur. Et
ingredietur et egredietur et pascua inveniet’. Ingressus in Christum
est fides, quae nos colligit in divitias iustitiae dei, qua deo iam
satisfacientes iusti sumus, nullorum operum egentes ad iusticiam
parandam. Egressus autem est charitas, quae nos iusticia dei indutos
distribuit in obsequia proximi et exercitium proprii corporis ad
succurrendum alienae paupertati, ut et ipsi per nos attracti nobiscum
ingrediantur in Christum. Sicut enim Christus exivit a deo et attraxit
nos, nihil quaerens in omni vita sua quod suum esset, sed quod nostrum,
Ita ubi fide ingressi fuerimus, et nos exire oportet, attracturi et
alios, nihil quaerentes, nisi ut omnibus servientes multos salvemus
nobiscum.

Ut autem ad Psalmum redeamus: satis constat, incredulis nihil esse
mundum, sed quia caro sunt et spiritus domini non regnat in eis, studia
quoque eorum putrida ac talia prorsus esse, qualis est caro, foeda
scilicet, corrupta et abominata, id quod ipsa non tantum in morte, sed
etiam in vita satis ostendit suis multiphariis corruptionibus. Est autem
in hebraeo utrunque verbum activum ‘Corruperunt et abominaverunt (si
sic liceret dicere) studia sua’ seu melius in transitivo tercii
‘Corrupta et abominata studia [1. Mos. 6, 12.] fecerunt’, cum sit
idem verbum Gen. vi. ‘Omnis caro corrupit viam suam’ (idest fecit,
ut esset corrupta). Ubi ne nostri (ut dixi) Neutralenses negent, omnem
viam stultorum esse corruptam et abominatam, addit ‘Non est qui faciat
bonum’, ut prorsus nihil boni, sed omnia mala esse in hominibus
doceat.

[14, 2.] Dominus de coelo prospexit super filios hominum, ut videat, 

si est intelligens aut requirens deum.

[1. Mos. 6, 5.] Emulatione Mosi Gen. vi. hic versus dicitur. Ille enim
dicit ‘videns [1. Mos. 6, 12.] autem deus, quod multa malitia esset
hominum in terra’. Et iterum ‘Cumque vidisset deus, terram esse
corruptam’. Vult enim aemulatione verbi etiam aemulationem morum
exprimere, ut sicut isti illos ante diluvium moribus referunt, ita
eisdem verbis arguantur, sed alio fine. Illi enim diluvio perditi sunt,
hi vero in agnitionem peccatorum suorum provocantur, ut [Röm. 1 u. 2.]
meliore baptismi diluvio serventur. Sic enim agit Paulus Ro. i. et ij.
causans ‘omnes esse peccatores, Iudaeos et graecos, ut omnium deus
misereatur’. [14, 7.] Unde et hic psalmus finit dulci promissione
dicens ‘Quis dabit ex Zion salutare Israel? cum averterit dominus
captivitatem plebis suae, exultabit Iacob et laetabitur Israel’.

Dicitur autem deus de coelo prospicere super filios hominum, contra
insipientiam stulti qui dicit, deum non esse, ac si dicat: Non solum est


[Seite 409]

deus, sed etiam videt, immo prospicit omnia, hoc est visu penetrat et
pertingit ad omnia. Deinde ne quis stultos illos et corruptores
studiorum putet esse unius alicuius anguli homines, inter quos solos non
sit, qui faciat bonum, extendit sententiam generaliter ad omnes dicens,
de coelo dominum prospicere, unde omnes homines in terra prospicit, ac
nullus eum latet. Sic [1. Mos. 6, 12.] Gen. vi. vidit, terram totam
corruptam esse. Et ‘filios hominum’ dicit, in quo aeque universitas
hominum intelligitur. In quibus verbis duo occulte innuuntur. Primum
unus filius hominis, in quo solo omnes filii hominum iustificentur,
propter quem et scriptura tropum hunc servat, ut filios hominum pro
hominibus frequentissime dicat, Quod et ille sit homo, sed non filius
hominum, ceterosque omnes esse et filios hominum et peccatores, in
peccatis hominum conceptos et natos. Verecundum est enim et mite os
spiritus sancti, qui cum pestilentissimos dicere possit homines, mitiore
titulo accusat, quod sint filii hominum, in quo satis est comprehensa,
licet tenui vocabulo, universa miseria et malitia hominum. Alterum, Quod
aliter apparent homines in prospectu dei et aliter in prospectu hominum.
‘In conspectu dei non [1. Cor. 1, 29.] gloriatur omnis caro’ ait
Apostolus Ro. iij. pulchre indicans, utrunque hunc conspectum intelligi
in hoc versu, cum dicitur ‘Dominus de coelo’ non ‘homo de terra’
hoc vidisse et iudicasse.

Nam homines invicem non modo non vident (saltem in omnibus), studia sua
esse corrupta, sed etiam laudant quandoque et praedicant magna gloria,
qualia sunt ingenia, artes, facinora moralesque virtutes (ut vocant).
Inter caetera vero omnia, nonne id quod omnium pessimum est, omnium
maxime celebrant? Quis enim bellorum gloriam (idest humani sanguinis
effusionem) non summam virtutis inter homines posuit? Quid sunt Homerus,
Virgilius et reliqui Heroici poetae, nisi incentores, inflammatores,
iactatores cruentissimi crudelissimique homicidarum, tyrannorum
truculentissimorumque hostium sanguinis et generis humani? ita ut
periculum sit Christiano homini, si horum libros legat, ne vel affectum
cruentae huius gloriae imbibat aut caedibus tantis humani generis,
mellita titillatus eloquentia, immo innata sanguinis humani siti
perditus delectetur.

Ut ergo taceam spurciloquos poetas et Carmina venerea, si in omnibus
aliis hominum filii essent integri, nonne sola belli libido eos ad unum
omnes insanissimos merito probaret? Quantus est quaeso iste furor?
quanta caligo de strage, clade, sanguine, cede et omni malorum caho,
quod bellum infert, etiam gaudere, cantare, laudare? ubi sanguineis
lachrymis omnes plorare conveniebat, praesertim ubi non mandante deo,
sed insaniente libidine dominandi et possidendi belligeratur, sicut
gentes fecerunt et faciunt. Et hodie, proh dolor, Christiani, populi
pacis, filii dei, crudelius omnibus gentibus faciunt. Sit ergo ista laus
Homero et similibus, ubi Horatius dicit ‘Post quos insignis 

[Seite 410]

Homerus, Tyrtaeusque mares animos in Martia bella Versibus exacuit’.
Modo Christianus sciat, hanc furiosam furiosorum laudem esse in
conspectu filiorum hominum insignem, caeterum in conspectu dei
abominatissimam. Atque id est, quod poetis hominum peccatorum
laudatoribus accidere omnes confitentur, ut pleniore et foeliciore vena
insaniant, quando aut Martis aut Veneris opera tractant, quam si pacis
aut castitatis aut quaevis divina tentant, adeo impatiens est spiritus
ille, quisquis est, quo agitante calescunt, pacis et quietis, ac si
aquas Siloah, quae fluant cum silentio, compares ad [Jes. 7 u. 8.] aquas
fluminis fortes et multas, ut Isa vij. et viij. facit.

Hebraeus et hic verbo transitivo dicit ‘Dominus prospicere fecit’.
In quo ostendit, non solum prospexisse dominum ipsum, sed et alios
fecisse prospectores. Hoc est prophetis revelavit, qui filiis hominum
annunciarent, quid essent et facerent coram deo. Alioquin quomodo potuit
Noe scire, terram esse coram deo corruptam, nisi deus revelasset? Nec
hoc tacuit [1. Mos. 6, 11.] scriptura, cum dixit ‘Corrupta est autem
terra coram domino’. ‘Coram domino’ (inquit), quod coram filiis
hominum longe aliud videretur, ita ut [Röm. 3, 23.] fide opus fuerit in
his verbis, sicut et Paulo opus est credi, quando omnes in universum
peccatores arguit et inanes gloria dei, eadem loquens ex revelatione.
Simul hic commendatur locus ille communis, ne quem iudicemus temere
incognita causa aut non convicta, quod nec ipse dominus filios hominum
inutiles pronunciet, nisi prius prospiceret, nec solum prospiceret, sed
videret et cognosceret. Sic enim ait ‘Dominus prospexit, ut videret’
sicut [1. Mos. 11, 5.] Gen. xi. ‘Descendit dominus, ut videret
civitatem et turrem, quam aedificabant [1. Mos. 18, 21.] ficabant filii
Adam’. Et xviij. ‘Descendam et videbo, an clamorem, qui venit ad me,
opere compleverint, an non est ita, ut sciam’. Semper enim dominus
praemisit nuncios, qui hominibus peccata eorum aperirent et minas
intentarent quoties aliquod insigne facere voluit. Sic Ionas Ninivitis
missus est, [Am. 3, 7.] sic Helias ante iudicium venturus creditur et
multa talia. Unde Amos iij. ‘Non faciet dominus deus verbum, nisi
revelaverit secretum suum ad servos suos prophetas’.

� mea temeritate somnio: hoc praesente vocabulo ‘Mascil’ eam puto
significari sapientiam seu intelligentiam, quae non tantum revelatione
aut speculatione, sed ipso rerum gustu et experientia sit comparata. 

[Seite 411]

Qualis est eorum patrum, qui per spiritum multo usu versati in verbo et
opere pro consuetudine exercitatos habent sensus ad discretionem boni et
[Hebr. 5, 14.] mali, ut ad Heb. v. dicit Apostolus, quando doctrina seu
eruditio pietatis omnino talis est, ut dici, scribi cogitarique a multis
facile quidem possit, unde coram hominibus sapientes vocentur, ob
insignem sermonem sapientiae [1. Cor. 11.] et scientiae, quo dotati
sunt, quales i. Cor. xi. describuntur, Intelligi vero ac ipso gustu
sentiri (quod proprie sapientia est) non possit, nisi usu vitae in ea
exercitatae hominem reddiderit expertum et certum ac constantem in
omnibus viis, qua experientia non modo de illorum vita, sed et ipsa
doctrina quantumlibet sana iudicare possit. Hi sunt, quorum doctrina non
verbum, sed vita, non fumus, sed ignis, non litera, sed spiritus est,
qui non sapientia [Jes. 11, 2.] spiritus, sed spiritu sapientiae pleni
sunt, ut Isa. vi. de Christo dicitur. Caeteri vero, quantumlibet multi
sciant, de illorum tamen numero sunt, quos [1. Tim. 1, 7.] Apostolus i.
Timo. i. signat, cum dicit ‘Volentes esse legis doctores, cum ignorent
quid loquantur aut de quibus affirment’. Hoc est, quod vulgo dicitur:
non possunt applicare suam doctrinam loquentes in ventum, qui ubi
occasio venerit, qua utendum sit sapientia, nihil minus inveniantur esse
quam sapientes, et cum alios omnia docuerint, ipsi etiam uno verbo egent
doceri, quales esse necesse est omnes ranas istas seminiverbios, qui
multa dicunt et nihil intelligunt.

Tales, inquam stultos hoc vocabulo pingere videtur propheta, quod nullus
sit in filiis hominum eruditus seu sapiens, ac si dicat: Non solum ii,
qui prae caeteris rudiores sunt, non sunt intelligentes, sed et ii, qui
multa garriunt, sicut amici Iob, Heliu, Balaam, quorum sapientiae,
aliorum ruditati comparatae, non est numerus, nihil intelligunt, quia
nunquam ea gustu aliquo vitae et experientiae cognoverunt. Ad hanc
significationem verbi movet, quod et ps. xxxi. in titulo scribitur
‘Intellectus’ seu ‘eruditio David’ et multis aliis psalmis, in
quibus ipsa vita et experientia eruditi videntur loqui, experientia,
[Ps. 32, 1.] inquam, non naturae vitio, sed gratiae dono exercitata. Est
autem absoluta locutio ‘Non est intelligens’. Neque enim addit, quid
non intelligat, deum ne an alia, ut hanc absolutam eruditionem vitae usu
paratam intelligamus, quae facit, ut homo in omni rerum et doctrinarum
sorte et prudenter iudicet et recte sapiat de deo et omnibus, qua re
fit, ut idoneus sit et alios recta docere, ut non inepte hoc vocabulo
imprudentes et garrulos Magistros argui intelligeremus sicut sequenti
‘non est requirens deum’ auditores seu imitatores.

‘Requirens deum’, hoc verbo pravitatem affectus taxat, sicut
praecedente caecitatem mentis, quod ubi non est vera dei notitia, nec
verus amor est, [1. Cor. 13, 5.] omnes enim quaerunt quae sua sunt, ait
Apostolus excepta sola charitate, quae quaerit non quae sua sunt. Et hoc
vitium cordis humani subtilius est, 

[Seite 412]

quam ut cognosci ab homine possit, de quo saepe diximus. Haec enim duo
‘non intelligere’, ‘non quaerere deum’ includunt omnia illa
monstra, quae ps. v. dicta sunt: Impietatem, malignitatem, iniusticiam,
mendaces, quia per haec inquinata est eorum mens et conscientia.
Caveamus ergo, ne ‘intelligere’ hoc loco accipiamus pro istis
speculationibus hominum, qui multa, grandia, singularia de rebus divinis
fabulari didicerunt, sed qui pauca multo vitae usu sic apprehenderunt,
ut de omnibus omnium iudicent et, ut vocant, animam legis intelligant.
Nec ‘requirere deum’ sit oratiunculis aut repertis opusculis
quovisve alio proprio studio ad deum comprehendendum niti et, ut dicunt,
pro aeterna salute facere bona meritoria. Sed hoc est quaerere deum, in
omnibus nihil suorum quaerere, omnia in gloriam dei et commodum proximi
tam facere quam pati, id quod est abnegare seipsum cum omnibus suis,
servum aliorum fieri, summa scilicet in deum et homines pietas. Contra
quam nemo acrius pugnat quam viri sanguinum et dolosi, qui deum quaerere
sibi videntur et seipsos quaerunt.

Quare non ad opera, sed ad affectum et votum hominis hoc verbum
quaerendi aptemus et videbimus, in filiis hominum non esse qui quaerat
deum, sed omnes esse aut manifestis peccatis malos aut dolosa specie
peiores. [Röm. 3, 9 ff.] In hunc modum Paulus hunc locum Ro. iij.
inducit tam contra Gentes manifestarios peccatores quam contra Iudaeos
umbratiles sanctos dicens ‘Causati sumus, Iudaeos et Graecos omnes sub
peccato esse, Sicut scriptum est: Quia non est iustus quisquam, non est
intelligens, non est requirens deum, omnes declinaverunt, simul inutiles
facti sunt, non est, qui faciat bonum, non est usque ad unum’. Ubi
Apostolus per hanc particulam ‘Non est iustus quisquam’, quae hoc
psalmo non ponitur, colligere et exponere videtur sensum primi versus
‘Dixit insipiens in corde suo: non est deus. Corrupti sunt et
abominabiles facti sunt in studiis suis, non est qui faciat bonum’.
Nisi per ‘non esse quenquam iustum’, voluit idem, quod ‘non esse
qui faciat bonum’. Et videmus, quod non adducat scripturam ad verbum,
sed ad sensum tantum.

Ubi nunc est liberum arbitrium? ubi virtutes morales? ubi prudentia et
scientiae practicae directrices hominum in agibilibus? Vitia scilicet
sunt naturae seu potius dona dei, per vitia naturae, idest caecitatem
mentis nihil intelligentis et pravitatem affectus non quaerentis quae
dei sunt, inquinata, abominata et reprobata.

[14, 3.] Omnes declinaverunt, simul inutiles facti sunt, non est qui 

faciat bonum, 

Non est usque ad unum.

Quantis ecce superfluit verbis, ut omnes homines involvat et neminem
excipiat. Primo ‘Omnes’ ait, deinde ‘simul’. Tertio ‘Non est
etiam unus’. 

[Seite 413]

Est autem adverbium ‘simul’ hebraismus, quo multitudinem in unum
collectam [Ps. 122, 3.] significat, ut ps. cxxi. ‘Cuius participatio
eius in idipsum’, idest [Ps. 34, 4.] Hierusalem assotiatur ei simul
cum omnibus, qui in ea sunt. Et ps. xxxiij. ‘Exaltemus nomen eius in
idipsum’, idest omnes in unum simul congregati. Ita hic ‘simul
inutiles sunt’, idest omnes in unum sumpti. Et respectum prophete
observare oportet, qui inter homines videbat, alios quidem videri recte
incedere, deo appropinquare, utiles esse, bona facere, ut speciosos
iusticiarios, operarios legis, qui a vulgo manifestario peccatorum
pharisei (idest separati et separata longeque dissimili vitae et morum
consuetudine insignes) censentur. Propter hos potissimum sic repetit et
ingeminat ‘omnes’, ‘simul’, ‘nec unus’, ut peccatis
foeliciter involvat et reos faciat seu, ut Apostolus [Röm. 3, 19.] ait,
ut ‘omne os obstruatur, et obnoxius fiat omnis mundus deo’, qui
nimis infoeliciter sese explicuerunt, ne foedis titulis declinandi,
inutilitatis, non facti boni communicare viderentur.

Tria dicit: ‘declinaverunt omnes’, ‘inutiles facti sunt’, ‘non
faciunt bonum’. Declinatio pertinet ad impietatem seu incredulitatem,
quae fons et caput est malorum, sicut econtra Pietas seu fides est
initium bonorum, qua ad deum propinquamus. ‘Oportet enim accedentem ad
deum credere’, ut dicit [Hebr. 11, 6.] Apostolus Heb. xi. Atque quod
hic declinantibus tribuit seu recedentibus seu [Ps. 6, 9.] discedentibus
(est enim idem hoc loco verbum, quod ps. vi. ‘Discedite a me’ &c.),
superius insipientibus dedit dicentibus in corde suo ‘Non est deus’.
Declinare enim a deo et dicere in corde, non esse deum, idem sunt,
scilicet [Hebr. 3, 12.] non credere. Sic Heb. iij. ‘Videte fratres, ne
forte sit in aliquo vestrum cor incredulitatis, discedendi a deo
vivo’. Et hunc fidei defectum in Ecclesia [2. Thess. 2, 3.] futurum
videtur Apostolus ij. Tessa. ij. appellare Apostasiam dicens ‘Nisi
primum venerit discessio seu defectio’ (idest apostasia). Fidei,
inquam, non Romani imperii defectionem ego intelligo dictam a Paulo,
scilicet ubi deserto principe et autore fidei Ihesu Christo hominum
operibus Ecclesia vastabitur. [1. Tim. 4, 1 ff.] Sed et ipse seipsum
exponit i. Timo. iiij. ‘Spiritus manifeste dicit, quod in novissimis
temporibus discedent quidam a fide, attendentes spiritibus erroneis et
doctrinis daemoniorum, in hypocrisi loquentium mendacium et cauteriatam
habentium suam conscientiam, prohibentium nubere et abstinere a cibis,
quos deus creavit ad percipiendum cum graciarum actione fidelibus’.
Dura verba, aspera sententia in Romanarum legum tyrannidem, quam suis
coloribus graphice depingit.

Omnes autem declinasse dicit, ut eos quoque involvat, qui maxime [2.
Tim. 3, 2 ff.] propinquare deo videntur, sicut et Apostolus ij. Timo.
iij. involvit eos, qui speciem pietatis habent et virtutem eius
abnegant, cum superbis, blasphemis et caeteris, quos in novissimis
periculosisque temporibus futuros predicit. 

[Seite 414]

Immo propter hos hypocritas (ut dixi) omnia potissimum dicuntur hoc
psalmo, quod ii, qui manifesto peccant, minus noxii sint quam hypocritae
isti cum specie sua, qui hinil eorum ad se pertinere tum ipsi credunt
tum aliis perniciose persuadent, quae de malis et impiis dicuntur.

‘Simul inutiles facti sunt’, eadem sententia est, quam supra dixit
‘Corruperunt et abominata fecerunt studia sua’, Id quod iam pertinet
ad mores et opera apostatarum seu declinantium. Quid enim impius et
infidelis faciat? nisi inutile, abominabile, corruptum et putridum in
oculis dei, licet in [Jes. 59, 6.] oculis hominum omnia utilia et bona
videantur. Sic Isa. lix. ‘Telae eorum non erunt in vestimentum neque
operientur operibus suis, opera eorum opera inutilia, et opus
iniquitatis in manibus eorum’. Et iterum addit (simul), ut utranque
hominum impiorum turbam comprehendat, eorum scilicet, qui manifestis
peccatis impietatem cordis produnt, et eorum, qui bona specie impietatem
[Matth. 7, 15.] vestiunt, venientes in vestimentis ovium, intus lupi
rapaces.

‘Non est qui faciat bonum, non est usque ad unum’. Quo arguit eorum
omissionem, ut qui non tantum mala faciant et increduli sint, sed etiam
nunquam bona faciant et nunquam pii sint, ut sic per affirmationem
malorum et negationem bonorum absolute et penitus comprehendat, omnes
esse peccatores filios hominum. Nam quod et hic addit ‘non est usque
ad unum’, universalem negativam facit sicut in prioribus duobus
universalem affirmativam. Iterum propter hyprocritas, ne putent, sese
bona facere prae caeteris manifeste malis: nullus (inquit) eorum facit
bonum, idest nullus eorum habet fidem et bona opera, sed aut mala
manifeste aut tantum specie. Proinde quando spiritus tanta verborum vi
affirmationes et negationes componat, et universaliter omnes pronunciet
esse malos et non bonos. Mirum est, qua subtilitate Neutralis illa
Aristotelis Theologia per medium affirmationis et negationis
universalium repere queat et sic elabi, ut libere audeat spiritui contra
pugnare et dicere: non omnia sunt mala hominum opera, sed quaedam sunt
bona, licet haec omnia sint non meritoria sue nec meritoria nec
demeritoria. Verum oportet, scripturam esse signum, cui contradictur et
aquam contradictionis, iuxta quam iurgantibus filiis Israel Iudices et
Electi Israel absorbeantur.

[Tit. 1, 16.] Haec tria Paulus Tit. i. brevibus sic explicat ‘Cum sint
abominati et incredibiles et ad omne opus bonum reprobi’. Abominati
hic inutiles, putridi et corrupti dicuntur, Incredibiles seu
inobedientes, hic declinantes seu recedentes, impii et infideles,
Reprobi vero ad omne opus bonum, hic non facere ullum bonum dicuntur.
Confitentur tamen, se nosse deum, factis autem [2. Tim. 3, 5.] negant,
in quo hypocritas pariter involvit, sicut et hoc loco psalmus facit.

Iam vide, quod eadem tria repetita sunt hoc tercio versu, quae primo
dicta sunt, sed hoc interest, quod primo versu suam sententiam propheta 

[Seite 415]

profert, tercio confirmat eam sententia divina, quae non modo secum
concordat, sed etiam latius et universaliter loquitur, quod idem
scilicet de coelo [Röm. 3, 10.] dominus, quod ipse in terra viderit.
Hinc Apostolus Ro. iij.solum adducit id, quod dominum de coelo
prospexisse et definiisse propheta dicit, quod et magis ad institutum
Pauli faciebat, qui universaliter omnes et omnium opera sub peccato
comprehendere proposuerat, ut humiliati graciam necessariam agnoscerent.

�] Sepulchrum patens est guttur eorum, linguis suis dolose 

agebant, venenum aspidum sub labiis eorum. 

Quorum os maledictione et amaritudine plenum est, 

veloces pedes eorum ad effundendum sanguinem. 

Contritio et infoelicitas in viis eorum, et viam pacis non 

cognoverunt, non est timor dei ante oculos eorum.

Hos tres versus hebraica veritas non habet, nec mihi certum est, an LXX
interpretes ab initio sic verterint psalmum hunc, quos Apostolus deinde
secutus credi possit, cum non esset tum alia translatio apud gentes quam
LXX, saltem vulgatior. Mihi verisimilius est, Apostolum ipsum proprio
spiritu de plenitudine sapientiae suae eructasse hanc sanctam crapulam
ex diversis locis scripturarum congestam, quam sive quis postea huic
psalmo interseruerit, sive ipsi LXX reddiderint, non me magnopere
sollicitat. Prima pars ‘Sepulchrum patens est guttur eorum, linguis
suis dolose agebant’ [Ps. 5, 10.] Psalmi quinti est, ut satis claret.
Sequens ‘Venenum aspidum sub labiis [Ps. 140, 4.] eorum’ Psalmi
cxxxix. Tercia ‘Quorum os maledictione et amaritudine [Ps. 10, 7.]
plenum est’ Psalmi noni. Quarta ‘Veloces pedes eorum ad effundendum
[Spr. 1, 16., Jes. 59, 7.] sanguinem’ Prover. primo et Esa. lix.
Quinta ‘Contritio et infoelicitas in [Jes. 59, 7 f.] viis eorum, et
viam pacis non cognoverunt’ Esa. lix. Sexta et ultima ‘Non [Ps. 36,
2.] est timor dei ante oculos eorum’ ex psalmo xxxv. est.

Quae psalmo quinto et nono explanata sunt, hic non sunt repetenda, sed
monendum tantummodo et inculcandum est, Eos, qui sine fide sunt, hoc est
impii, omnibus his vitiis esse inquinatos aut data occasione inquinari,
cum eis desit virtus resistendi ulli peccato, et assit pronitas in omne
malum, [1. Mos. 6, 5., 1. Mos. 8, 21.] ut Gen. vi. et viij. scribitur.
Quare omnes ad unum usque sunt sepulchrum patens et insaturabiles
voragines divitiarum, animalia ventris, quorum deus [Phil. 3, 19.] (ut
Paulus ait) venter est. Deinde omnes linguam dolosam, blandam,
adulatricem habent, veritatem nec docentes nec defendentes, sed quae
placita sunt magnatibus loquentes, ne scilicet pereat venter et esca et
guttur. Quod malum cum omnibus sit commune, potissimum tamen ab eo
laborant, qui verbi ministerio praesunt. Quod dico, ne repugnet quod ps.
v. diximus, hunc versum ad populorum Magistros pertinere, quem Paulus
omnibus videtur

[Seite 416]

tribuere, nec male, cum quales sunt Magistri, tales fiant et discipuli
et eodem verbo utrique aut pereant aut serventur.

‘Venenum aspidum sub labiis eorum’. Hoc propriissime ad dogmata
pertinet, sive de tradentibus sive accipientibus dixeris. Omnes enim
venenata doctrina infecti sunt, qui fide imbuti non sunt. Verum Epitasis
est in hoc versiculo. Aspis enim serpentis genus esse in Affrica
dicitur, cuius ictui nullum sit remedium, quo significatur, quam
insanabilis sit impietatis doctrina, bona specie commendata, quod et
ipsa haereticorum et impiorum pertinacia satis probat. Hebraeis videtur
pro ‘veneno’ ‘poculum’ seu ‘lagine’ dici, qua metaphora
aptius exprimitur dogmatis signifactio, quod Vasa ut iam sepe diximus,
vocale verbum, liquor ipse sensum verborum significet.

‘Sub labiis’ eodem mysterio dictum est, quo ps. ix. ‘Sub lingua
eius labor et dolor’, quod pestilens et venenatum dogma aliud super
linguam, aliud sub lingua habeat, hoc est blandum, rectum sanumque
apparet, cum sit asperrimum, perversissimum mortiferumque in rei
veritate.

[Ps. 10, 7.] ‘Quorum os maledictione et amaritudine plenum est’, ps.
ix. expositum est. Cum vero hic constet, Paulum non adducere hebraicam
veritatem, sed LXX et usitatam inter gentes translationen, quae pro
‘dolis’ habet ‘amaritudine’, permittamus, imo credamus,
‘maledictionem et amaritudinem’ hic pro ‘maledicentia et
iracundia’ accipi, cum ps. ix. ‘maledictionem’ pro ‘doctrina
impia’ acceperimus, simpliciter ne an violenter, lectoris esto
iudicium, quanquam ubi obscuritas est, nihil officit varios sensus
tenere, ut utrobique maledictio pro maledicentia vel mala doctrina
accipiatur. Hoc tamen loco, quia sequitur ‘Pedes eorum veloces ad
effundendum sanguinem’, pro verbis irae et furoris (ut dixi) fas est
‘maledictionem’ intelligere. Itaque omnis homo est vir sanguinum,
etiam ii, qui sanctissima pompa fulgent, immo ii omnium maxime sunt
maledici, amarulenti, virulenti, non semper nec in omnes (nam hoc
operculo tegunt nequitiam suam), sed in eos, quibus offenduntur aut non
honorantur, sicut sunt ad manum exempla nostro saeculo copiosissima
inter eruditos et sacris initiatos passim grassantia. Non est ergo quod
neget, se maledicum esse et amarulentum, qui aliquot amiculis dulcissime
conversatur, si vel unum, si vel adversarium odit aut criminatur. Hic
enim ex fructibus suis cognoscitur arbor, non illic ex vestimentis
ovium.

[Spr. 1, 16.] ‘Veloces pedes eorum’ &c. prover. i. ‘Quorum pedes
ad malum currunt [Jes. 59, 7.] et festinant, ut effundant sanguinem’.
Eodem pene modo Isa. lix. Non solum verbis sunt cruenti, sed et opere,
data enim occasione occidunt, aut si non occidunt, saltem gandent,
occisos esse quos oderunt, sicut si etiam non maledicant, tamen gaudent,
maledici eos, quos oderunt. Quo vitio cum omnes sint filii Adam perditi,
quot rogo sunt, qui se eodem perditos esse 

[Seite 417]

agnoscunt, aut haec ad se pertinere credant, dum dicitur ‘Veloces
pedes eorum ad effundendum sanguinem?’ Nec enim frustra dixit
‘Veloces esse pedes ad effundendum sanguinem’, non autem ‘esse
effusores sanguinis’, ut reos faceret sanguinis effusi, quotquot
probarint, laetati fuerint, non prohibuerint, non restiterint, non
saltem doluerint sanguinem effusum aut effundendum, affectum scilicet
non tantum opus eorum arguens. Quis ergo est, qui hic sese reum queat
negare in vitio communi tam late patenti, ut vix iustos sinat immunes
esse?

‘Contritio et infoelicitas in viis eorum’. Hic versiculus optime
declarat impiorum operum conditionem et semel exponit, quid sit ea
‘Aven et Amal’ toties appellari. Quid enim faciunt impii in omnibus
suis operibus, praesertim iis, quae bona vocant, nisi quod frustra
consumunt quicquid virium impendunt, et ut dicitur, oleum et operam
perdunt, nec solum perdunt, sed et [Marc. 5, 26.] vastant et conterunt
seipsos, hoc est cum haemorroissa erogant substantiam suam in medicos et
semper peius habent. Ponamus exempli causa pro utroque genere impiorum
ante oculus hanc impsam haemorroissam subtantiae [Luc. 15, 13 ff.]
consumptricem et filium prodigum itidem substantiae suae consumptorem,
ut hic sit exemplar eorum, qui in rebus mundi, honoribus, voluptatibus,
diviciis, volunt suaviter vivere, Illa vero eorum, qui viribus et
operibus suis sese pacare et conscientiam confirmare. Hic experientiam
consulamus et videamus, an non utrunque hoc hominum genus sit martyres
diaboli, qui maiore infoelicitate, contritione, vastitate, egritudine
animi ad inferna descendunt, quam ii, qui per fidem omnibus malis et
peccatis assidue vexantur.

Ita certe habet, ut quo quis abundantius carnalibus bonis fruitur, hoc
infoelicius in anima conteratur, dum conscientia eius assidue
concutitur, quia quo plus peccat, eo magis fiducia in deum perit, et
augescit scrupulus, morsus, inquietudo, pavor, turbatio conscientiae.
Ita dum videtur foris prospere in omnibus agere et suaviter crescere,
interim intus medullitus exugitur virtus bonae fiduciae exhaustoque omni
robore miserrime vastatur, ut demum cogatur desperare inaeternum. Sic et
illi, qui ignorata fide operibus nituntur peccata et conscientiam
superare, quo plus nituntur, eo infoelicius conteruntur, [Weish. 5, 7.]
donec illud Sap. v. dicat ‘lassati sumus in via iniquitatis’. Recte
ergo dicit ‘Contritio et infoelicitas in viis eorum’ seu (ut
Hieronymus transtulit) [Jer. 2, 37.] ‘vastitas et contritio in viis
eorum’. Sic et Hiere. ij. ‘Contrivit dominus confidentiam tuam, et
nihil habebis prosperum’. Duo itaque mala sunt, vastitas et contritio
sue contritio et infoelicitas, prius quod fiducia conteritur, quae
contrita et vastata, quicquid facit aut conatur, magis affligit quam
solatur, magis infoelicitat quam promovet. Quae omnia ex sua antithesi
[Ps. 1, 3.] melius intelliguntur. Iustus enim, sicut ps. i. scribitur,
sicut lignum plantatum ad rivos aquarum crescit, fructificat, floret et
multiplicatur prosperaturque 

[Seite 418]

[Ps. 92, 13.] in omnibus, quae facit. Et iterum ‘Iustus ut palma
florebit, sicut [Matth. 21, 19., Joh. 15, 6.] cedrus libani
multiplicabitur’. Contra impius sicut ficus maledicta et palmes extra
vitem arescet, deinde minuitur assidue et perit usque in pulverem. Quae
omnia spiritu aguntur in conscientia, adeo ut redundent etiam in corpus
et infirment etiam vires naturales, quia sicut ‘secura mens’ iuxta
[Spr. 15, 15.] Sapientem ‘est velut iuge convivium’, ita
‘tristitia cordis occidit multos, et [Sir. 30, 25.] non est utilitas
in ea’, ut idem dicit. Atque idipsum etiam videmus ita fieri, ut opera
impiorum ferme cum eis sepeliantur.

‘Et viam pacis non cognoverunt’. Quare? Quia rem sequuntur et sicut
equus et mulus non habent intellectum, qui est fides rerum invisibilium.
Sensuales enim homines pacem in rebus huius mundi quaerunt, hypocritae
autem in suis consiliis, studiis et operibus, utrique in his, quae
sentiunt et capiunt. At pax vera est in fide verbi et his rebus, quae
nec sentiuntur [Joh. 8, 37.] nec capiuntur, sed capiunt credentem sibi,
sicut Christus dixit iudaeis ‘Sermo meus non capit in vobis’. Pisces
enim non capiunt, sed capiuntur rheti. Proinde ubi sensualibus
defecerint opes, favor, voluptas, honor, ingruerintque paupertas,
ignominia, morbi, dolor, contemptus, quam inquieti sint, videmus. Nec
hoc solummodo inquietantur externa inquietudine, sed et interne. Amissa
enim fiducia dei per prospera sua, inquieti et contriti sunt misera
conscientia, ut sic nec coram deo nec in seipsis nec coram hominibus
pacem habeant. Hyprocritae vero, ubi operibus suis defecerint sive in
morte sive periculo (sicut oportet fieri), inventaque fuerint omnia
eorum esse peccata, confunduntur et perturbantur inconsolabiliter, quo
argumento et ipsi ostenduntur suis operibus aliud nihil fecisse quam
vastasse et contrivisse fidem cordis, quae esset vita, virtus, gloria,
substantia eorum. Nec hoc solummodo confunduntur, sed etiam si coram
hominibus opera et studi eorum periclitantur et arguuntur aut
calumniantur, coelum et terram miscere et turbare conantur, quia amissa
fiducia dei et in sua studia nixi neC apud deum nec in seipsis nec coram
hominibus pacem habent. Ita utrunque hoc impiorum hominum genus utrinque
pacem non habet, nec intus nec extra, descenditque omnis ille tumultus
mundi ex interiore tumultu: qui enim intus quietus est, foris nihil
tumultuatur, qui autem intus turbulentus est, foris quoque non potest
quiescere.

Dicit vero, non modo eos pacem non habere, sed viam pacis nescire, hoc
est ignorant, qua via ad pacem eatur, nempe per Crucem. Crux enim, quae
mortificat omnem sensum et affectum, ipsa ducit ad pacem. Et CHRISTVS,
dum Crucifixus est, secum pacem nostram abscondit in deum, qui sub Cruce
latet, nec alibi invenitur. At impii utriusque generis quidvis aliud
quaerunt quam Crucem, sed sensum et affectum suum rebus et consiliis
suis nituntur servare. Ideo fieri non potest, ut pacem cognoscant, nedum
ut habeant. Quare via pacis est via Crucis, et pax non est pax, 

[Seite 419]

sicut prophetae dicunt. Econtra Crux non est crux. Ille enim pacem
habet, qui pacem non quaerit, ille crucem habet, qui crucem fugit. Verum
hic nisi usus vitae doceat, verba nihil faciunt.

‘Non est timor dei ante oculos eorum’. Sepe dictum est in
superioribus, Hunc esse titulum impiorum, ut sine timore dei agant
securi, freti vel rerum copia vel bona sua intentione. Sicut et in
prophetis olim arguebantur [Jer. 8, 11.] dicere ‘pax, pax, cum non
esset pax’. Dabit forte se occasio de timore et pace latius dicendi.
Hic breviter satis fuerit nosse, pium hominem sic distribuere vitam, ut
in prosperis et pace deum metuat, elevatus per fidem super omnia, quae
habet tam interne quam externe. Ideo est timor dei ante oculos eius, ne
rebus prosperis perverse affectus secure cum eis fornicetur. In adversis
vero et inquietudine in deum fidat, aeque elevatus per fidem super
omnia, quae sentit tam interne quam externe. Ideo dicitur nosse viam
pacis, quae exuperat omnem sensum, utrinque aequabilis permanens nec
apponens cor, si affluant divitiae, nec recedens, si instet tempus
belli. Sic de eis dicitur [Ps. 147, 11.] pro utroque tempore
‘Beneplacitum est domino super timentes eum et in eis, qui sperant
super misericordia eius’. Impii, quia fide carent, necesse est, ut
rebus affecti super harenam positi sint, quo sequitur, ut quocunque
ferantur cadantque res eorum, ipsi rapiantur simul cum eisdem. Ita fit,
ut etiam tunc pacem non inveniant, dum eam quaerunt in rebus, cum res
ipsae stare natura nequeant.

[14, 4.] Nonne cognoscent omnes, qui operantur iniquitatem, 

qui devorant plebem meam, sicut escam panis? 

Dominum non invocaverunt.

Hic versus et sequens probare mihi videntur, tres proximos esse
supposititios, cum eandem ferme habeant sententiam, quam non est
verisimile superfluis verbis esse iteratam, praesertim eodem loco.

‘Cognoscent’ absolute dicitur pro eo, quod est ‘annon aliquando
efficientur cognoscentes’? ut sciant et sentiant, quantum malorum
faciant, qui prae securitate et timoris dei neglectu etiam bene sese
facere arbitrantur, exaecati affectu rerum, quas solas cognoscunt. Porro
ipsi nihil minus de se dici credunt, quam quod sint ignari faciant.
Scimus (inquiunt) quid faciamus, quin aliorum omnium quoque indices et
Magistri fieri prompti sunt.

‘Operarios iniquitatis’, ‘Poele Aven,’ abunde diximus esse qui
ea operentur, unde pax cordis non acquiratur, quae ex solius opere fidei
et pietatis (ut dixi) possidetur, sed potius dolor, miseria, et ut
Ecclesiastes solet appellare, vanitas, labor, afflictio, contritio seu
absumptio spiritus. Diximus enim ‘Aven’ proprie significare
‘dolorem’, qui fructus est contrarius paci omnium, qui extra fidem
operantur, sive sint bona in oculis hominum sive mala.

[Seite 420]

Itaque verbum longanimitatis vel tedii vel etiam commiserationis est,
dum dicit ‘Nonne cognoscent?’ Ac si dicat: quam diu miseri isti
different cognoscere suam miseriam, et quod aliud nihil sint quam
‘operarii Aven’? Non sentient aliquando, sese non nisi conteri
tristesque magis fieri in viis suis, ut tandem viam pacis, quae exuperat
omnem sensum, quaerant? Hanc certe sententiam precedens versus sic dedit
‘Contritio et infoelicitas in viis eorum, et viam pacis non
cognoverunt’, cum ‘Aven’ illa sive ‘dolor’ aliud non sit quam
contritio et infoelicitas. Tum quod ‘viam pacis non cognoverunt’
idem est, quod hic dicit ‘Nonne cognoscent aliquando, se esse
operarios Aven?’

Aptior etiam fuisset quaestio per simplicem negationem, ut optantis
affectu dicatur ‘non cognoscent’. Nam ‘nonne’ vel ‘nunquid’
prophetantis affectum indicat, alterum affirmative, alterum negative, ut
grammatici docent. Tamen si quis contendat, affirmativo quaesitivo
‘nonne’ ostendi, quod impii aliquando saltem in morte et iudicio
extremo cognoscent, et per negativum ‘nunquid’, quod nunquam
salubriter cognoscent, non repugno. Potest forte hebraicum ‘Halo’
omnibus tribus his quaesitivis dari.

‘Qui devorant plebem meam sicut escam panis’. Voratores populi,
tyrannos scilicet, hoc verbo arguit. ‘Devorant’ ait Augustinus
‘populum, qui sua commoda ex illo capiunt, non referentes ministerium
suum ad gloriam dei et eorum, quibus praesunt, salutem’. Taxat igitur
inexplebilem avaritiam et rapacitatem magnatum, qui dolis ac vi omnique
arte populum exhauriunt, sicut hodie cernimus in Romanae Curiae et
Episcoporum monstris potius [Am. 2, 6 f.] quam exemplis. Sic Amos ij.
‘Super tribus sceleribus Israel et super quattuor non convertam eum,
pro eo quod vendiderit pro argento iustum et pauperem pro calciamentis
(hoc est ut hebraeus habet, pro moneta vel frumento), qui conterunt
super pulverem capita pauperum et viam humilium [Mich. 3, 1 ff.]
declinant’. Et Micheae iij. ‘Nunquid non vestrum est scire iudicium,
qui odio habetis bonum et diligitis malum? qui violenter tollitis pelles
eorum desuper eis et carnes desuper ossibus eorum? qui comederunt carnem
populi mei et pellem eorum desuper excoriaverunt et ossa eorum
confregerunt et conciderunt sicut in lebete et quasi carnem in medio
ollae’.

Quibus artibus hoc illi egerint in populo Israel, tacemus. In Ecclesia
certe idem agitur palliis Episcoporum, annatis, indulgentiis, indultis,
privilegiis, exemptionibus, sacerdotiorum impudentissimis nundinis, ut
taceam, quid reditibus, reemptionibus, mendicitatibus devoretur, quae
omnia si quis exigat ad supputationem una cum tributis, quae
magistratibus prophanis dantur, inveniet primo, nec terciam partem
populi pro victu et substantia laborare, reliquos omnes partis frui,
deinde, unum eundemque populum plus sexagesies singulis annis exactionem
pati. Ita longe plures sunt comestores 

[Seite 421]

et voratores quam operatores, ut mihi omnium sit miraculorum maximum,
homines uno anno ali posse ex iis, quae proveniunt, immo credo,
proventus omnes invisibili miraculo assidue augeri non aliter, quam
panes Christus [Matth. 14, 17 ff.] multiplicavit in Euangelio. Atque
hanc gratiam referre debemus acceptam Romanae tyrannidi, quae suis
legibus aliud non fecit, quam ut ociosorum devorantiumque hominum ubique
superaret numerus sub specie religionis et nomine Ecclesiae, Essetque
unum in Ecclesia negocium avaritia, rapacitas, exactio, sicut est dies
haec. Quid ergo miramur, Turcas aut Iudaeos opulentos esse? Laboratur
enim apud eos, apud nos voratur.

Diximus autem et supra ps. v., Eos, qui veritatem syncere non docent,
sed suis traditionibus animas illaqueant, in scripturis appellari
‘canes insaturabiles’, ‘avaros’, ‘guttur patens’,
‘devoratores domorum’, ‘animalia ventris’, ‘quorum deus venter
est’. Ubi enim non pascunt mentem, reliquum est, ut solum pascant
ventrem, ubi non quaerunt quae dei sunt, quaerant quae sua sunt, et ubi
non sapiunt quae sursum sunt, sapiant quae super terram sunt. Ubi autem
pastores tales sunt nec syncere quae dei sunt docent, necesse est [Jes.
24, 2.] defectu verbi dei talis sit populus, qualis est sacerdos, sicut
Isaias solet [1. Cor. 10, 24.] dicere, et omnes quaerant quae sua sunt,
ut Paulus dicit, donec in populo aliud non sit quam mutua rapina,
avaritia, dolus, vis, iniuria, et ut hic dicitur, devoratio populi dei,
donec antiqui illius populi mores repraesentent, [Jes. 56, 11.] Isaiae
lvi. ‘Omnes declinaverunt in viam suam, unusquisque ad avaritiam [Jer.
8, 10.] suam, a summo usque ad novissimum’. Et Hiere. viij. ‘A
minimo usque ad maximum omnes avaritiam sequuntur’. Interim tamen
nihilominus iactent iustitias et virtutes, doceant tractentque leges tum
civiles tum ecclesiasticas, quibus ius et iustitia putantur
administrari. Deinde moralia et summas virtutum [Jer. 8, 11.]
vitiorumque praedicent. Sic enim et illi faciebant, ut ibidem Hieremias
prosequitur dicens ‘Et sanabant contritiones populi mei ad ignominiam
dicentes: pax, pax, cum non esset pax’. Sicut videmus hodie per
dioceses, monasteria, collegia avaritiam furere, et tamen multa interim
bona (sicuti putant) doceri et fieri. Quare pulchre haec duo coniungit
‘Operantur iniquitatem et devorant plebem’, quod sint avari et tamen
bona operari aut saltem humanitatis (ut vocant) officia vel paucis
exhibere videntur, cum fides, quae dei cultus est, iuxta avaritiam, quae
Idolorum cultus est, consistere nequeat. Ita excaecat eos malitia, ut
utrunque non videant, sicut dicit ‘Nonne cognoscent?’

Igitur ad locum avaritiae pertinet hic versus, immo avaritiae
periphrasis est ‘devorare plebem propter escam panis’, qualem
necesse est esse communem vitam omnium, qui fiducia dei vacui ‘filii
diffidentiae’ vocantur, [Col. 3, 5 f.] apud Paulum Colo. iij.
‘Mortificate membra vestra, quae sunt super terram, fornicationem,
immunditiam, libidinem, concupiscentiam malam, avaritiam, 

[Seite 422]

quae est Idolorum servitus, propter quae venit ira dei in filios
diffidentiae seu incredulitas’. Fedissimum sane incredulitatis genus
est non tantum deo confidere, quod corpus alere possit et velit, qui
volueres coeli pascit, [Matth. 6, 30.] foenum agri sic vestit, ut
Christus Matt. vi. in idem monstrum loquitur. Quid enim illi deo
crederent in rebus spiritualibus et tentationibus maximis, qui ventrem
foetidum non credunt a deo pascendum esse? Aut quomodo in morte credent
in manus eius animas suas, quas in sempiternum pascat (si debent
vivere), qui corpora sua ad incertum momentum ei non credunt? [Hebr. 13,
5 f.] Unde Heb. xiij. pro foeda hac pusillanimitate dicit ‘Sint mores
sine avaritia contenti praesentibus. Ipse enim dixit: Non te deseram nec
derelinquam, ita ut confidenter dicamus: dominus mihi adiutor, non
timebo, quid faciat mihi homo?’

Quo vitio (ut dixi) ut careant, maxime refert pastorum, qui non modo (si
avari sint) exemplo, sed et autoritate, deinde quod extremum est
malorum, verbo nocent subiectics, dum aliud nec docent nec doceri
sinunt, nisi quod quaestum vel auget vel servat. Harum rerum exempla non
est necesse monstrare, cum iam in mores, immo in articulos fidei
transierint, et haereticus sit, qui avaritiam Pontificum et monachorum
taxat, quam hodie pulchro nomine potestatem regitivam, monarchiam,
vicariatum dei in terris appellant. [1. Tim. 6, 5.] Adeo verum est, quod
Paulus ait ‘Existimantes quaestum esse pietatem’, sive ut hic dicit,
‘operarios Aven’, et tamen ‘devoratores plebis’. Unde et [2.
Mos. 18, 21.] Exodi xviij. Ietro Mosi consulturus, quos populo
praeficeret, ait ‘provide de omni plebe viros sapientes et timentes
deum, in quibus sit veritas, et qui oderint avaritiam, et constitue ex
eis tribunos et centuriones’ &c.

Hebraeus dicit ‘Comestores populi mei comederunt escas’ explicandi
gratia, ne quis de spirituali devoratione eum loqui crederet, sicut
nostra translatio videtur sonare, quae per similitudinem dicit ‘eos
devorare plebem, sicut escam panis’. Hic autem dicit, quod in populo
aliud non faciunt, quam quod comedunt panem seu escas, hoc est quod
seipsos pascunt et ventri insaturabili avaritia serviunt, quam
comestionem malo populi faciunt, cuius substantiam infinitis modis
devorant. Et sic devorantes populum in hoc devorant, ut comedant et
seipsos saturent, aliud nihil pro devoratione reponentes, sicut hodie
Romana Romanistarumque facit furiosa avaritia.

‘Dominum non invocaverunt’. Hic causam et radicen iniquitatis
avaritiae ponit, nempe diffidentiam seu fedam incredulitatem, quod in
domino non confidunt. Fides enim, quia solo verbo dei vivere docet,
assidue invocat dominum in quacunque necessitate pendetque ex solius dei
bonitate. Cum itaque pastores fidem non doceant, nec eam populi sciant,
nihil iam reliquum est, nisi ut operentur Aven et avari sint
‘dicantque auro: fidutia [Hiob 31, 24.] mea et obrizo: robur meum’,
Iob xxxi. ‘Et congregent aurum, in quo confidunt 

[Seite 423]

[Bar. 3, 17.] homines’, Baruch iij. Cum ergo deus praeceperit
praecepto primo, ut non habeatur alienus deus, hoc est ut in nihil aliud
confidatur, ipseque solus in omni necessitate invocetur, patet,
Avaritiam esse Idolorum servitutem, quae facit, ut dominum non invocent
nec ei credant, credant autem et invocent potius aurum, qua impietate
perditi quicquid bonorum facere videntur, operationes sunt frustraneae
doloris, iniquitatis, idest Aven, unde non habeat conscientia nisi
inquietudinem et vanum laborem.

[14, 5.] Illic trepidaverunt timore, ubi non erat timor, 

Quoniam dominus in generatione iusta est.

Particula ista, ‘ubi non erat timor’, non est in hebraeo videturque
explicandi sensus gratia adiecta. Apte autem spiritus et proprie
depingit ingenia et mores impiorum. Impossibile est enim, ut cor hominis
sit sine timore, quia si amor fuerit rectus, et ipse rectus est, cum
perverso autem pervertitur et ipse. Cum autem impii amissa fidutia in
deum, inhaereant auro et operibus suis, necesse est, ut misera
sollicitudine et timore amittendi auri discrutientur, deinde quia fide
iustificati non sunt, oportet, ut traditiunculis anxie et
scrupulosissime vexentur, ut sic duplici timore vexentur, altero ne
peccent, altero ne egeant. Quam miseriam hodie in pontificibus et
Ecclesiasticis omnibus sic videmus invaluisse, ut hunc versum nulla
glosa adhibita solo illorum intuiti quilibet planissimum habeat. Quid
enim hodie metuitur aliud apud eos, quam ne res Ecclesiae alienentur,
minuantur, occupentur, ne patrimonia Crucifixi, S. Petri, B. virginis et
aliorum periclitentur? quantis statutis hic cautum est, ne contra haec
aliquis loquatur? quantis fulminibus terrent, ne contrectentur? quantis
indultis, privilegiis, immunitatibus ea munierunt, ne temporalia
temporalia sint? quantis benedictionibus, promissis, indulgentiis,
titulis, bullis et infinitis machinis hic actum est et agitur assidue,
ut multiplicentur, roborentur, perpetuentur?

Unde haec omnia curarum examina? nempe quod deum non invocant, deo non
credunt, ideo timent hic et suis sese consiliis ac viribus stabiliunt,
[Jes. 56, 11.] ne aliquando egeant, ‘Canes impudentissimi (ut Isaias
ait), qui nesciunt saturitatem.’ Cum autem vel communis sensus hominum
hos crassos et inutiles praetextus ferre tandem nequeat, Simul aliquot
pii et spirituales nequitiam hanc irreprehensam non sinant, fit ut
semper timendi semperque veritatem [Joh. 11, 48.] odiendi occasionem
habeant sicut Iudaei, quando dixerunt contra Christum ‘Si dimittimus
eum sic, omnes credent in eum’. Tales fuisse, esse foreque omnes
impios, praesertim magnates populi ab initio mundi in finem, facile est
intelligere, si consyderemus, cor hominis oportere esse in iis, quae dei
sunt aut in iis, quae sua sunt, et vel aurum pro deo vel deum pro auro
habere.

[Seite 424]

Idem exempli videas in altero timore, scilicet traditionum suarum, sicut
[Jes. 29, 13.] Isaias ait ‘Timuerunt me mandatis hominum et
doctrinis’. Quantis quaeso [2. Mos. 1, 14.] hic laqueis legum
irretitae sunt conscientiae fidelium? Quantis exactionibus praefecti
isti Pharaonis, operibus duris luti et lateris premunt et ad
amaritudinem perducunt vitam filiorum Israel? Quis sic timet in mandatis
dei, sicut in mandatis Papae? Neque enim ‘Aven’ ipsam aptius
explanes, quam si filiorum Israel in Aegypto servitutem applices. Sic
plena est Ecclesia perturbatis, confusis scrupulosissimisque
conscientiis, quas quottidie augent tyranni Romanistae suis casibus
reservatis, exemptionibus, minis, censuris et mille his artibus
perdendae Ecclesiae dei. His adde Monasteriorum et collegiorum ritus,
statuta, cerimonias, perverso sensu intellectas, peiore usu servatas, ut
ubique in mercedem diffidentiae et neglectae fidei operetur in eis deus
huius saeculi hanc iram dei, ut avari sint et operarii tristes,
utrobique [Jer. 17, 18.] inquieti, pavidi et, ut Hieremias ait, duplici
contritione contriti magisque in sempiternum conterendi, ubi tam auro
quam operibus, timore et scrupulo possessis, desperatione aeterna
privabuntur.

Haec contingent, quia dominum non invocaverunt. Fides enim sola unicum
huius irae et miseriae remedium erat, qua dum carent, nec dominum
habent, qui solum in generatione iusta est, hoc est apud eos, cum eis et
in eis, qui credunt ei, et hac fide iustificantur, sive sit aliquis
Iudaeus sive gentilis, magnus aut parvus, ne quis de persona aut genere
glorietur, sicut [2. Sam. 10, 7.] Samuel ad Saul dixit ‘Fac quodcunque
invenerit manus tua, dominus enim [2. Cor. 3, 17.] tecum est’. Et
Paulus i. Cor. iij. ‘Ubi spiritus domini, ibi libertas’. Hic enim
nec opera Aven nec cura rerum nec conscientia traditionum, sed omnia
libera, iucunda, quieta, quaecunque facit, placere confidit, quaecunque
potest [1. Tim. 1, 9.] plebi dei facit, quomodocunque vult traditionibus
utitur, cum iusto non sit lex posita nulliusque egeat, solo domino
contentus, quem in haereditatem [Ps. 119, 57., (Ps. 142, 6.)] accepit
loco omnium, sicut ait ps. cxviij. ‘Portio mea domine, in terra
viventium’. [Ps. 16, 5.] Et xv. ‘Dominus pars haereditatis meae et
calicis mei, tu es qui restitues haereditatem meam mihi.’ Sic enim dum
omnia discedunt et nos relinquunt, simul nos labor, cura, timor eorum
relinquunt, et appropinquat [Matth. 11, 28 ff.] suscipitque nos ipse
dominus, et simul invenimus requiem, securitatem, libertatem animabus
nostris, ut Matt. xi. dicit ‘Venite ad me omnes, qui laboratis et
onerati estis, et ego reficiam vos. Tollite iugum meum super vos et
discite a me, quia mitis sum et humilis corde, et invenietis requiem
animabus vestris. [Ps. 27, 10.] Iugum enim meum suave est, et onus meum
leve’. Sic ps. xxij. gloriatur ‘Quoniam pater meus et mater mea
dereliquerunt me, dominus autem assumpsit me’.

[Röm. 1, 17.] ‘Videmus ergo et hic, quod ‘iustus ex fide sua
vivet’, dum per antithesin operariis Aven, avaris, iustitiariis et
deum non invocantibus opponit generationem iustam, quae dominum habet,
cum deum habere nemo possit 

[Seite 425]

nisi per fidem. Quia iustorum generatio deum in omnibus invocat, ideo
non timet, non est sollicita, non est avara, non operatur inutilia, sed
est in omnibus [Phil. 4, 4 f.] eadem, equabilis, indifferens, ut Philip.
iiij. ‘Gaudete in domino semper, iterum dico, gaudete, modestia vestra
nota sit omnibus hominibus, dominus enim prope est. Nihil solliciti
sitis, sed in omni oratione et obsecratione petitiones vestrae cum
gratiarum actione innotescant apud deum’. Ecce quam pulchre concordat
his verbis Apostolus cum sententia horum duorum versuum, ubi tollit
sollicitudinem, iubet invocari dominum, promittit dominum esse prope,
docet gaudere non in rebus sicut avari, sed in domino &c.

[Ps. 132, 9.] Illud ‘Trepidaverunt timore’ idiotismus est hebraeus,
sicut ps. cxxxi. [Ps. 21, 7.] ‘Et sancti eius exulatatione
exultabunt.’ Et xx. ‘Laetificabis eum in gaudio cum vultu tuo’, ut
indicet, eos timere nulla causa, cum non sit, quod eos [Spr. 28, 1., 3.
Mos. 26, 36.] terreat, sicut prover. xxv. ‘Fugit impius nemine
persequente’. Et Levi. xvi. [5. Mos. 28, 65.] ‘Terrebit eos sonitus
folii volantis’. Et Deutro. xxxij. ‘Dabit tibi dominus cor
pavidum’. Itaque a suo timore timent. Si enim paupertas, quam avari
metuunt, et traditio hominum aut quaecunque mala sua natura terrerent,
etiam iustos terrerent. At nunc vitio cordis eorum, non sua natura eos
terrent, Sicut econtra dominus beneficio fidei cor laetificat, ideo
exultatione exultat, cum tamen dominum non videat nisi per fidem, ac sic
de nulla re quam de hac fiducia gaudet.

At dices: forte impii cognoscerent et facerent eadem, si quis eos
moneret ac recta deceret, nunc quia non audiunt, quid mirum, si non
cognoscant maneantque operarii Aven, avari, dei ignorantes, timoribus
undique inquieti? Respondet: Non est ita, Sunt qui monent, quos non modo
non audiunt, sed irrident, afficiunt contumeliis et persequuntur, ut
sequitur.

[14, 6.] Consilium inopis confudistis, 

Quoniam dominus spes eius est.

Non ait ‘Consilium generationis iustae’, sed ‘inopis’, cum tamen
eosdem utroque vocabulo significet, Quod revera generatio iusta, et qui
rebus omnibus contemptis coram hominibus nulla persona fulgent, pariter
sine autoritate habeantur coram buccis istis et personatis Idolis
generationis [Phil. 2, 15 f.] pravae atque perversae, in cuius medio
(sicut Apostolus dicit) lucent sicut luminaria mundi, verbum vitae
retinentes. Itaque coram deo sunt generatio [Weish. 5, 3 f.] iusta, sed
coram hominibus indigni, quibus credant, immo ut Sap. v. dicitur, ‘in
derisum eos habent et in similitudinem improperii, vitam illorum
aestimant insaniam et finem sine honore’. Confunditur autem eorum
consilium, dum non modo non suscipitur (sicut oportuit) summa
reverentia, sed etiam damnatur, exibilatur, irridetur tanquam
haereticum, seditiosum, scandalosum, temerarium, erroneum, blasphemum.
Sic enim et hodie, si magnatum tyrannides monueris, appellaberis et
excipieris.

[Seite 426]

Hebraeus verbo transitivo dicit ‘Confundi fecistis’, hoc est
egistis, ut consilium eius erubesceret et ignominia a vobis et omnibus
affectum haberetur, tanquam Christus veritas ipsa inter latrones, inter
scelerata dogmata, quod fit determinationibus, damnationibus, mandatis
hominum, sicut [1. Thess. 2, 16.] de Iudaeis Apostolus ad
Tessalonicenses scribit, eos prohibuisse, ne Apostoli loquerentur
gentibus, quo salvi fiant. Id quod nostro saeculo faciunt hereticae
pravitatis inquisitores, impiissimi veritatis oppressores cum suis. Et
emphaticum sane verbum posuit ‘Confudistis’ non ‘extinxistis’.
Siquidem verbum dei etiam hi extinguunt vel in seipsis, qui ei non
credunt, vel si ad tempus credunt, curis tamen vitae huius euntes
suffocant, sicut [Luc. 8, 14.] dominus de semine inter spinas seminato
docet, qui non confundunt consilium iusti, quia verum, sanctum, bonum
esse credunt vel opinantur. At cruenti et furiosi illi non extinguunt,
nisi prius nomine pessimo ipsum fedaverint, hoc est quod dixi,
turpissima morte ipsum damnant, ut haereticum, erroneum, seditiosum &c.

Cum ergo scriptura tam proprie mores impiorum hominum deliniat, oportet
eos, qui proni sunt aliena pro haereticis damnare, omni studio
observare, praesertim si et autoritate personae et nomine in populo
valeant. Nam hi proprie sunt, quos hoc versu pingi videmus, nec oportet
terreri ab illorum insania nos, qui hac dei scriptura praemuniti sumus,
sic solere facere eos, qui ignorant deum, sed potius misereri eorum et
pro eis orare.

Nec hoc eorum segniter taxat ingenium, quod dicit ‘Quoniam dominus
spes eius est’, ac si dicat: nulla alia causa damnatis, nisi quod
multitudine et magnitudine hominum non nititur sicut vos. Nunc vero,
quia solus est et non nisi in domini nititur, vos autem turba magnorum
et minorum stipati estis, confidenter damnatis. Diximus enim et
superius, hoc esse omnium plausibilissimum argumentum impiorum, quod ab
autoritate maiorum et multorum, tum longitudine temporum ducunt, rursum
a despectu et vilitate et paucitate dicentium recta. Qua larva utraque
sic excaecati sunt, ut clausis auribus ne audire quidem, nedum
consyderare velint quae dicuntur. Sic enim et pharisaei sese armabant
multitudine et magnitudine Herodianorum et suorom contra Christum.
Itaque et hoc Emphaticum est ‘Inopis’, ‘Aeni’, idest afflicti et
humiliati, ac per hoc contempti in oculis Behemoth, qui non nisi
sublimia vident.

‘Consilium’ autem vocat, non ‘verbum’ aut ‘reprehensionem’,
quo exprobrat eorum insaniam et aggravat culpam. Mitius enim peccarent,
si reprehensionem eius damnarent, nunc autem utile et salutare verbum,
quo eorum saluti consulitur, damnant. Miserationis autem affectu hic
versus dicitur in hunc modum: Estis ne vos omnium hominum miserrimi, qui
multitudine et magnitudine hominum freti non modo non auditis, sed
extinguitis, 

[Seite 427]

immo pessimo imposito nomine perditis verbum, quod non nisi vestrae
salutis gratia vobis pio remedio et consilio affertur? offensi duntaxant
paupertate, vilitate et humilitate nuncii, nec vos hoc movet, quod etsi
multitudine et magnitudine hominum circumdatus non sit, Dominus tamen ei
assistit, et spes eius est?

Sane sunt multi inter homines, qui verbum, propter quod certamen est,
pro nihilo habentes, solo favore huc aut illuc feruntur, quocunque
viderint multitudinem inclinari, qui si rursum in alteram partem res
inclinarit, iterum sequentur multitudinem. Sic multi Christum sunt
secuti, qui postea ipso crucifixo scandalisati retrorsum ad Iudaeos
redierunt. Arundines hi sunt vento agitate, tantum ad perniciem
veritatis in tempore tentationis utiles, ut qui scandalo sui veritatis
hostes confortant, cui prius autoritatem et robur sua obsequentia
infideli pepererant, plus iam nocentes quam prius profuerant. [Ps. 78,
9.] De qualibus ps. lxxvij. ‘Filii Ephrem intendentes et mittentes
arcum conversi sunt in die belli, quia non fuit dominus spes eorum’,
sed gloria praeceptoris, [Ps. 38, 12.] de qua sibi placebant. Sic
Christus in Cruce ‘Elongasti a me amicum et [Ps. 31, 12.] proximum et
notos meos a miseria’. Et iterum ‘factus sum opprobrium vicinis meis
valde et timor notis meis’.

[14, 7.] Quis dabit ex Zion salutare Israel? 

Cum converterit dominus captivitatem plebis suae, exultabit Iacob et
laetabitur Israel.

Hoc video ab illustribus patribus intelligi super Iudaeos in finem
convertendos. Quod si verum est, oportet psalmum referri ab initio sui
ad tempus Christi, quando Synagoga sic erat excaecata, ut multi (nempe
Zaducei) etiam spiritum et angelum negarent et resurrectionem carnis, ut
Lucas [Apg. 23, 8., Matth. 22, 29.] Act. xxiij. refert, et Christus
eisdem xx. ‘Erratis, nescientes virtutem dei neque scripturas’ &c.
Sic enim dixerunt in corde suo ‘Non est deus’, deinde avaritia,
hypocrisi, incredulitate erant corrupti et abominabiles in studiis suis
et consilium Christi inopis ac pauperum Apostolorum non modo non
suscoeperunt, sed etiam per summam ignominiam damnaverunt. In quam
[Röm. 3, 19.] sententiam et Paulus Ro. iij. de hoc psalmo videtur
dicere ‘Scimus, quod quaecunque lex loquitur, iis qui in lege sunt,
loquitur. Hoc sensu psalmus totus a B. Augustino tractatur. Tunc
sequitur eodem filo ductus sensus, ‘Quis dabit ex Zion salutare
Israel?’ quasi dicat: frustra praedicatur eis, non nostrum est, ut
salventur, etsi consulamus et oremus sedulo, ut Paulus [Röm. 10, 1.]
Ro. x. ‘Voluntas cordis mei et obsecratio ad deum pro illis fit in
salutem’, ut sit ista quaestio anxii affectus ac velut parturientis et
optantis esse anathema [Röm. 9, 3.] a Christo pro eis, sicut Paulus Ro.
ix., Ubi omnia agat et tandem mysterio insuperabili prohibitus dicat:
sed quid facio? quid laboro? quis 

[Seite 428]

poterit eos salvare? Illuc tandem veniendum est, quod mysterium hic deus
operatur, ‘quia caecitas ex parte contigit in Israel, donec plenitudo
gentium intraret, et sic omnis Israel salvus fieret, sicut scriptum est:
Veniet ex Zion, qui avertet impietatem ab Iacob. Et hoc a me testamentum
illis, cum abstulero [Röm. 11, 25 ff.] peccata eorum’, Ro. xi.
Asperrimus enim est iste locus nec ab ipso [Jes. 59, 20.] Paulo satis
aperte explicatus, nam et Isaiae locum lix. quem inducit, non parum
mutat, unde nec ego hoc mysterii sen secreti consilii hucusque satis
intellexi.

Quodsi generaliter (ut coepimus) psalmum de omnibus hominibus
intelligimus, nec sic male intelligimus, quia si literam de Iudaeis
solis loquitur, sicuti fere cogit Paulus dictis iam locis ad Romanos,
hoc tamen verum est, eos in hoc esse exemplum omnium impiorum, qui in
Ecclesia quocunque saeculo et praesertim in diebus novissimis futuri
fuerunt et sunt, [2. Petr. 2, 6 u. 15.] sicut ij. Pe. ij. Zodomitas
dicit positos exemplum eorum, qui impie acturi [Judä 11.] sunt, Item et
Balaam eorundem exemplum et Iudas immo et Iohannes [1. Joh. 3, 12.] i.
Ioh. iij. Cain exemplum ponunt eorum, qui ex maligno erant. His ergo
omnibus, cum omnia frustra dicantur atque fiant, tandem tradita causa
divino secreto non habetur nisi reliquus gemitus, qui optet nec tamen
desperet futuram in fine dei misericordiam, sicut et nos hodie Ecclesiae
captivitatem optamus et speramus converti. Quis ergo dabit salutem
Israel, dabit autem ex Zion? Nemo, donec ipse dominus convertat
captivitatem plebis suae, scilicet eius, quae secundum carnem Israel est
et iam in maxima et longissima et pessima omnium captivitate tenetur,
tam corporaliter quam spiritualiter captiva, similiter exemplo huius
captivitatem plebis suae cuiuscunque, etiam si [Ps. 127, 1.] non sit
secundum carnem Israel et plebs dei. ‘Nisi enim dominus aedificaverit
domum, in vanum laboraverunt, qui aedificant’.

Addit autem ‘ex Zion’, ut ostendat, non aliam illis aut ullis
hominibus salutem dandam esse nisi eam, quae in Christo est, quae in
Zion data est et inde in omnem terram propagata, ac per hoc esse Iudaeos
ad Christum [Luc. 1, 37.] convertendos, quantumlibet in eum nunc
insaniant. ‘Non est enim impossibile [Röm. 11, 23.] apud deum omne
verbum’. Et Ro. xi. ‘Potens est deus iterum inserere illos’.
Quocirca damnabilis est furor quorundam Christianorum (si christianos
oportet appellare), qui se in hoc arbitrantur obsequium deo praestare,
si Iudaeos odiosissime persequantur, omne malum eis cogitent, ac eorum
deploratis malis extrema superbia et contemptu insultent, cum huius
psalmi [Röm. 9, 1 f.] exemplo et Pauli Ro. ix. summo affectu pro eis
tristari et dolere et orare [Röm. 11, 18.] continue oporteat. Hi certe
viderint, quam audiant Paulum Ro. xi. ‘Noli gloriari adversum ramos:
quodsi gloriaris, non tu radicem portas, sed radix [Röm. 11, 20.]
te’. Et iterum ‘Noli altum sapere, sed time’. Faciunt autem hac
tyrannide sua impii isti nominetenus christiani non levem iacturam
Christiano tum 

[Seite 429]

nomini tum populo, ac rei sunt participesque impietatis Iudaicae, quam
hoc crudelitatis exemplo velut repullunt a Christianismo, cum eos omni
suavitate, patientia, prece, cura debeant attrahere. Et horum furori
patrocinantur, instant Theologi quoque quidam insulsissimi, qui
fastuosissimo supercilio Iudaeos garriunt esse servos Christianorum et
subiectos Caesari, cum ipsi interim tam vere sint Christiani, quam vere
ullus est Romanus Caesar hodie.

Quis rogo ad nostram religionem transeat, vel benignissimae
patientissimaeque mentis, qui tam atrociter et hostiliter et non modo
non christianiter, sed plusquam feraliter sese a nobis videat tractari?
Si odium Iudaeorum et haereticorum et Turcorum facit christianos, vere
nos etiam furiosi sumus omnium christianissimi. Si autem amor Christi
facit Christianos, sine dubio nos peiores Iudaeis, haereticis et Turcis
sumus, cum nemo Christum amet minus quam nos. Similis est horum insania
stultis illis et pueris, qui Iudaeis in parietibus pictis velut patienti
Christo auxiliaturi oculos effodiunt. Nec aliud etiam agunt passionis
dominicae declamatores plurimi, quam ut Iudaeorum in Christum ferociam
aggravent et in eos exasperent fidelium corda, cum Euangelium hoc agat,
ut charitatem dei et Christi in ea re nobis unice et summe commendet,
cuius illi ne verbo quidem unquam meminerunt.

[Ps. 3, 9.] Igitur Epitasis est in nomine ‘dominus’, sicut ps. iij.
‘Domini est salus’. Ita nemo dat salutem, nemo convertit
captivitatem nisi dominus solus. Et affectus illi, ‘Exultabit et
laetabitur’, ps. v. tractati sunt, sed nomina Iacob et Israel ps.
iiij. vidimus.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS QVARTVS DECIMVS,

HEBRAEIS QVINTVS DECIMVS. 

PSALMVS DAVID.

1519

[Seite 429] 

[15, 1.] Domine, quis habitabit in tabernaculo tuo?

Et quis requiescet in monte sancto tuo?

Optimo ordine hic psalmus praecedentem sequitur, sicut enim in illo
descripta est idaea sive exemplar impiorum, quale Iuadaei tempore
Christi, etiam adhuc exhibent, ita hoc describitur exemplar piorum, ut
sic non solum declinare a malo, sed etiam facere bonum doceat, prius
veterem hominem exuat cum actibus suis, deinde induat novum, qui
secundum deum creatus est. Et primo notandum, quod absolute imaginem pii
populi ponit non monstrans, unde petenda sit aut veniat, quo fit, ut
insipiens ea, quae hoc psalmo dicuntur, posset moralibus virtutibus et
libero arbitrio tribuere, quae omnia sunt gratiae operantis, ita ut
psalmus hic unus sit de facillimis, dum simplicissime 

[Seite 430]

mores iustificantis gratiae ipsa penitus tacita depingit, simul tamen
sit intelligibilis iis, qui gratiae notitia non sunt praemuniti, sicut
et psalmus praecedens apertissimus est, cum mores impiorum et opus
paterni peccati ipso tacito arguat, obscurissimus autem iis, qui peccati
illius scientia inanes liberum arbitrium illic solummodo consyderant,
cui tribuant conversionem captivitatis et ignorantiam dei cum reliquis
malis.

Pugnat vero hic psalmus maxime adversus personas personarumque
spectatores, deinde adversus cerimoniistas. Iudaei enim prae caeteris
gentibus utraque persona mire superbiebant, quod soli essent patrum
semen et soli legem dei haberent. Ita de generis gloria, de sapientia et
iustitia praesumebant [Luc. 3, 8.] sumebant sese solos habitaturos in
tabernaculo dei, sicut Lucae iij. dixit eis Baptista ‘Et ne dixeritis:
semen Abrahae sumus. Potens est deus, de lapidibus [Röm. 2, 23.] istis
suscitare filios Abrahae’. Et Ro. ij. ‘Tu qui gloriaris in lege et
probas utiliora’ &c. Ab horum ergo praesumptione propheta faciem
vertens in secretum conspectum dei, ubi non est respectus personarum,
veritatem allaturus accusat eos, simul tamen eorum caecitati compatitur
dicens:

Ut quid illi, domine, iactant gloriam generis, sapientiae et iustitiae,
quae ex lege est et prae se solis neminem in tabernaculo tuo admittunt?
Sic enim iudicant homines, Tu vero, apud quem nullus est personarum
respectus, [Luc. 16, 15.] longe aliter. “Nam quod altum est coram
hominibus, abominabile est apud deum”. Tabernaculum autem dei et
montem sanctum dei Ecclesiam dei significat, non christianam tantum, sed
omnium iustorum, etiam in Synagoga, non tamen frustranea est ista
ingeminatio seu repetitio tabernaculi et montis. Tabernaculum enim seu
tentorium militaris habitatio est, ut significet populum dei in ecclesia
sic habitare, ut assidue cum peccatis, mundo et daemonibus pugnet et in
hac parte sine timore et inquietudine non sit, quae res pertinet ad
mortificationem veteris hominis.

At ‘requiescere’, quod in hebraeo etiam ‘habitare’ est, sed
pacifice et quiete sicut in civitate vel castro, id quod noster
interpres per ‘requiescere’ utcunque expressit, significet, per
fidem in Christo securam quietamque conscientiam habere in mediis etiam
pugnae tumultibus, quae res pertinet ad iustificationem novi hominis,
unde rectius posita fuisset coniunctio ‘et’ quam ‘aut’, sicut
est in hebraeo.

Videmus ergo, hic non de quovis quaeri, qui in Ecclesia dei sit, cum
sint multae paleae cum tritico in area, sed de iis duntaxat, qui vere de
Ecclesia sunt, quibus ecclesia est tabernaculum belli et mons pacis, qui
semper pugnant in ea semperque triumphant. Audiamus ergo, quid ad
quaestionem communissimam respondet, qua omnes quaerunt, quid sit esse
bonum, iustum, sanctum hominem.

[Seite 431]

[15, 2.] Qui ingreditur sine macula, et operatur iustitiam, 

[15, 3.] Qui loquitur veritatem in corde suo.

[Matth. 7, 16.] ‘Ex fructibus eorum scilicet cognoscetis eos’,
quorum tres hoc versu primo iuxta hebraicam distinctionem ponit. Primus
est esse immaculatum [Ps. 119, 1.] in via. Sic et ps. cxviij. incipit
‘Beati immaculati in via’, quod est, ut [Jac. 1, 27.] Iacob i.
dicitur, ‘Immaculatum se custodire ab hoc saeculo’. Non autem de
puritate loquitur carnali, quae in vestibus, cibis, potibus, membris,
aliisque iustitiis carnis sive in sacerdotio levitico sive in apparatu
mundano servatur. In spiritu enim loquitur de spirituali munditia, quae
est duplex, [Tit. 1, 15.] Siquidem Paulus inquinamentum carnis et
spiritus distinguit, Et Tit. i. inquinatas impiorum mentem et
conscientiam profitetur, quo vitio nihil eis mundum esse proclamat. Haec
impuritas est ipsa impietas, opinio, sensus perversus de deo, oculus
scilicet nequam, qui totum corpus tenebrosum facit, etiam speciosissima
eorum opera, verba, consilia, cogitata, tam efficax est malum huius
immundiciae spiritualis. Altera est immundicia carnis, libido et
voluptas, quae etsi cor et voluntatem immundis desyderiis polluit,
Carnis tamen dicitur, quia de carnis libidine venit.

His duplex opponitur munditia, spiritus et carnis. Spiritus est ipsa
pietas, quam Iob et Baruch sapientiam vocant, Petrus et Paulus fidem,
sic [Apgsch. 15, 9.] enim Act. xv. Petrus dicit ‘Fide purificans corda
eorum’. Haec enim facit, ut sit mens et conscientia pura, recte de deo
sentiens. Unde in prophetis frequentissima est fornicationis mentio, qua
populum Israel pollutum, contaminatum, maculatum, corruptum,
prostitutum, adulterum arguunt. Rursus virginem vocant populum syncerae
fidei, ut castitas et maculatio carnis fere [Hos. 1., Hos. 2.] pro
figura pietatis et impietatis habeantur. Sic enim Osee i. et ij. sumit
metaphoram ab uxore et viro dominus inter se et synagogam.

Munditia carnis ipsa castitas est sive pudicitia, quae satis cantata et
[Jes. 11, 5.] nota est, et hanc quoque ipsa fides facit, sicut Isaiae v.
dicitur ‘Et erit fides1� cingulum lumborum eius et fides cinctorium
renum eius’. Vocatur autem et haec puritas carnis, cum intret et
maxime sit in spiritu hominis, quod sit in rebus et operibus carnis
sicut illa puritas spiritus, cum prodeat et maxime in omnia opera sese
fundat, totam vitam purificans, quod sit de [1. Tim. 2, 2.] rebus et
operibus spiritus. Has duas pulchre composuit Paulus. i. Timo. ij. ‘ut
quietam et tranquillam vitam agamus in omni pietate et castitate’,
graece ‘Eusebia et semnoteti’, qua deo servitur et honeste vivitur.

Vide itaque, fidem tacet, sed fructus eius commendat, cum immaculatus
ingredi nemo possit, nisi qui credit, sitque idem ingredi sine macula,
quod vivere in fide, ac sic a primo mandato incipit.

[Seite 432]

‘Operatur iustitiam’. Hic iustitia absolute dicitur absque pronomine
‘tuam’ vel ‘meam’, quia iustitia dei est (ut satis diximus), qua
ex eius gratia coram ipso iusti sumus, de qua hic non loquitur, sed de
iustitia, qua inter homines vivimus, nulli nocentes, omnibus sua
tribuentes, quo modo et Apostolus [Tit. 2, 12.] Tit. ij. ‘Sobrie et
iuste et pie vivamus in hoc saeculo’. Observa autem ‘operator
iustitiae’, non ait ‘qui loquitur, cogitat, audit iustitiam’, quia
non auditores, sed factores legis iustificabuntur. Quid autem debemus
aliis? [Matth. 7, 12.] Illud quod Christus Matthei vi. docet
‘Quaecunque vultis ut faciant vobis homines, et vos facite illis’,
etiam hostibus, scilicet nulli nocere, nulli reddere malum, patientibus
iniuriam succurrere, omnibus benefacere. Magis tamen (ut dixi) haec in
personarum respectum dicuntur, quasi dicat: Non quia sacerdos, non quia
religiosus, non quia oras multum, non quia facis miracula, non quia
eximie doces, non quia titulo patrum spectabilis es, nullius denique
operis operator nisi iustitiae, habitabis in monte sancto dei, qua si
careas, non proderunt etiam omnia alia opera, nec ipsae indulgentiae nec
ipsa suffragia nec ipse intercessiones. Stat sententia: Ambulator
immaculatus et operator iustitiae habitabit in tabernaculo domini.

Quam multi enim sunt, qui Ecclesias, collegia, monasteria, altaria,
vasa, vestimenta edificant, augent, ornant, qui tamen interim iustitiam
ne cogitant quidem, imo haec ut operentur, iustitiam conculcant, tandem
per ipsa iniustitiae suae veniam sperantes. Quam plumiris hoc negocio
deceptis sic [Matth. 25, 42 f.] in extremo die dicturus est ‘esurivi,
sitivi, nudus fui, captivus fui, infirmus fui, peregrinus fui’, Nihil
de operibus, quae hodie iactantur et spectantur. Rursum nihil refert, si
laicus, pauper, eger, contemptus et quantumlibet vilis: si operaris
iustitiam, salvus eris. Unicum hoc spectandum spectaculum, operatio
iustitiae, caeteris frustra irritantibus allicientibusque specie
pietatis.

‘Qui loquitur veritatem in corde suo’. Pulcher ordo: primo persona
grata requiritur per munditiam, deinde opus per iustitiam, tandem verbum
per veritatem. Sic respicit deus ad Abel primum, deinde et ad munera
eius. Et qui potens est in opere, erit et in sermone, Et lignum, quod
fructum suum dat in tempore suo, eius folium quoque nunquam defluet, Ne
sint, qui dicunt et non faciunt. ‘Loqui in corde suo veritatem’
Augustinus putat dictum de eo, qui nesciens loquitur veritatem, cum
aliud voluerit quam significatum [Joh. 11, 50.] ficatum sit, ut Caiphas
Iohan. xi. ‘Expedit vobis, unus homo moriatur pro populo’. Hic enim
expedire voluit, ne periret populus de terra, quanquam hoc sciret non
secuturum vel saltem ignoraret. Veritatem ergo in ore dixit non in corde
suo, sed in corde Iohannis, quia hoc, quod ille mendaci corde, veraci
ore protulit, hoc Iohannes veraci corde intellexit. Tales sunt et illi,
[1. Tim. 1, 7.] qui apud Paulum i. Timo. dicuntur nescire quid loquantur
et de quibus affirment, frequentissimum scilicet malorum, etiam multis
sanctis patribus insidiatum, dum scripturas sanctas, ipsam scilicet
veritatem, aliquando torserunt 

[Seite 433]

pro affectibus suis. Et hodie, quis hoc vitio se gloriabitur carere?
Abundant enim depravatores verbi dei supra modum, non quod omnes
scienter mentiantur, sed quod non cognoscunt cor suum satis, quod verbis
ore prolatis verissimis contraria sapit nec seipsum nec verba oris sui
intelligit. Quod fit, quia loquuntur ea, quae fidei munditia et vita
iustitiam operante non sunt consecuti. Ideo necesse est, ut divinent de
omnibus et nihil intelligant.

Idem dicendum de iis, qui non docent, sed familiariter colloquuntur.
Rarissime enim ita loquimur invicem, sicut sentimus, timentes offendere,
ut nesciam, an unum hominem sim excepturus ab hoc peccato, praeter solum
Christum, sicut nec operatorem iustitiae nec immaculatum ambulatorem
esse [1. Petr. 2, 22.] credam ullum sine vitio nisi Christum solum, qui
solus peccatum non fecit nec inventus est dolus in ore eius. Si enim
omnes, ut sentimus, invicem loqueremur, quantis nos oneraturi essemus
adversariis? quantae amicitiae hoc gladio veritatis dividerentur, quae
nunc arctissime coniunctae videntur. Ita quantum manet in nobis
humanitatis, tantum manet et mendacii et vanitatis: Nemo igitur sine
fictione et adulatione nec sine falsa verbi dei opinione. Iterum ut
dixi, personae respectum hic taxat, quae plurimos fallit, ne hoc vitio
sese laborare deprehendant. Adeo nemo est apertus et simplex satis, nec
tamen curamus, ut hoc malo careamus, sed interim opuscula nostra
facimus, quibus confidimus quasi cum vitio habitare in monte sancto dei.

[15, 3.] Qui non egit dolum in lingua sua, nec fecit proximo 

suo malum. 

Et opprobrium non accepit adversus proximum suum.

Non est dubium, quin id, quod dixit ‘ambulator immaculatus’,
‘operator iustitiae’, totam iustitiam significet, quam deinceps suis
partibus exequitur, quarum una est: veritatem loqui in corde, non
adulari, non connivere, non indulgere, quo vitio peccamus in amicis et
sodalibus. Alia pars est: dolum non agere in lingua, quod hebraice
‘Qui non detraxit seu detulit’ dicitur. Hieronymus ‘Qui non est
facilis in lingua’. Significat autem id vitii, quo peccamus in
adversariis, deferentes ad amicos quaecunque ab inimicis eorum
audiverimus, eaque in peiorem partem interpretamur. Cottidieque
exploramus, ut similia deferamus, a quo verbo Ioseph ‘exploratores [1.
Mos. 42, 9.] Aegypti’ appellavit fratres suos Gen. xlij. Vitium sane
late patens et communissimum, simul ad discordias excitandas
potentissimum, deinde quod nonnunquam specie et titulo consilii et
monitorii sese pulcherrime vestit. Pulcherrima vero larva est, quando in
angelum lucis sese transferens zelo dei defert, explorat, accusat
proximum de haeresi, errore, impia vita. Hic enim praemium expectat pro
obsequio dei, quod prestitit occidendo pios et 

[Seite 434]

damnando pia dogmata. Vult ergo propheta, ut ea, quae mala sunt
proximorum, apud alium proximum taceamus, etiam si sit inimicus et
meritus de nobis, nec nisi bona loquamur, et ea tantum, quae ad
reparandam, servandam et augendam concordiam valent. Id enim vellemus
nobis fieri, quin maxime caveamus, ne cuius verbum et opus temere
iudicemus et damnemus, ne in veritatem impingamus, pro qua videmur
maxime conari. Sic matrem suam Augustinus fecisse inter mulieres
inimicas scripsit Confess. ix. Ideo insignis pars iustitiae in hoc
absolvitur. Multa sunt in hoc vitium in scripturis testimonia, quae
omittimus, cum sit vitium per se notissimum hominumque doctrinis
damnatum. Verum nec illo caret ullus hominum in hac vita, tanta est
miseria huius vitae, quia etsi sint, qui non exigunt, sibi mala nunciari
adversarii, et eius omnia in peius interpretari, tamen si ita nuncientur
et interpretentur, non inviti audiunt dicique permittunt nec repellunt
nec resistunt dicenti nec in bonum interpretantur suspitionique saltem
locum [Jer. 40, 13 ff.] faciunt. Hac virtute clarus fuisse scribitur
Godolias, filius Aicham, Hiere. xl., qui cum Iohannan Careae ei
nunciaret et vere nunciaret, Ismael Nathaniae ei insidiari, ut
occideret, noluit audire nec credidit dicens ‘Falsum tu loqueris de
Ismael’. Et hac pia opinione perseverans occisus est, malens
periclitari vita quam mala (quae tamen vera erant) suspicari de proximo
suo et credere delatori.

‘Nec fecit proximo suo malum’, idest damnum vel nocumentum. Quod
vitium si in latitudinem suam extendas, nec ipso carebit penitus ullus
hominum sicut nec praecedente. Nam etsi sunt qui in manum non extendunt,
tamen Nemesi, peripatetica virtute, malis mala fieri gaudent nec
prohibent, quin iustitiam dei laudant, quod dignis digna intulerit,
interim non videntes, quam nollent sibi talia optari a quoquam
adversario. Et hanc legem naturae, lumen illud naturae Aristoteles non
vidit, quando ethica sua Nemesi ista et multis aliis vitiis pro
virtutibus positis foedavit. Sed et hoc monstrum non raro induit angelum
lucis, ut sit incognoscibile, dum exurit et occidit sanctos dei et
persequitur veritatem et iustitiam in obsequium dei et zelo veritatis,
sicut hodie furiunt sophistae et pontifices, Idola, nihil curantes, quod
sibi talia fieri nollent. Ita vides, quod in personarum respectum maxime
invehatur, quod ii praesumunt potissimum in tabernaculo dei habitare,
qui sunt iis vitiis inquinatissimi, falsi specie bonae intentionis,
nominis et personae coram se et hominibus.

‘Et opprobrium non accepit adversus proximos suos’. Verbum
‘accepit’ [Ps. 24, 4.] melius ‘levavit’ fuisset redditum. Sic et
ps. xxiij. ‘Qui non accepit (non levavit, non exaltavit, non iactavit)
in vano animam suam’. Ita hic ‘qui non iactavit, exaltavit,
exaggeravit, magnificavit, dilatavit malum nomen, opprobrium,
ignominiam, convitium, blasphemiam contra proximum suum’, id quod
solent 

[Seite 435]

inimici mutuo facere, Maxime autem illi, contra quos maxime loquitur,
personati zelo dei et amore veritatis, in spiritu enim loquitur. Nam
crassi illi conviciatores mox sese agnoscunt male fecisse, sed illi
pergunt in merito digno zeli sui, quos haereticum sit non bene foecisse
dicere. Itaque horum est contra proximos clamare, haereticos,
schismaticos, erroneos et sexcenta mala nomina eaque in vulgus
propagare, elevare, magnificare coram magnatibus, manibus, voce et toto
corpore testari, donec coelum et terram, si possint, misceant et
conturbent profundum maris.

Verum vide, spiritus non omittit, quin proximos appellet, quantumvis
sint inimici invicem, potentissimo verbo eos ad pacem et concordiam
vocans et insignem insaniam eorum taxans. Quis enim deferat, noceat,
convicietur proximo suo nisi insanus? Quomodo excusabuntur, quod digna
fecerint inimicis negantes, eos proximos esse, contra spiritum, qui
proximos eos esse affirmat? Sed sic fieri oportet, ut legis naturae
obliti faciant, quod sibi fieri nollent.

Ordinem quoque observa pulchrum, nam totus hic versus de inimicis agit.
Primum est enim: mala proximi explorare, deferre, accusare, deinde:
accusatum nocere, occidere, exurere, Ultimo, ne inique gessisse aut
gerere videantur: blasphemare, elevare opprobrium, iactare crimina et
sic poenam dignam redditam ostentare. Sic in Christum primo explorabant
falsa testimonia, detulerunt et accusaverunt, accusatum dehinc et
damnatum crucifixerunt, Crucifixum vero pessimis nominibus
blasphemaverunt. Tam proprie, apte, breviter impiorum vitam depinxit.
Contra boni viri est opprobrium proximi non admittere, extinguere,
contraria praedicare, tueri, et si non potest tueri, excusare aut saltem
dolere et compati etiam inimico et malo, sic enim sibi quisque fieri
vellet. Ita non modo non nocebit aut malum faciet proximo, sed etiam
bene faciet, sive sit amicus sive inimicus, ut est sententia Christi
[Matth. 5, 44.] Matt. vi. Nec explorabit nec deferet, sed deferenti
resistet, susurronem compescent. Magna et ardua sunt haec, quod in his
offendi oportet montes Israel et ipsam superbiam Iordanis, summos
Episcopos, Magistratus, potentes, sapientes, sanctos. Nam hi longe
amplius quam vulgus iis vitiis sunt impliciti longeque magis seviunt ac
nocent, cum sit apud eos species bona et autoritas metuenda. Hoc est,
quod dicit.

[15, 4.] Ad nihilum deductus est in conspectu eius malignus, timentes 

autem dominum glorificat. 

Qui iurat proximo suo et non decipit.

Dixisset: ad nihilum deductus est summus sacerdos, Rex, propheta,
princeps, seniores, scribae, pharisaei, Episcopi, et quicquid est magni
nominis in conspectu eius, nisi distinguendum esset inter personas et
vitia, inter 

[Seite 436]

potestatem et abusum potestatis. Nomina enim potestatum metuenda sunt,
sed vitia eorum contemnenda, nec propter potestatem vitia dissimulanda
aut probanda, nec propter vitia potestas offendenda aut contemnenda, cum
potestas nulla [Röm. 13, 1.] sit, nisi ex deo, nec sit hominum, sed
dei, Ro. xiij. Vitia vero non sunt dei, sed hominum. Prudentia itaque
hic opus est simul et magno animo, ne potestas terreat vitia
contemnentem, nec vitia subvertant potestatem stulta humilitate
suspicientem.

Est ergo sensus: Etsi delatores, malefactores et blasphematores sint
magni, et iniquitas egrediatur de maioribus babylonis, qui videntur
regere populum, non eorum magnitudine terretur, despicit eos ut malignos
et fiducialiter agit defendens proximos suos, licet revereatur ut
magnos, humiliter cedens eorum potestati.

Hunc versum si servassent Christiani in Romanos proceres, minus malorum
hodie haberet Ecclesia.

Hebraeus elegantius hoc loco dicit ‘Contemptus est in oculis eius
contemptor’, scilicet ingenium magnatum et superborum indicans, qui
fiducia potestatis et larva personae inflati ab omnibus volunt metui,
ipsi vero omnes contemnere, omnia sibi licere, aliis citra eorum
consilium nihil licere, sicut Romae de germanis dicunt Idola nostra:
Quantos stabularios habemus Romani. Et iterum: Todescola bestia. Sic
enim sanctissimi pastores ovium Christi nos pascunt pro palliis et tota
substantia nostra, quam rapiunt robustissimi latrones. Nonne et ipsi
sunt magnifici et securi, dei, hominum et omnium contemptores? At quis
hos rursum contemnit? Num adulatores? qui id etiam habent negotii, ut
potestatem laesam asserant, ubi vitia tantum arguuntur, quo potestatem,
aeternae salutis ministerium, faciant iniquitatis caediumque patronam et
perditionis officinam.

Contra ‘Timentes autem dominum glorificat’. Pulchra antithesis: illi
sunt contemptores dei, hi timentes dei, illos contemnit, hos glorificat.
An non movetur persona paupertatis, paucitatis, humilitatis, ruditatis,
ignobilitatis, [Hebr. 11, 25 ff.] oppressionis eorum? Non, sed sicut
Moses Heb. xi. Reliquit Aegyptum, non veritus animositatem regis, magis
eligens affligi cum populo dei quam temporalis peccati habere
iucunditatem, maiores divitias existimans thesauro Aegyptiorum
improperium Christi, sicut Achimelech, nihil veritus Saulem et [1. Sam.
22, 12 ff.] principes eius, cum fiducia pro paupere David locutus est i.
Reg. xxij.

Emphasis autem insignis est, quod permutato affectu gloriam parvis et
contemptis, contemptum magnis et gloriosis tribuit. Magnos et qui
parvorum sunt contemptores non solum non honorat in maliciis eorum, sed
etiam contemnit, parvos et ab illis contemptos non solum respicit in
bonitatibus eorum, sed etiam glorificat, cum longe secus agat mundanus
affectus, ubi vitia magnorum vel pro virtutibus praedicantur, vel omnia
mitius interpretantur, 

[Seite 437]

contra parvorum virtutes vel pro criminibus accusantur, vel omnia in
peiorem partem interpretantur, sicut erudite fingit fabella vulpis et
leonis, item lupi et ovis. Itaque audacis spiritus animosum opus est,
honoratos contemnere [2. Kön. 3, 13 f.] et contemptos honorare. Sic i.
Reg. iij. Eliseus ad Ioram, regem Israel, intrepidus dixit ‘Quid mihi
et tibi est?’ ‘vivit dominus, in cuius conspectu sto, quia nisi
vultum Iosaphat, regis Iuda, vererer, non attendissem te nec
respexissem’.

[15, 4.] Qui iurat proximo suo.

Hieronymus ‘Iurat, ut se affligat, et non mutat’. Potest quidem
hebraicum verbum, cum sit aequivocum, ad afflictionem et amicum pro
afflictione transferri, sed nostrae translationis sensus magis placet,
cum de operibus erga proximum in totum agat, excepto versu secundo, qui
de operibus erga seipsum purificandum satis egit. Commune autem hominum
vitium tangit, de quo omnes queruntur, scilicet infidelitatem, quod
venit ex radice illa, qua quilibet quaerit quae sua sunt, maxime in
commerciis et negociis, sine quibus vita haec non agitur. Ut enim
affectus sui commodi est intimus, quem nemo satis in seipso agnoscit,
cum sit astutissimus et dolosissimus, ita arduum et rarum est servare et
non mutare, quod promissum iuratumque fuerit. Quod si qui etiam servant,
tamen corde non satis prompto servant, praesertim arridente quopiam,
quod interim acciderit, vel lucro vel occasione maioris commodi, quod
poenitentiam promissi simul commoveat. Sed esto et hic superet (quanquam
sine gratia dei natura id non faciat), tamen etiam praesente gratia
pauci superant, si inimico vel iurent coacti vel interim inimico facto
servare iuramentum debeant. Itaque nullus filius Adam hoc praeceptum
implet, et filius dei vix implet vel potius incipit implere. Ideo nullus
illorum habitat in tabernaculo dei, cum hic etiam vix [1. Petr. 4, 18.]
habitet, et ut Petrus ait, ‘Iustus vix salvabitur’.

Proinde quisque sibi caveat ab insulsis, immo impiis et haereticis
decretalibus, tit. de votis et voti redemptione, ubi Romanus pontifex
vel potius scriba eius aliquis indoctissimus audet statuere, in manu sua
esse dispensare et mutare vota et iuramenta seu (ut quidam mitius
loquuntur) declarare, quae sint et non sint vota, dicens contra
expressum textum [5. Mos. 23, 21.] Deutr. xxiij. eum voti transgressi
reum non esse, qui mandato Romani pontificis implere distulerit, non
pastor, sed perditor ovium Christi, adducens in [2. Mos. 13, 13.]
operculum impietatis suae seu fundamentum sententiae suae, quod Exo.
xiij. [2. Mos. 34, 20.] et xxxiiij. scriptum sit: asini primogenitum
mutandum seu redimendum ove, non contentus, quod ea scriptura nihil de
iuramento aut voto sonet, deinde quae mutatio non hominum arbitrio, sed
dei mandato statuta sit, sic depravatis verbis dei in suam tyrannidem
stabiliendam, verum etiam magnum crepante bucca, se os obstruxisse
loquentium iniqua, cum fidutia gloriatur, [2. Thess. 2, 4.] ostendens se
in hoc, quasi sit deus in templo dei, idem potens quod deum 

[Seite 438]

potuisse legit, immo solvere audens quae deus praecepit. Si vero
declaratio tantum quaeritur, non potestas, sed scientia hic locum habet,
quae discernat, sit votum nec ne. Ideo melius declarabit pius aliquis et
eruditus vir quam omnipotens et omnivolens sedes Apostolica, plerunque
inerudita et in sacris literis imperita.

Cum itaque hoc loco propheta exigat iuramenta hominibus praestita, ut
necessaria ad salutem, multo magis nemo solvet vota seu iuramenta deo
[Jos. 9, 19] oblata. Unde Iosue vi. filii Israel, etiam si decepti
Gabaonitis iuraverint et postea re cognita penituerint, tamen
servaverunt iuramentum. Contra [Hes. 17, 16 ff.] rex Zedechias a
prophetis, praesertim Ezechiele, acriter reprehensus est, quod [2. Kön.
25, 7.] iuramentum non servarit Regi Babylonis, et tandem miserabiliter
captus, excaecatus et punitus est. Id quod et saeculo superiori contigit
Regi Hungariae rupto cum Turcis pacto foedere mandato legati Apostolici.
Nec sic tamen exempla tanta haereticam istam sententiam mitigant, et
haeretici pravitatis inquisitores hic libenter dormiunt.

Credo autem, ea, quae de iuramento servando hic praecipit, etiam de
quavis promissione simul intelligenda esse. Mens enim eius est, fidem
inter homines docere. Fidem, inquam, non qua creditur in deum, sed qua
invicem [Röm 3, 3.] fideles et promissi tenaces esse debent, quo modo
dei fides Ro. iij. dicitur [2. Tim. 2, 13.] ‘Nunquid incredulitas
illorum fidem dei evacuabit’. Quod alibi, ij. Timo. ij., sic dicit
‘Si non credimus, ille fidelis permanet’, ut sic simus filii dei et
alter alterius deus, fideles credenti nobis, sicut deus nobis omnibus
credentibus fidelis est. Apprehendit autem potissimum iuramentum, quod
in hoc operis genere fides insignius vel servatur vel violatur, sicut et
castitas in prohibito adulterio et mititas in prohibito homicidio
docetur et multa iis similia. Veruntamen in omnibus iis commendatur
gratia dei, non enim humanae, sed divinae virtutis est non peierare
sicut et non adulterari, non [Hos. 4, 1 f.] occidere. Inspexit enim
communem hominum vitam, quam Oseas iiij. sic describit ‘Non est
veritas, non est misericordia, non est scientia dei in terra,
maledictum, mendacium, homicidium, furtum, adulterium inundaverunt, et
sanguis sanguinem tetigit’. Et quis hodie sese tutum glorietur a
periurio, cum singuli astringamur tot iuramentis, primo Ecclesiasticis
deinde prophanis magistratibus? Quis enim nulli iuravit nisi infans in
cunabulis? quis autem servavit omnia iuramenta? Ita fit, ut nubes
iuramentorum vere inundet periuria in Ecclesia, et legum multitudo
peccatorum plurimorum causa existat. Nemo itaque non iuratus, nemo vel
paucissimi, qui se iuratos esse non poeniteant aut ex animo iuramento
satisfaciant. Ita undique vita ista peccatis nos involvit miseros.

[Matth. 5, 34.] Quaeritur autem hic, an christiano liceat iurare cum
Christus Matt. v. doceat ‘Ego dico, non iurare omnino’. Multis ac
magnis libris hic actum est, satis periculose et tarde definiunt,
postquam omnes sumus impliciti captique iuramentis, et communis vita
hominum usum iurandi tam celebrem 

[Seite 439]

habeat, ut nihil fere celebrius nec hodie inter eos convenit. Certe hic
versus indicat, iurare licitum esse etiam proximo seu amico suo, ne quis
tantum superiori exactori iurandum esse putet. Nec loquitur de periurio
seu falso iuramento tantum, quo quis sciens falsum iurat, sed potius de
implendo iuramento, quod hebreus clarius quam noster exprimit, ubi pro
‘non decipit’ legitur ‘non mutat’, ‘non deficit’, ‘non
rebellat’, hoc est qui fidem praestitam non frangit. Cum ergo verba
Christi prohibentis iuramentum tam aperta [Matth. 5, 37.] sint, ubi
dicit ‘Sit sermo vester: est, est, non, non, quod his abundantius est,
a malo est’, Rursus non minus apertum sit, ipsum saepissime iurasse,
cum in Euangeliis toties dicat ‘Amen, amen, dico vobis’, Et Paulus
toties iuret, qui tamen nusquam prohibuit iurare, ubique autem fidem et
veritatem praecepit, nescio quid dicam et cui credam.

Volo interim meo sensu nugari, qui tamen non longe sit alienus ab omnium
aliorum sensu. Sequar autem inprimis communem hominum vitam et sensum,
Deinde verba Christi, quo simplicius potero, accipiam. Omnium sensus in
hoc est, ut multa vitia damnet, quae tamen non omittit, ut testatur
cuiusque conscientia. Ita etiam eos damnat, qui facile iurant communi
sermone seu colloquio, quod tamen difficile est cavere, ut experientia
testis est. Caeterum extra colloquium, ubi foedera, pacta aut fides
exiguntur, nemo iuramentum damnat, ut sic distinguendum sit inter
familiarem sermonem, narrationem sive colloquium, quo recitantur,
nunciantur, dicuntur varia, et inter contractus, pacta, foedera,
promissiones, fidem et similia. Ita Christus et Paulus iurant, quoties
fidem suadent, ac cum hominibus paciscuntur pacto sancto fidei. At
Christus de communi sermone loquitur, unde signanter dicit ‘Sit sermo
vester: est, est, non, non’, ut levitatem iurandi prohiberet, cum sit
nulla necessitas in sermone communi. Hoc puto et Augustinum sensisse,
cum prohibitam dicit pronitatem iurandi. Ita stat verbum Christi
simplicissimo sensu verum ‘Quod abundantius his est, a malo est’, ut
non sit necesse malum non credentis fingere, cum sit revera malum
iurantis in communi sermone (ubi nulla promissio, nullum pactum, nulla
fides ac per hoc nulla necessitas est) iurare prompti. Hac sententia
minus multas conscientias illaqueabimus, quae, ut dixi, vitam seu sensum
communem hominum, a quo Christi doctrina, si recte comparetur, non
abhorret multum, quantum ad mores spectat, exprimit et verbo Christi
simpliciter accepto consonat, sed et originali [3. Mos. 19, 11 f.] suo,
unde Christus accepit, non abludit. Dicitur enim Levit. xix ‘Non
mentiemini, nec decipiet unusquisque proximum suum. Non periurabis in
nomine meo nec pollues nomen dei tui’, ubi de communi et familiari
sermone loquitur, ut videtur, dum mendacium et falsiloquium (quae
mitiora sunt communis colloquii peccata quam periuria, perfidia in
pactis et contractibus) tractat. Sed et hic versus psalmi non de communi
sermone sese loqui ostendit, dum dicit ‘Et non mutat’, manifeste
perfidiam et periurium taxans, siquidem mendacium et falsiloquium seu
periurium in cottidiano sermone 

[Seite 440]

superius taxavit ‘Qui loquitur veritatem in corde suo’. De eodem
iuramento [Ps. 24, 4.] ps. xxiij. sic dicit ‘Et non iuravit in dolo
proximo suo’. Ita stat utraque sententia: Quod christiano simpliciter
praeceptum est, nullo modo per nullam rem divinam vel humanam iurare in
sermone quocunque, et tamen servandum est iuramentum praestitum in
quacunque causa aut pacto. Quare iuramentum simile est operi carnali,
quod extra matrimonium non licet et intra matrimonium et petitur et
redditur iure. Ita extra pactum et fidei negocium iurare non licet,
intra vero optime licet, immo expedit.

[15, 5.] Qui pecuniam suam non dedit ad usuram et munera super
innocentes non accepit. Qui facit haec, Non movebitur inaeternum.

Iste versus non indiget expositione, sed impletione, et Augustinus
dicit, haec non esse magna et incipientium, quia propheta a superioribus
et maioribus incepit. Idem sentit d. Hieronymus et alii. Verum si
spiritu loqui prophetam advertimus, quis est hominum, qui non sit
involutus his peccatis? Esto, non dent omnes ad usuram, omnes tamen
odiunt non licere ad usuram dare gauderentque licere, sua, non aliorum
commoda spectantes. Deinde si et hic se tegit Adam veteris nequitia, si
tamen penuria urgeret, et alia via non pateret quam usura, nemo non
fieret usurarius. Quare omnia illa verba huius psalmi ‘Habitabit,
requiescit, ingreditur, operatur, loquitur, non egit dolum, non fecit
malum, non accepit opprobrium, iurat, non mutat, non dedit, non accepit,
facit’ sic sunt de operibus intelligenda, ut ex pura spiritualique
voluntate manare omnia intelligantur, cum hypocrite talia vel omnia vel
multa simulare ad tempus possint, sed in tempore malo contraria faciunt.
Alioquin revera parum est operis, non dedisse pecuniam ad usuram, cum
iubeamur et inimicis benefacere, gratis omnibus mutuum dare.

[5. Mos. 23, 19 f.] Sed nonne propheta contradicit Mosi, qui filiis
Israel Deut. xxiij. dicit ‘Non foenerabis fratri tuo ad usuram
pecuniam nec fruges nec aliam quamlibet rem, sed alieno, fratri autem
tuo absque usura commodabis, id quo indiget?’ Non est negandum, quin
mores gentis suae arguerit, quod non contenti alienis fenerare, etiam
fratribus suis fenerabant, ut erat estque etiamnum populus iste unus
omnium longe avarissimus et usurae studiosissimus, [Am. 8, 4 ff.] in
quam prophetae varie sunt invecti, quorum unus Amos viij. ‘Audite hoc,
qui conteritis pauperem et deficere facitis egenos terrae dicentes:
Quando transibit messis, ut venundemus merces, et sabbatum, ut aperiamus
frumentum, ut imminuamus mensuram et augeamus siclum et supponamus
statheras dolosas, ut possideamus per argentum egenos et pauperes pro
calciamentis (Hebraice ‘per fruges’) et quisquilias frumenti
vendamus?’ Idem [Am. 2, 6 f.] primo c. ‘Venditis pro argento iustum,
et pauperes pro calciamentis (idest 

[Seite 441]

[Nachträge und Berichtigungen.] 

pro frugibus vestris), qui conterunt usque ad pulverem terrae capita
pauperum et viam humilium declinant’ (idest subvertunt).

�

‘Et munera super innocentem non accepit’. Et hoc parum videtur, sed
rarum et magnum hodie quoque, ut Iudaeos omittam. Hic peccant iudices et
qui causas descindunt, tuentur, impetunt, Hoc est Papa, Episcopi,
Officiales, procuratores, rabulae forenses et fex illa hominum, quae
alitur populorum peccatis sicut lenones stupris mulierum. Facile est
forte causae solius intuitu quenquam consulere, sententiam dictare et
ferre, verum ubi irruerint affectus, scilicet spes lucri, favor amici,
odium inimici, contemptus [5. Mos. 16. 19., 2. Mos. 23, 8.] humilium,
metus magnorum, non modo videbis illud Deutr. xvi. et Exo. xxiij. [Jes.
1, 23.] ‘Munera excaecant oculos sapientum et subvertunt verba
iustorum’, et Isa. i. ‘Omnes diligunt munera, sequuntur
retributiones’, sed quod et omnes alii iam dicti affectus idem
facient. Nemo novit nisi tentatus, quam sit blandum et potens hoc malum.
Iam sunt, qui alterius causam etiam gloriae studio pervertunt, quo
acutiores doctioresque videantur. Quid autem refert, si non munus
accipias adversus innocentem, gloriam tamen aut vindictam aut gratiam
accipias? Quodsi hunc versum principes et Episcopi servarent, putas tot
monstra pareret Romana furia (Curia volui dicere)? Verum sicut illic
omnia portenta scelerum summo gradu regnant, ita oportet, ut et hoc
nephas illic regnet, ut iterum Satanas sedem suam et pantheon obtineat,
unde in orbem totum inundet omne malum.

[Seite 442]

Ne autem ulla pars hominum hoc vitio sit libera, fit, ut plurimi etiam
fidei causam et verbi dei damnent, pars muneribus, pars favore, invidia,
odio, ambitione, gloria capti, non pauci etiam metu magnorum, aliqui et
contemptu. Nonne ii omnes contra innocentes accipiunt aliquid? Praeter
hos aliqui etiam ignorantes, zelo dei et amore (ut iactant) veritatis.
Quis collegia, Monasteria, Universitates ab hoc malo liberabit? qui (ut
ignorantiam taceam) aperte etiam confitentur, sese dicturos facturosque
omnia pro veritate, nisi metuerent censibus, honoribus, favoribus aut
etiam vita privari? Quid hoc est aliud quam non accipere quidem, sed
tamen bene accepta male servare munera super innocentem. Ve nobis! Quis
auderet dicere omnium Collegiorum, Monasteriorum, Universitatum census,
honores, dignitates fieri munera accepta super innocentes, unius hominis
Papae tyrannide formidata? Vel ex hoc uno intellige, quid periculi sit
esse Papam, deinde quantorum scelerum per orbem sit author, si semel
abusus fuerit potestate contra veritatem. At nunc cum non nisi abutatur
in perniciem veritatis, quid aliud quam sedem Satanae et Antichristi
negocium Romae esse et agi credere possumus? cuius unius metu veritas
tanto terrarum spacio extinguitur, error et mendacium statuitur,
innumerabilibus animabus tam facile tam cito perditis. Obsecro, quis non
metuat vivere in tantis periculis horum dierum, in tantis voraginibus
animarum? Haec tempora sunt, quae praedixit [2. Tim. 3, 1 f.] Paulus
‘Instabunt tempora periculosa, erunt enim homines amantes sui’ &c.

Recte ergo concludit ‘Qui facit haec non movebitur inaeternum’. Nota
bene ‘facit’. Si ille non stabit, qui haec dicit et ostendit, nec
tamen facit ubi parebunt illi, qui etiam si sciunt et cogitent, haec
esse recta, non tamen audent mutire? ubi et illi, qui indocto zelo
contra haec agunt? unde in hebreo distinctio versus sic ponitur, ut
‘qui facit haec’, pertineat ad partem priorem sic: Argentum suum non
dedit ad usuram et munera super innocentem non accepit faciens haec, Non
movebitur inaeternum, quasi dicat: non tantum sciens aut loquens haec,
ut ultima pars versus ad totum psalmum pertineat, et prior ostendat,
quam sit rarum et arduum sine usura, sine precio sanguinis vivere, Immo
non esse possibile, nisi quis sit promptus ponere censum, honorem et
vitam, extremaque omnia pro veritate pati. Ex quibus videmus, quam
fallax sit omne, quod specie et nomine fulget, nam Christianismum hodie
arbitramur potissimum in clero esse, et ecce usuris et precio sanguinis
metu Romani pontificis omnes vivunt per orbem. Romae iactatur
contentione indomita, papam pascere omnes oves, et ecce ipse lupus [2.
Thess. 2, 10.] est omnes oves iugulans. En quod dixit Apostolus
‘Mittet illis operationem erroris, ut credant iniquitati, qui
Charitatem veritatis non acceperunt, ut salvi fierent’. Interim tamen
legimus horas Canonicas, sacrificamus multas 

[Seite 443]

[Nachträge und Berichtigungen.] 

missas, et ea facimus ac dicimus, quae citra nostrum periculum dici
fierique possunt: veritas et fides cum Euangelio de suo periculo
viderint. Quid ad nos, qui pro Christianis facti sumus Romani, pro
credentibus operarii, pro Euangelicis decretalici, pro spiritualibus
ceremoniarii, et in totum pro populo dei libero servi hominum
impiissimorum?

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS QVINTVS DECIMVS,HEBRAEIS SEXTVS DECIMVS. [6, 11.] MICHTHAM
DAVID.

1519

[Seite 443] 

[Praefatio]

Nomen hoc ‘Michtham’ varie tractatum est. Antiqua iuxta Augustinum
habet ‘tituli inscriptio’, quod eadem dictio hebraica ‘Chethem’
etiam significet ‘notam’ vel ‘signum’, inde ‘Michtham’
‘signatum’, ‘notatum’ sive ‘titulo inscriptum’. Ad titulum
autem Crucis id referri, etsi pium est, coactum tamen est. Hieronymus
duabus dictionibus velut etymologisans reddit ‘humilis et simplicis
David’. Lyra facit ex ipso nomen cantilenae decentioris, cuius
sententia mihi omnium magis pene probatur. Nam Burgensis erudite
Hieronymi sententiam reprobat. Ipse vero Burgensis dicit hoc vocabulo
[Hohel. 5, 11.] aurum vel aureum significari, quod Can. v. dicitur
‘Caput eius aurum optimum’. Praeposita ergo litera Mem fit
‘Michtham’, idest ex auro vel aureum, dicitque eo significari
passionem Christi, quae hoc psalmo canitur.

Ex omnibus iis adiutus opinabor interim, ‘Michtham’ esse nomen
psalmi huius. Sic enim iuxta autoris cuiuspiam nomen solet poni nomen
psalmi quoque ut ‘Canticum David’, ‘Psalmus David’,
‘testimonium Asaph’, ‘intellectus David’ et similia, sicuti
vidimus et videbimus. Ita hic, quia insignis est psalmus iste de insigni
materia, nempe Christo omnium capite tractans, noluit communi, sed
insigni novo et blando vocabulo eum insignire et appellare ‘Michtham
David’, quasi diceret ‘Aureolum David’. Sic Lyra et Burgensis in
unam veniunt sententiam, quam utique ex hebraeis fontibus hauserunt.
Sunt autem sex in universum psalmi hoc titulo insignes: Hic quintus
decimus et quinquagesimus quintus cum quattuor sequentibus. Verum illi
multa alia in titulis suis habent, hic ut prae omnibus singularis
simpliciter Michtham vocatur. Neque enim ullus alius tam clare de
passione et resurrectione personali Christi loquitur, unde et Apostoli
hunc ipsum prae omnibus ferme scripturis allegant ad confirmandam
resurrectionem Christi, ut [Apgsch. 2, 24 ff., Apgsch. 13, 30 ff.] Act.
ij. et xiij. legimus, ubi Petrus dicit ‘Quem deus suscitavit solutis
inferni doloribus, iuxta quod impossibile fuit teneri eum ab illo. David
enim 

[Seite 444]

in eum dicit: Providebam dominum in conspectu meo semper, quoniam a
dextris est mihi, ne commovear. Propter hoc laetatum est cor meum, et
exultavit lingua mea, insuper et caro mea requiescet in spe. Quoniam non
derelinques animam meam in inferno, nec dabis sanctum tuum videre
corruptionem Notas mihi fecisti vias vitae, replebis me iucunditate cum
facie tua, delectationes in dextera tua usque in finem’. Ex his facile
patet sensus totius psalmi nec nostra indiget, quantum ad summam
sententiae pertinet, interpretatione, sed magis fide et aemulatione, ut
quem S. Apostoli per spiritum sanctum interpretati sunt tam clare,
verbis tamen obscurissimis plenus est. Et in eo fundatur articulus ille
fidei ‘Descendit ad inferos, tercia die resurrexit a mortuis’, ut
mirum sit, ausos quodam fuisse magni nominis Theologos negare, eum
articulum in sacris literis inveniri, quoad eius priorem partem,
descensum scilicet ad inferos.

[16, 1.] Conserva me, domine, quoniam speravi in te.

Haec est versus posterior pars in hebraeo, nam prior pars titulo
constat. Sunt autem verba Christi per totum psalmum. Incipit enim
affectu iam pereuntis ac derelicti ab omnibus et morientis hoc modo:
Ecce ego morior, dereliquit me virtus mea, dereliquerunt Angeli et
homines, quin daemones et omnes homines perdunt me. Periit fuga a me, et
non est qui requirat animam meam, desperatus deploratusque sum omnibus.
Itaque tu, qui solus es mihi servator, qui perditos servas, vivificas
mortuos, exaltas [Ps. 31, 6., (Luc. 23, 46.)] afflictos, serva me, quasi
dicat illud ‘Pater, in manus tuas commendo spiritum meum’. Non autem
pro solo passionis tempore sic petit conservari, verum tota vita sese in
servatore deo pendere confitetur ac cottidie mori, [1. Cor. 15, 31.] ut
Paulus gloriatur. Ita semper perit semperque servatur pius. Atque haec
est vita nova fidei et spei hoc psalmo commendata, vita scilicet Crucis,
hoc est mortis, nec huius nisi turpissimae. Qui ergo in pace agit, vel
se suis aut hominum viribus servat, nunquid potest dicere deo
‘Conserva me, domine’? respondebitur enim ei: quid conservem, cum
nondum pereas nec perditus sis? Discamus ergo, tunc potissimum esse
clamandum, quando perimus, ubi homines minime omnium clamant, sed
desperant potius.

‘Quoniam speravi in te’. Ecce fiducia et spes invocant. Quomodo
invocaret, qui non confideret? Ipsa fiducia allegatur pro merito congruo
et condigno (ut videmus) salutis aeternae. Cur non allegat opera et
virtutes pro meritis? Nempe quod in hoc excessu nihil subsistit, nihil
servat nisi pura et firma fides in solam misericordiam dei nitens, quae
nihil de se, sed omnia de deo praesumit, ut monstrat hic Christus suo
pulcherrimo exemplo, de quo affectu et emphasi verborum istorum
‘speravi’ et ‘in te’ abunde dictum est ps. v. Si enim in aliud
quam in deum speretur, iam non poterit dici ‘speravi in te’. Et quis
de suis meritis praesumat, quando hic caput omnium Christus tacitis
meritis in fide et spe miserentis dei solummodo 

[Seite 445]

nititur. Desperatis itaque in omnibus et per omnia hic affectus
congruit.

[16, 2.] Dixi domino, deus meus es tu, bonorum meorum 

non indiges.

Hieronymus sic reddit partem posteriorem ‘bene mihi non est sine
te’. Mihi potius sic reddendum videtur: Bonus fui non ad te, ut
‘tobathi’ sit verbum absolutum, quod si liceret dicere, ‘Bonavi’
diceretur, hoc est bonus et pulcher fui, ut sit sensus: Ideo dixi ad
dominum, quod mihi esset deus a quo omnia haberem, et ipse nihil a me
(id quod vere est esse deum), quia non fui bonus in eum, nihil enim in
eum beneficii contuli. ‘Quis enim prior [Röm. 11, 35 f.] dedit illi
et retribuetur ei?’ Ro. xi. ‘quoniam ex ipso et per ipsum et in
ipsum sunt omnia’. Hunc sensum noster interpres vidit, cum dixit:
‘Bonorum meorum non indiges’. Et Hieronymi sententia sic consonat,
quod non modo nos nihil possumus dare deo, sed omnia bona ex ipso
habemus et sine ipso nihil boni habemus.

Dicit haec autem Christus in commendationem crucis, intutus duas
contrarias hominum generationes, quarum alteram, scilicet piorum, vidit
ex sese nasci et sibi parari in regnum et haereditatem, alteram,
scilicet impiorum, quia in cruce scandalisatur, relinquendam esse. Ac si
dicat: Ecce morior, et in oculis hominum impiorum nihi minus apparet,
quam ut tibi placeam aut rex et haeres tuus sim futurus. Sed hoc
faciunt, quia rebus et viribus et meritis suis freti te deum non eligunt
sibi nec ex te omne bonum accipere, verum potius tibi benefacere
praesumunt, id sibi vendicantes erga te, quod expectare debuerant ex te,
cum tu ideo mihi omnia aufferas, ut ostendas non aliquid ex nobis tibi,
sed omnia nobis ex te venire, si in te speremus et in manum tuam nos
proiecerimus.

Atque ita novi populi dux hic suo exemplo docet et eloquitur, quibus
bonis novus populus sit abundaturus, scilicet divinis tantum, caeteris
omnibus in nihilum redactis. Id quod Iudaeus et vetus populus,
temporalis abundantiae promissionibus assuetus, non capiebat, sed et
natura ipsa impatientissime, immo nullo modo sustinet, cum tamen interim
nemo non garriat, dominum esse deum suum, et ubi se solum ceperit
ostendere bonum eorum, caetera omnia auffere, nihil minus inveniuntur
sensisse. Neque enim opum, nominis, vitae, iustitiae et eorum, quae
habent, ferre possunt ablationem, sola fide et spe clamantes ‘Conserva
me, domine, quoniam speravi in te’. ‘Et dixi domino: deus meus es
tu, nihil boni confero in te’. Id enim facit beneficium Crucis
mortificans nos et nostra omnia, ut consortes efficiamor [2. Petr. 1,
4.] divinae naturae, ut ij. Petri i. dicitur.

[Seite 446]

Et vere arduissimum est, immo ipse infernus, sentire, omnia apud deum
esse bona nostra et in nobis nihil esse situm, quo eum demereamur,
placemus aut mitigemus. Ruitque hic funditus impia illa Theologia eorum,
qui faciendo quod in se est, praesumunt misericordiam dei emercari aut
pro peccatis satisfacere suis opusculis ignorantes, haec omnia fieri
fide solius misericordiae dei, extinctis maxime iis ipsis opusculis ac
penitus desperatis, quibus nitebantur satisfacere et parare sese ad
gratiam die. Atque hinc apparet, quid prosit pompa illa satisfactionum
et indulgentiarum per magistros nostros haereticissimos in Ecclesiam dei
introducta, suis impiis statutis, decisionibus, reservationibus,
indultis, concessionibus et id genus pestilentissimis nugis totius orbis
animas perditissime illaqueantes. Quibus quid aliud discimus, quam ut
credamus, deum nostris egere bonis, et nos non consortio divinae
naturae, sed deum nostrae naturae consortio beatum fore, dum non fide
nos in illum paramus transformare, ut sit nobis deus, sed operibus illum
in nos conamur mutare et nostris votis similen facere, ut [Jes. 46, 5.]
ei nos Idola simus, sicut dicit apud Isaiam: ‘Cui assimulastis me? aut
quam imaginem ponetis mihi?’ An non est hoc deum velle mihi
conformare, si hoc nitar, ut meae opinioni, meo affectui, meo sensui et
desyderio sese attemperet, nisi id faciat, non fisurus in eum nec
laturus eius manum, cum contra oporteat in nihilum nos ire, et eum
facere in nobis compotem sui sensus, sui voti et desyderii, hoc est
mori, damnari et in nihilum redigi. Recte ergo huius psalmi titulus est
‘Aureolum’, qui de hoc summo et principe affectu loquitur, idque de
summo et optimo eius genere, qualis in principe omnium Christo fuit. Nam
hoc affectu discenitur populus Christi a non populo suo, contemptis
omnium personis et nominibus, ut sequitur.

[16, 3.] Sanctis, qui in terra sunt eius, mirificavit omnes voluntates 

meas in eis.

Hieronymus ‘Sanctis, qui in terra sunt, et magnificis, omnis voluntas
mea in eis’. Hebraeus ad verbum sic ‘Sanctis, qui in terra sunt
ipsi, et magnificis, omne desyderium meum in eis’. Debuit itaque
omitti pronomen ‘Eius’ et ‘in eis’, quod hebraico idiotismo
solet post relativum ‘Qui’ subiungi. Et certum est verbum
‘Mirificavit’ per interpretem pro nomine positum, quod ‘adiri’
in [Ps. 8, 2.] hebraeo magnificos, grandes, admirabiles significat, ut
ps. viij. ‘Quam admirabile est nomen tuum in universa terra’. Deinde
omisit coniunctionem ‘Et’, quae facile prohibuisset, ne ex
‘magnificis’ faceret, ‘mirificavit’. Stet ergo versus sine
hebraismo: Sanctis seu ad sanctos, qui sunt in terra, et magnificos,
omnis voluntas mea, ut sit sensus: cum in me omnes scandalisentur, qui
persona rerum capiuntur, et sint inimici crucis, ego vicissim eos
relinquo, cuiuscunque sint sive generis sive nominis, nec moveor, quod
sint semen Abrahae. Eos vero amplector, qui sunt et magnifici in 

[Seite 447]

spiritu, contempti mundo et illis. In his mea voluntas, meum desyderium,
mea haereditas. Hi mihi erunt populus a patre datus, ubiubi fuerint in
terra, nec enim in Hierusalem aut Zion aut Roma erunt necessario, sed ut
[Apgsch. 10, 34f.] Petrus ait Act. x. ‘In veritate cognovi, quoniam
non est acceptio personarum apud deum, sed in omni gente qui timet eum
et operatur iustitiam acceptus est illi’. Hoc Iudaei nolebant, hoc
eorum hodie aemuli Romanistae negant, qui nos Romae alligare conantur et
praevaluerunt. Hunc sensum sequentia iuvabunt.

Dicit ergo Christus: Si me, qui caput sum, oportet omnibus contemptis
soli deo inhaerere et sic per passionem intrare in gloriam meam,
oportebit et eum populum, qui mihi in haereditatem datur, talem esse, ut
nullo loco, nullo genere, nullo nomine nitatur, nisi hoc uno, ut mecum
deum habeat, cui nihil tribuat, sed omnia ex eo recipiat, qui redigatur
in nihilum, ut fiat [Matth. 24, 23.] omnia. Hoc est, quod Matthaei
xxiiij. dicit ‘Si dixerint vobis: Ecce hic est Christus aut illic,
nolite credere’. Nescit enim locum christianus homo nec ullum
temporale, licet hodie impii pontifices Romani cum suis adulatoribus
nobis hanc sententiam damnarint ut haereticam et Romam nobis assignarint
pro loco, in quo Christum oporteat invenire, afformantes deum suis
stultis votis. Verum ipse pulchre contrarium non modo hic docet, sed et
re ipsa ostendit, dum non nisi Satanam Romae sub suo nomine regnare
permittit, ut omnium palpat manus, et totus cernit mundus.

Diximus in superioribus, sanctum illud esse, quod in separato et
abscondito est et conspectu solius dei, non illud prophanum sanctum, quo
hodie tantum domus, vestes, clerus a pontificibus sancta vocantur, ad
fallendos animos hominum, sed quo Spiritus sanctus sua unctione
sanctificat. Ita sancti sunt non Iudaei, non clerus, non ullius nominis
homo nisi fide inhaerens [Col. 3, 3.] deo, per eam particeps eius
naturae factus, cuius ‘vita abscondita est cum Christo in deo’.
Caeteris omnibus dat Christus libellum repudii hoc versu et sequentibus,
dum dicit: Voluntas mea ad sanctos terrae et [Ps. 101, 6.] magnificos,
quasi illud ps. c. dicat ‘Oculi mei ad fideles terrae, ut sedeant
[Mal. 1, 10 f.] mecum’, quo repudio et Malachiae i. ad Iudaeos dicit
‘Non est mihi voluntas in vobis, dicit dominus exercituum, quia magnum
est nomen meum in [Ps. 1, 2.] gentibus’. Est autem eadem dictio
voluntas hoc versu, quae ps. i. ‘In lege domini voluntas eius’.
Magnificos similiter in spiritu appellat, cum coram hominibus, cum
sceleratis et viris ignominiae et infirmitatem scientibus sicut et eorum
caput Christus habeantur, verum fide sanctificantur, fide et magni sunt
et admirabiles in oculis dei, ipsi enim animo magno contemnunt omnia
bona et mala. Dicit antem ‘sanctis terrae’, non ‘sanctis coeli’,
de hominibus in terra loqui se significet, simul ut promissione certa
confirmet corroboretque eos, qui in se credunt, ut quantumlibet
patiantur mala, sciant 

[Seite 448]

tamen, sese placere Christo suo domino, adversarios vero displicere.
Itaque verbum dulcis promissionis est hic versus, fidem excitans et
conservans, sicut sequens verbum aspere comminationis est, infidelitatem
damnans.

Facile est hic nostram translationem concordare, ut sit sensus: deus
meus foecit in sanctis meis omnia, quae volui et quae ego desydero.
Volui autem nihil aliud, quam ut mei similes essent, mecum mortificati
secundum carnem et vivificati spiritu, id quod mirabile est in oculis
omnium, ut mortui vivere, ignominia perditi glorificari, prophanati
sancti dici et esse debeant. Verum per spiritum has mirabiles voluntates
meas implevit et perfecit. Solum ergo in his sanctis, non etiam in aliis
voluntas mea est, ubi enim omnes voluntates meae esse dicuntur,
ostenditur in caeteris nulla mea voluntas [Marc. 16, 16.] esse. Ita fit,
ut qui crediderit salvus fiat, qui non crediderit damnetur, quia omnis
voluntas Christi in illis, in his nulla.

[16, 4.] Multiplicatae sunt infirmitates eorum, postea acceleraverunt. 

Non congregabo conventicula eorum de sanguinibus. 

Nec memor ero nominum eorum per labia mea.

Hoc versu alteram generationem describit et repudiat crucis inimicam, in
qua nulla ei voluntas est, quia se caput propter humilitatem mortis eius
non recipit, nec per fidem in deum transformari patitur, ut dominum
habeat deum cum Christo, sed Idolis cordis sui et operibus suis sese
fatigat. Unde hebraica verba videnda sunt, quod eorum vim non reddere
possit latinitas, Et Hieronymus sic variet a nostro ‘Multiplicabuntur
Idola eorum post tergum sequentium, non libabo libamina eorum de
sanguine nec assumam nomina eorum in labiis meis’. Hunc enim versum in
duos nos divisimus,

Quod Hieronymus ‘Idola eorum’, nos ‘infirmitates eorum’.
Hebraeus habet ‘azebotham’. ‘Azab’ autem verbum significat, cum
tristitia et labore aliquid formare, sicut fabri argentarii laborant, ut
imagines forment. Inde [Ps. 115, 4.] ps. cxiij. ab hoc tristi
diligentique labore simulachra gentium dicuntur ‘Azabim’, [Ps. 127,
2.] scilicet ab arte et labore, quibus formantur. Et ps. cxxvi. ‘Qui
manducatis panem doloris’, idest ‘Azabim’, quod alii panem
laborantium cum dolore, alii panem erumnosum. Quicquid sit in ista
varietate, in hoc omnia conveniunt: ‘Azabim’ esse id, quod arte et
dolore paratur et formatur. Quo nomine spiritus appellant impiorum
dogmatum et operum magistros, quae et Idola eorum sunt, quod mendatium
multo labore et cura opus habeat, ut [Spr. 14, 6.] verum appareat, cum
econtra prudentum doctrina facilis, ut proverb., et veritas simplex sit,
nec hoc modo solum erumnosi et miseri sunt, sed et operibus ad eadem
dogmata factis. Cum enim fide vacui sint, doctrinis et operibus hominum
fatigentur assidue necesse est. Hos superius in vocabulis [Ps. 10, 2.]
Aven et amal et ps. ix. in versu ‘Comprehenduntur in consiliis, quibus
cogitant’ satis descripsimus.

[Seite 449]

[Jes. 44, 9 ff.] Horum studium Isaias salsissima parabola taxat xliiij.
longo sermonis textu inducens plasten Idoli, qui locus maxime valet ad
hunc versum. Qui volet legat. Itaque sive Idola sive infirmitates
dixeris, recte dixeris, modo impium, inutile, triste et infirmum studium
eorum intelligas, qui extra fidem suis operibus et doctrinis deo, nescio
quae reddere volunt, non formari a deo, sed formare deum volentes. Dixi
enim superius, qui aliter de deo sentit quam sentiendum est, deum sibi,
non se deo afformat. At sine fide [Jes. 44, 9 ff.] nemo recte de deo
sentit. Ideo recte Isaias ibidem dicit ‘plastae Idoli omnes nihil
sunt. Quis formavit deum et conflavit sculptile ad nihilum utile? Ecce
omnes participes eius confunduntur, fabri enim sunt ex hominibus’. Cum
enim per haec sese firmare praesumant, magis infirmantur, et conscientia
de die in diem peius habet. Ideo Idola eorum, in quibus confidunt, sunt
infirmitates eorum, quibus magis ac magis assuescunt deo diffidere,
atque quo plus diffidunt, eo plura sibi formant Idola. Unde hebraeus
dicit ‘Multiplicabunt Idola sua’, activo verbo, ut perversum [2.
Tim. 3, 7.] et infoelix studium eorum exprimat, qui semper discunt et
nunquam ad veritatem perveniunt, semper iustitiam sectantur et in legem
iustitiae non perveniunt, infinitis hac causa repertis doctrinis,
sectis, operibus serviendi deo, ut in Iudaeis hodie cernitur, multo
magis autem in papalibus Christianis. Cum enim conscientia eorum non sit
quieta nec aliam viam pacis norit quam opera et dogmata sua, necessario
miscet se infinite variis quaestionibus et studiis, in nullo eorum fixa
et contenta, ut testatur nimis abunde experientia ubique. Sic hodie
Collegia et monasteria, cum fidei sint ignorantissima, quid sunt nisi
carnificinae conscientiarum infoelicissimae? qui dehinc miserum vulgum,
cuius moderatores sunt, suis impiis opinionibus [Luc. 6, 39.] excaecant,
pro fide opera sua docent. Ita caecus caecum ducit, et ambo in foveam
cadunt, ut longe sit eligibilius ac tutius hodie bubulcum aut fabrum
cuiusvis artis fieri et uxore ducta communi vita agere quam religiosum
aut sacerdotem fieri aut literis tantummodo vacare,1� quia hi a fide
omnium minime sunt remoti, praesumentes de aliis illis optima, de se
nihil. Quodsi fides resurgeret, nullum tum vitae genus spernendum aut
periculosum foret.

‘Postea acceleraverunt’. Varie et hoc translatum et expositum: alii
‘acclamaverunt’, alii ‘dotaverunt’, Hieronymus ‘post tergum
sequentium’. Ego nostrum interpretem sequor, ut sit sensus: postquam
omnia impii infoelici studio laboraverint, tandem nihil consequuntur
nisi maiorem fugam, pavorem, [Jes. 44, 11.] confusionem cordis, sicut ex
Isaia retuli ‘participes eius confundentur omnes’. Solus enim is,
qui confidit in domino, non festinabit, sed sicut leo confidet et ad
nullius pavebit occursum, ubi impius fugit et festinat ad sonitum 

[Seite 450]

[Ps. 1, 4.] folii volantis, ut superius dictum est ps. 1. ‘Impii sicut
pulvis ante faciem [Jes. 30, 15 ff.] venti’. Sic Isaiae 30. ‘Si
revertamini et quiescatis, salvi eritis. In silentio et spe erit
fortitudo vestra. Et noluistis et dixistis: nequaquam, sed ad equos
fugiemus, ideo fugietis, et super veloces ascendimus, ideo velociores
erunt, qui persequentur vos. Mille homines a facie terroris unius et a
facies terroris quinque fugietis, donec relinquamini sicut malus navis
in vertice montis et quasi signum super collem’. Talis festinantia,
fuga et pavor est ipsa mala conscientia, quae semper fugit et nunquam
effugit, semper timet et semper accidit [Jes. 48, 22.] quot timet,
nunquam quieta, quia non est pax impiis. Ideo recte dicit, quod pro pace
conscientiae multiplicant Idola sibi, et tamen post haec omnia non nisi
accelerationem seu melius fugam et festinantem pavorem auxerunt.

‘Non congregabo conventicula eorum de sanguine’. Hic plane ipse
Christus quaestiones illas infinitas de Ecclesia sua dirimit, quam alii
virtualem, alii representativam, alii aliam finxerunt. Christus dicit,
se non congregare eos, [Joh. 1, 13.] qui sunt ex sanguinibus, sicut Ioh.
1. dicitur ‘Qui non ex sanguinibus neque ex voluntate carnis neque ex
voluntate viri, sed ex deo nati sunt’. Eundem [Röm. 9, 6 ff., Gal. 4,
21 ff.] locum Paulus, ut ubique, ita ad Romanos et Galatas ex professo
et magnifice tractat, ubi probat, Non omnes filios carnis esse Israel,
sed solos filios promissionis et filios liberae Sara, non ancillae Agar
esse semen Abrahae, [Gal. 3, 28.] ut Ecclesiam Christi prorsus omni
persona exuat, ut sicut alibi dicit ‘In Christo neque sit masculus
neque foemina, neque Iudaeus neque graecus neque liber neque servus’,
Ita neque Romanus neque Germanus, sed qui ex fide sunt benedicentur cum
fideli Abraham.

Quare detestanda est impietas Romana, quae de Ecclesia somniat sua
mendatia, cum Ecclesia aliud esse non possit quam congregatio
spiritualis hominum, non in aliquem locum, sed in eandem fidem, spem et
charitatem spiritus. Nec hoc contenta Ecclesiam alligat loco, scilicet
Romae, neminem esse Christianum permittens, nisi fuerit Romanus,
impudenti temeritate contra articulum fidei statuens suum mendacium.
Credimus enim, Ecclesiam sanctam catholicam esse communionem sanctorum,
Non dicimus communionem Romanorum [Luc. 17, 20 f.] aut aliorum
quorumcunque locorum. Christus quoque dixit Lucae 17. ‘Non veniet
regnum dei cum observatione, nec dicent: Ecce hic aut ecce [Matth. 24, 5
f.] illic. Ecce enim regnum dei intra vos est’. Idem Matt. 18.
‘Multi venient in nomine meo dicentes: Ego sum Christus, et seducent
multos. Tunc si dixerint vobis: Ecce hic est aut ecce illic, nolite
credere’. Contra tam manifesta verba audent impii isti dicere: Ecce
Romae est Ecclesia, Romae est Christus, Romae est vicarius Christi.

Quando ergo tempora ista iam currunt, de quibus Christus locutus est, et
furor impietatis Romanae Euangelio tam manifeste resistit nec
intelligens nec intelligere sinens, quid sit Ecclesia: Armemus nostras
intelligentias, verbo 

[Seite 451]

dei firmiter credentes et certissime scientes, Ecclesiam Christi esse
aliud nihil quam spiritualem fidelium collectionem, ubiubi terrarum
fuerint, et quicquid est carnis et sanguinis, hoc est quicquid est
personae, loci, temporis et eorum, quibus caro et sanguis uti potest,
non pertinere ad Ecclesiam dei. Ideo caveamus omni studio, ne cum lupis
ululemus et cum Romanistis romanisemus, haereticos eos blasphemando, qui
sub Romanae Ecclesiae seu Curiae potius collectione non fuerint.
Christus enim et Apostoli Petrus et Paulus, quia viderunt necessarium
esse, ut corpora et nomina eorum in aliquo certo loco haberentur in
terris, et hanc necessitatem futuram esse occasionem superstitioni et
impietati huic, ut Ecclesiam eisdem locis affigerent et sic Ecclesiam e
spirituali collectione in temporalem traherent, praevenerunt ac sedulo
nos monuerunt. Insuper ne Christum ipsum in hoc ipsum impietatis sibi
pro patrocinio haberent, curavit incomprehensibili consilio, ut
Hierusalem vastaretur et conculcaretur a gentibus, quod nisi fuisset
factum, nemo prohibere potuisset, quin locum Hierosolymitanum tanta
specie et titulo praeditum pro Ecclesiae capite erexissent.

Ubi hoc prohibitum est, coeptum est Romae id mali, titulo sanctorum
Petri et Pauli, verbis Christi ‘Tu es Petrus’ et ‘pasce oves
meas’ magna specie huc detortis. Verum et hic restitit Christus
potenter nec enim permisit unquam fieri, ut Romano Pontifici esset
subiectus totus orbis, quod tamen fieri oportuisset, si iure divino
staret ille primatus, quia verbo et promissioni divinae nemo potest
resistere. Nec sic tamen aperimus oculos, ut figmenta Satanae videamus.
Unde Petrus has fictiones pulchre praedixit [2. Petr. 2, 1 ff.] 2. Pet.
2. ‘Erunt in vobis pseudomagistri (pene dixisset: Magistri nostri
eximii) in avaritia fictis verbis de vobis negociantes’. Quid enim
magis fictum est quam dicere, quod petra significet potestatem regitivam
Petri et pascere monarchiam Papae? aut ad quid valet ista monarchia nisi
ad avaritiam, quae suum quaestum in nobis exercet?

Quare ut meam redimam conscientiam neve in hora mortis meae et extremo
iudicio rationem impii silentii expostuler, his scriptis coram omnibus,
qui legunt et audiunt, et coram coelo et terra affirmo et confiteor
articulos istos, quos Lipsiae Euangelicos et christianissimos suscepi
defendendos: Ecclesia universalis est praedestinatorum universitas, et
eos, qui ex hoc sequuntur, dicoque et protestor, eos fuisse impie
damnatos, Conciliumque Constantiense, quantum in hanc partem, fuisse
conciliabulum Satanae, dum eos damnavit. Damno, excommunico, devito,
detestor omnes, qui huic concilio affuerunt et consenserunt aut adhuc
consentiunt, sive sint Papa, Episcopi, reges aut quicunque dehinc, ne
sanguine innocenti polluar. Ulterius protestor: Si Iohannes Huss et
Hieronymus de Praga sunt ob nullam aliam causam (sicut videtur) exusti
quam propter hos articulos, factam esse eis 

[Seite 452]

iniuriam, et Papam cum suis esse et fuisse crudelissimos et impiissimos
homicidas, inimicos Christi et Ecclesiae eius. Testes erunt mihi huius
fidei et confessionis meae, quicunque haec legerint. Ego sane ignorabam
Lipsiae sensum articulorum eorum, quorom verba vidi esse
christianissima. Ita non potui tum sensum, quem adulator Papae dedit,
confutare. At nunc, cum extet Iohannis Huss liber,1� ex praecedentibus
et sequentibus video, et sensum eorum esse christianissimum. Quid est
Papa? quid mundus? quid princeps mundi? ut propter eum veritatem
Euangelii, pro qua Christus mortuus est, negem. Valeat qui valet, pereat
qui perit, ego sic sentiam deo propitio semper.

Ad psalmum revertamur. Christus adversus praesumptionem Iudaeorum primo
loquitur, omnino extinguens omnia, in quibus fidebant. Fidebant autem in
tria: primum, quod essent semen Abrahae et de sanguine patriarcharum,
ideo soli volebant esse populus dei. Contra (inquit) hoc ipsum, quod vos
pro argumento ducitis pro vobis, verto contra vos, ut per hoc ipsum non
sitis populus meus, per quod praesumitis esse populus meus, usque ad me
etenim fuistis populus meus externa synagoga. At nunc impleta
promissione et lege populus meus non est ex sanguine, sed ex spiritu.
Alterum, quod essent multi, nec enim credibile eis erat, totum populum
aut tam magnam eius partem relinquendam esse. Dictio enim hebraea hoc
loco teste Reuchlino significat summam [Ps. 42, 5.] quandam hominum
congregatorum, ut et ps. xli. ‘Quoniam transibo in locum
tabernaculi’, idest transibo cum quadam summa hominum congregatorum,
quasi dicat: manebo in communione sanctorum. Ita hic: non congregabo
eos, qui se magna summa agglomerant, quasi ob multitudinem velint digni
haberi, qui recipiantur. Sed non sic impii. Consummationem enim et
abbreviationem [Jes. 10, 2.] faciet dominus (et Isa. x. ait), ita ut si
fuerit populus tuus Israel sicut arena maris, reliquiae tamen ex eo
convertentur. Contra hoc argumentum a multitudine, quo non minus quam
generis et sanguinis argumento pertinaciter nitebantur, multa passim in
aliis quoque prophetis dicuntur. Iactabant enim pax, pax, et deum non
esse iratum tantae multitudini, et quod tanta multitudo saperet et
crederet, non posse falsum esse, hoc est quod dicit ‘Non congregabo
conventicula eorum’, non assumam eos, etiam si se ut arenam maris
multiplicent.

Tertium erat Gloria et nomen iustitiae et religionis, quibus
celebrabantur maxime inter seipsos pro populo dei, ut qui solus legem
accepisset, [Röm 3, 2., Ps. 147, 19 f.] et cui credita sint eloquia,
sicut Paulus dicit Ro. iij. et ps. cxlvij. ‘Qui annunciat verbum suum
Iacob, iustitias et iudicia sua Israel. Non foecit taliter omni nationi
et iudicia sua non manifestavit eis’. Quanto impetu 

[Seite 453]

[Nachträge und Berichtigungen.] 

Paulus hanc corum fiduciam expugnet, Epistolae ad Romanos et Galathas
prae caeteris monstrant. Et in hac parte plus quam in prioribus duobus
confidebant, ut etsi crederent, se propter peccata iram meruisse,
quantumlibet essent Israelitae et multi, iustitiae tamen fiduciam
nunquam ponere potuerunt, quae et omnium est pertinacissima, contra quam
dicit ‘Non ero memor nominum eorum per labia mea. Extinguam potius
nomina eorum’. Non censebuntur mihi populus, quia iusti, sapientis,
religiosi, magni aliisque quibuscunque nominibus vocantur, sed is erit
populus, qui spiritu fidei ex me natus fuerit.

Nunc vide, an non idem iudicium terribilissimum in Ecclesia agatur in
oculis nostris. Nonne et nos posuimus haec tria fulcra fiduciae
superbissimae? Primum iactant se de succesione ac velut genere
Apostolico et de sanguine pompaque hac inani volunt pro populo dei
existimari, cum sint fide et spiritu vacui. Et dicunt: Papa est caput
Ecclesiae, ecclesiam apellantes hanc congregationem de sanguine,
quicquid Apostolis debetur etiam sibi deberi arrogantes. Deinde quanta
bucca extollunt multitudinem, quae ab eorum parte stat? quasi ideo recte
sapiant, quia cum multis sapiunt, [Matth. 24, 5., 2. Petr. 2, 2.] quasi
non Christus praedixerit ‘Et seducent multos’. Et Petrus ‘Multi
sequentur eorum pernicem’, utique paucos relinqui significantes, qui
non seducuntur. At hoc argumentum hodie servat papam non minus potenter
quam primum, quantumlibet sine fide et spiritu agant. Tercium vero
potentissimum, superstitio, quam legibus et cerimoniis sic fundaverunt,
ut licet sint impiissimi, tamen iustitias et merita sua, quasi soli sint
christiani, caeteris vendunt pro tota substantia mundi, nec enim nisi
nominibus ipsis, sine ulla re, hic regnant. Sed Christus non assumit
eorum nomina per sua et suorum labia. Non docet has eorum iustitias et
cerimonias, quin damnat et pugnat contra eas, ut statuat iustitiam dei,
quam nos operante lege et superba fiducia deo offerimus, ut stet verbum
‘Bonorum meorum non indiges, nec benefecimus tibi, sed tu nobis’. Et
haec voluntas est Christi in suis sanctis, ut sic sapiant et agant,
caeteris omnibus cum suis Idolis et iactantia reprobatis.

Ita videmus, scopum psalmi esse, quod Christus, cum sit praedictus
magnus rex et dominus futurus in magno et glorioso populo, contra omnium
sensum incipit regnare. Caeteri enim reges nascuntur, ut regnent, hic
moritur, ut regnet, aliis quoque populi nascuntur, quibus imperent, ut
sit regnum admirabile, quod non ex generis sanguine et dignitate nec ex
multitudine et potentia mundi nec ex iustitiis et viribus propriis nec
ex ulla re, quae [Ps. 22, 31 f.] videtur in mundo, sed e spiritu in
conspectu dei subsistat. Sic ps. 21. ‘Et animam suam non vivificabit,
et semen serviens ei annunciabitur domino [Jes. 53, 10.] generatio
ventura’. Et Isa. 53. ‘Si posuerit pro peccatis animam suam, [Jes.
11, 10.] videbit semen longevum et dispartiam ei plurimos’. Sic et
Isa. 11. ‘Et erit 

[Seite 454]

requies eius gloria’, in quibus omnibus locis mors et resurrectio
Christi describitur sicut et hoc toto psalmo. Nec enim capit ratio, ut
gloria regni cedat mortuo et quiescenti in sepulchro, et generatio nova
sit semen serviens ei, qui animam suam ponit et non vivificat, et ponens
animam pro peccatis videat semen longevum. Quis enim morienti dicit:
ecce rex eris, et populi sub te cadent inaeternum? Nascenti sane haec
solent optari, necesse ergo fuit eum a mortuis resurgere, ut scripturae
istae implerentur.

Ita hic, cum moriens petat se conservari, tradens animam in manu patris,
tamen dicit, Voluntatem suam esse in sanctis, et haereditatem suam non
fore ex sanguinibus, sed ex praeclaris, ut dicetur Manifeste hoc
miraculo verborum resurrecturum sese docens, neque enim mortuus
regnaret, et [2. Tim. 2, 8.] tamen moriens dicit sese regnare. Recte
ergo Paulus ad Timotheum scribit, ut meminerit dominum Ihesum
resurrexisse, addens ‘secundum scripturas’, sicut et canimus in
symbolo, scilicet quod vehementer abhorreat ab omnium sensu, mortuum
regno potiri, et opus sit his scripturis nos niti, quas tamen, nisi
spiritus fuisset interpretatus, quis intellexit? quis enim in his
versibus Christum resurrecturum legisset? aut quot sunt, qui etiam hodie
legunt hoc sensu hunc locum?

[16, 5.] Dominus pars haereditatis meae et calicis mei. 

Tu es qui restitues haereditatem meam mihi.

Hieronymus posteriorem partem sic vertit ‘Tu possessor sortis meae’.
[5. Mos. 18, 2.] Pronomen ‘Mihi’ superfluit. Est autem versus hic
sumptus ex lege Mosi, ubi Levitis et Sacerdotibus scribitur non esse
datam haereditatem inter filios Israel, sed ‘dominus (ait) est eorum
haereditas’. Cuius aemulatione et hic dicit: Dominus est pars mea
haereditaria, et arbitror, ex figura ista distributae inter filios
Israel terrae et sacerdotibus negatae prophetam illustrante spiritu
psalmum hoc loco hausisse, scilicet non fore Christi haereditatem
communem hominibus nec de sanguinibus et terrenis acceptam, sicut
levitarum nulla erat inter filios Israel. Puto autem, hic esse
hebraismum ‘pars haereditatis’ pro ‘pars haereditaria’ seu
‘portio mihi distribuenda’. Multi enim per ‘haereditatem’
intelligunt Ecclesiam, cuius sortem esse dominum certum est. Sed pro
persona sua loqui Christus mihi videtur de haereditaria portione, quae
se contingat, quod confirmat id quod sequitur ‘Et calicis mei’.
Diximus enim ps. 10., Calicem usu scripturae significare mensuram
unicuique divinitus definitam et reddendam pro meritis suis, et calicem
bibere sit pati vel accipere hanc definitam mensuram. Et hic quoque
hebraismus est ‘Dominus pars calicis mei’ pro ‘dominus calix
meus’ seu ‘id quod mihi definitum est reddi’, ut nihil aliud quam
ipsum dominum accipiam pro retributione.

Mirum itaque, moriturus gloriatur, se habere haereditatem eam, quae sit
ipse dominus, iterum indicans, sese suscitandum a mortuis, quo accipiat 

[Seite 455]

[Nachträge und Berichtigungen.] 

haereditatem hanc promissam. Quid autem non habet, qui ipsum omnium
dominum habet? Quis autem habet dominum omnium? Qui nihil aliorum habet
et non quaerit nisi ea, quae dei sunt, etiam per mortem et omnia mala.
Ita fit, ut dum omnia amittit, omnia inveniat, dum nihil haereditatis
elegit, omnia sua sponte veniant. Ideo secure dicit ‘Tu es qui
restitues haereditatem meam’. Melius hebraeus ‘Tu statues
haereditatem meam’, non enim de restitutione, sed constitutione
loquitur, ac si dicat: Meum est omnia facere et pati, omnia amittere et
relinquere, ut tibi obediam. Tu sine mea cura statues et firmabis, quae
mea esse debeat possessio. Ego non quaero eam, contentus quod tu sis
haereditas et portio mea, quem ubi habuero, haereditas mea bene fundata
et posita in tuto est. Ita videmus, quam nihil Christus sibi arroget,
quamque nihil sit pro se sollicitus: tantum cupit, ut deo patri obediat,
caetera omnia curata secure praesumunt. Et nos homunculi quam misere
hodie tumultuamur pro Diocesibus et Ecclesiasticis Ierarchiis, in quibus
tamen servi sumus alieni, quasi in manibus nostris sita sit vel salus
vel perditio Ecclesiae. Cur non Romanenses sui servilis primatus causam
simili fide committunt deo, cum Christus, haeres et dominus omnium,
conmendet tamen eam patri, nihil pro ea sollicitus?

[16, 6.] Funes ceciderunt mihi in praeclaris, 

Etenim haereditas mea praeclara est mihi.

Perstat in usu scripturae, quo ‘funes’ seu ‘funiculi’ dicuntur
mensurae [Ps. 78, 55.] divisiones seu limites, quibus dividuntur
haereditates terrae, ut ps. lxxvij. [Ps. 105, 11.] ‘Et sorte divisit
eis terram in funiculo distributionis’. Et ciiij. dicens ‘Tibi dabo
terram Canaan, funiculum haereditatis vestrae’. Unde Hieronymus
transtulit ‘Lineae ceciderunt mihi in pulcerrimis, etenim haereditas
speciosissima [5. Mos. 32, 8 f.] mea est’. Deutro. xxxij.
‘Constituit terminos populorum iuxta numerum filiorum Israel, pars
autem domini populus eius, Iacob funiculus haereditatis eius’, quod
hic spiritualiter tractat, quasi dicat: Sicut ibi funes ceciderunt non
ultra, quam ubi erat numerus filiorum Israel, et ubi finiebatur numerus
filiorum Israel, ibi incipiebant termini populorum, ex quibus nullos
elegit, sed pars eius et funiculus erat iste populus, Ita nunc quoque
non assumam quamlibet fecem hominum de sanguine, sed sicut illic feci
corporalem separationem limitum populi mei a gentibus, ita nunc magis
multo constituti sunt mihi termini spirituales populorum iuxta numerum
filiorum spiritualium, ut ubiubi per orbem desinunt esse fideles mei,
ibi incipiunt esse populi infidelium neque miscentur spiritu, licet
misceantur corpore. Fides autem est limes seu funiculus iste distributor
haereditatis, ipsa enim terminat fidelium numerum, extra quam quicquid
fuerit, termini sunt populorum [Mal. 1, 4., Marc. 16, 16.] et
appellantur termini impietatis, Malach. i. ‘Qui enim crediderit salvus


[Seite 456]

erit. Qui non crediderit condemnabitur’. Ita videmus, Ecclesiam
prorsus non posse dici nisi eam, quae credit. Quare pontifices Romani
cum sua Ecclesia vere sunt Idola et figmenta hominum impiorum.
Contendunt enim hos funes rumpere et extendere quo volunt, nempe etiam
usque ad non preclara, immo ad tenebrosissima, sed frustra. Non enim ait
‘Extensi sunt’, sed ‘ceciderunt’, non ‘vos extendetis’, sed
‘de coelo cadent’.

Describit ergo haereditatem, quam ei dominus statuit loco eorum, qui
sunt de sanguinibus. ‘Non congregabo’ inquit ‘illos de
sanguine’. Quos ergo? Praeclaros, pulchros, iucundos, dulces. Qui sunt
hi? Non habent nomen nec personam, non sunt Iudaei nec gentes, non
Romani, non Babylonii, Non hic aut illic, sed in spiritu sunt, fide
puri, pulchri, dulces mihi. Nam hebraea dictio ‘in praeclaris’
proprie dulces et iucundos significat, ut Christi beneplacitum in suis
fidelibus exprimat, rursus abominationem eius in infidelibus et qui in
carne et sanguine gloriantur.

Iterum, ut dixi, resurrectio testificatur, dum dicit ‘mihi’. Cui
mihi? Nonne tu dicis ‘Conserva me, domine’? Ita vere morior, sed
resurgam, et erit mihi haereditas mea dulcissima. Dicit autem pluraliter
‘funes’, quod Ecclesia tota, cum sit una, dispersa tamen est per
orbem propter ministerium verbi et baptismatis, cum unus omnibus non
queat ministrare, ut singuli funes sint singulae Ecclesiae, in quibus
idem Christus, idem baptisma, idem verbum est. ‘Ceciderunt’, quia
non humano studio et opere, sed virtute gratiae dei multiplicantur
fideles Christi. Suntque nobis omnes fortuiti et [Jes. 49, 21.] quos
praevidere nequieramus, qui convertuntur, sicut dicit Isaiae 49. ‘Et
dices in corde tuo: quis genuit mihi istos? ego sterilis et non pariens,
et istos quis enutrivit?’ Sic enim et hic Christus omnia ex patre
accipere se ostendit sine sua cura, et cecidisse ei quasi sorte funes
istos in dulcissimis.

Nec hoc sine emphasi est, quod dicit ‘ceciderunt mihi’ et
‘speciosa mihi’ seu ‘ad me’, totum scilicet contra larvam eorum,
qui Ecclesiam secundum externam faciem metiuntur et locis affigunt
temporalibusque diocesium limitibus definiunt. Sic enim hodie Ecclesiam
alia maiorem dicimus terreno spacio et populi multitudine, cum revera
sit solum fide, spe, charitate sive magna sive pulchra sive fortis, immo
quia in oculis Christi est iucunda et formosa (ut hic dicit),
intelligitur per antithesin esse mundo et sibi amara et [Hohel. 1, 5 f]
. deformis, sicut ait ‘Nigra sum, sed formosa. Nolite me consyderare,
quod fusca sum, quia decoloravit me sol’, idest Christus subiicit me
cruci et malis, et sic externe sum nigra, interne formosa. Oportet enim
eum, qui vult Christo placere, sibi displicere, sibi obscurum esse, si
Christo praeclarus esse velit. Qui enim sibi placet, pertinet ad
conventicula sanguinis et carnis. Ut quid ergo praesumimus in mundo et
carne magni esse, Episcopus super 

[Seite 457]

Episcopum, Ecclesia super Ecclesiam, cum Christus hic non in hoc probet
Ecclesiam, quo in oculis hominum videri potest, sed in eo, quod ipse
videt, idest in fide, quae eam humiliet sub omnibus et crucifigat? Sed
sinamus: Hierarchia nostra nomen habet sacri principatus, ideo pertinet
illuc ‘Nec memor ero nominum eorum per labia mea’. Opera enim
hominum sunt, ideo hominibus placent.

[16, 7.] Benedicam dominum, qui tribuit mihi intellectum, 

Insuper et usque ad noctem increpuerunt me renes mei.

Hieronymus et hebraeus sic ‘Benedicam dominum, qui dedit mihi
consilium, insuper et noctibus erudierunt me renes mei’. Magnum certe
et arduum hic signatur opus, quod est esse consiliarium, hoc est qui in
morte et passionibus, cum undique angustiatur et pavet, sciat, quid sit
ei faciendum, quo fugiendum. Qui enim hoc consilio carent, fugiunt et
non effugiunt. [Jes. 11, 2.] Unde Isaiae 7. componit consilium cum
fortitudine dicens ‘Requiescet super eum spiritus sapientiae et
intellectus, spiritus consilii et fortitudinis, spiritus scientiae et
timoris domini’. Quod nisi consilio polleas, nulla fortitudo subsistet
in morte. Itaque non solum hoc donum dei est tulisse malum et mortem,
sed etiam nosse, quomodo ferenda sint, et unde petendum, sicut [Weish.
8, 21.] Sap. 9. ‘Et ut scivi, quoniam aliter non possum esse
continens, nisi deus det’. Et hoc ipsum erat sapientia scire, cuius
hoc donum esset. Quod ergo fuit consilium Christo donatum? Utique quod
non fugit in morte, non retro abiit, sed dixit ‘Conserva me,
domine’, tradita in manu dei tota sua causa. Ita enim solemus
exuberanti affectu gestire a periculis erepti, non tam quod erepti
sumus, quam quod nos ita gesserimus, ut eripi possemus. Ibi iucunda
narratione recitantur evitata pericula, repulsi casus, frustratae
insidiae hostium et omnia illa studia sollicitudinis, quae prudentes nos
foecerat in periculo praesenti. Ita Christus quoque gloriatur, sese
prudentem fuisse in malis ferendis, idque divino munere, quod
blasphemiis non responderit, mortem non fugerit et nullis verbis aut
factis moveri se permiserit. Dulce est enim eius meminisse, quo te
sentis fuisse adiutum. Inveniuntur sane, qui cum valent, recte consulant
aegrotis et extra periculum nihil non sapiant, neminem non docere
possint, at ubi ascendunt fluctus in coelum et descendunt in abyssum,
anima eorum in malis tabescit, turbantur et commoventur sicut [Ps. 107,
22 ff.] ebrii, et omnis eorum sapientia devoratur, ut ps. 106 dicitur,
ut nemo magis indigeat consilio quam ii consiliorum principes. Proinde
insigniter et excellenter hic elucet divina misericordia, quae in
tempore tantae necessitatis prope est, et illustrat cor pavidum, inops
et egenum consilio, quod supra 

[Seite 458]

rogavit dicens ‘Conserva me, domine’. Eo enim consilio servatur
anima in medio isto umbrae mortis. Sed et ipse quale fuerit hoc
consilium sequente versu dicet.

Ex iis intelligi potest, quomodo nostra translatio ad eundem sensum
queat aptari, ut intellectus sit id ipsum consilium, quo intelligat,
quid faciat et omittat in medio malorum, ne offendat deum, sed unde
gaudeat, exultet benedicatque dominum ereptus.

Sed quid est ‘insuper noctibus erudierunt me renes mei’? Qui sunt
‘renes’ Christi, qui eum sive ‘emendant’, ut Augustinus legit,
sive ‘increpant’, ut noster, sive ‘erudiunt’, ut Hieronymus et
hebraeus? Nisi illud apostoli [Hebr. 5, 8.] Heb. 5. velit ‘didicit ex
his, quae passus est, obedientiam, et consummatus, factus est omnibus
obtemperantibus sibi causa salutis aeternae’. Et illud [Matth. 26,
41.] Matt. 26. ‘Spiritus quidem promptus est, caro autem infirma’.
Licet enim esset plenus consilio, sensit tamen reluctantem ei consilio
naturam infirmitatis nostrae, qua lucta experimento didicit obedire,
sicut et nos eo magis erudimur, quo tentationibus magis impetimur, si
prudenter et consulte eas ferre poterimus, ut quod videtur contra
promptum consilii spiritum facere, ubi victum fuerit, invenitur, eum
magis excitasse ac vegetiorem reddidisse, sicut [2. Cor. 12, 9 f.]
Paulus gloriatur 2. Cor. 12. ‘Cum infirmor, fortior sum. Nam virtus in
infirmitate [Ps. 68, 10.] perficitur’. Et ps. 67. ‘Infirmata est, tu
vero perfecisti eam’. Ita renes Christi, etiam si sancti et
immaculati, tamen infirmi exhorruerunt quidem passionem et mortem, cum
magis vivere et bene habere cupiat infirma natura, tamen hoc horrore
consilium cogebat magis vigilare et sollicitum esse pro iis, quae dei
erant. Dictum est supra ps. 7. Renes significare delectationes seu vim
concupiscibilem, quae tristitias odit, delicias ac quietem amat, quae in
omnibus hominibus, etiam Christo facit, ut dura et amara sit passio et
mors, quam spiritu consilii et fortitudinis oportet superari.

Insigniter addit ‘noctibus’, melius quam nos ‘usque ad noctem’,
ubi licet ‘noctes’ allegorice possint accipi pro
‘adversitatibus’. Nam renes seu vis concupiscibilis, si desint
adversitates, nihil erudiunt, quia non urget nec urgetur, ut sit
proprium eius in tentationibus erudire et excitare spiritum. Tamen nos
hic simpliciter sine allegoria tempus nocturnum accipimus, quod aptum
est pavoribus et terroribus omnibusque dei occultis operationibus, ut
[1. Mos. 15, 12.] sic tempus respondeat et operi. Sic legimus Gen. 15.
post occasum solis [1. Mos. 32, 24.] invasum esse Abraham tenebroso et
magno horrore. Et 32. ‘Iacob luctabatur [Ps. 17, 3.] durissime cum
angelo usque mane’. Sic psalmo sequente ‘Probasti cor meum et
visitasti nocte.’ Sicut enim nox est optimum tempus ad orandum, sicut
Christus frequenter orasse nocte legitur, Ita et ad meditandum et
[Matth. 26, 37.] omnia divina patiendum, sic et Christus suum pavorem
coepit cum noctis [Hiob 4, 13 f.] initio. Sic Iob 4. ‘In horrore
visionis nocturnae, quando solet occupare sopor homines, pavor tenuit me
et tremor, et omnia ossa mea perterrita sunt’ &c. Multa in scripturis
talia legimus. Nox enim, quia tunc homo 

[Seite 459]

vacat et omnia silent, reddit hominem aptissimum operationibus illis
divinis, hoc est passionibus internis, quae sunt pavor et horror mortis,
quibus vehementer eruditur spiritus hominis, si prudens fuerit et
sustinuerit. Unde et in proverbium ista cessere prophetae huic, qui sine
dubio multa experientia [Ps. 91, 5.] ista sibi cognita loquitur, sicut
dicit ps. 90. ‘Non timebis a timore nocturno’, non exprimens, quid
sit timor nocturnus, quod experientia solum cognoscatur. Qui plura de
istis noctibus velit allegoricis, Taulerii sermones legat.

[16, 8.] Providebam dominum in conspectu meo semper, 

quoniam a dextris est mihi, ne commovear.

Hic aperit mysterium consilii sui, pro quo dominum benedixit, scilicet
quod dominum solum proposuerit in conspectu suo, sed talem, qui sit a
dextris eius, ne commoveatur, idest propitium et misericordem, quod
principium psalmi indicavit ‘Conserva me, domine, quoniam speravi in
te’, hoc est quod in superioribus toties dictum est, neminem posse
sustinere passionem aut mortem, nisi hoc consilio utatur et dominum quam
potest misericordissimum [Weish. 1, 1.] sibi praefigat, sicut Sap. 1.
dicit ‘Sentite de domino in bonitate’. [Ps. 3, 3 f.] Et ps. 3.
‘Multi dicunt animae meae: non est salus in deo eius. Tu autem, [Ps.
26, 3.] domine, susceptor meus es, gloria mea’ &c. Et ps. 25.
‘Quoniam misericordia tua ante oculos meos est, et complacui in
veritate tua’. Diximus enim, obiectum spei non esse nisi puram et
immeritam dei misericordiam, gratuito promissam et ab indignis
invocandam. Ideo pessimos istos et daemoniacos esse consultores, qui
passis aut morientibus vel peccata inculcant aut satisfactionibus et
bonis operibus propositis deum velut exactorem eis proponunt. Non dedit
illis dominus hoc consilium, sed Satan, ideoque desperationi et
blasphemiae propiores fiunt quam benedictioni et gratitudini.

Hebraeus et Hieronymus ‘proponebam dominum in conspectu meo semper’.
Facit autem haec propositio domini cor animosum, hilare et spontaneum ad
omnia bona opera facienda et mala ferenda, et ab hoc proposito, sicut
sepius dictum est, ordienda est bona vita et bonum opus. Quid enim non
libentissime faceret et auderet, qui confidit sese placere deo, et
dominum esse sibi faventem ac propitium? Quod peccatum quantumvis
blandum non contemneret eadem fiducia in deum nixus? Vere non facit nec
facere potest malum haec fides, sicut nec vinci ab ullo malo. Nemo
credit, quam retrahat a malo et moveat ad bonum ista fiducia nisi
expertus. Quare hoc versu ipsam naturam, affectum et opus fidei, quae
est in deum, nobis pulcherrime pingit spiritus. Quid est enim fidere in
deum nisi proponere sibi firmiter, dominum esse a dextris eius, ne
commoveatur? Et qui manet in eo proposito, quomodo non semper bene vivet
et operabitur? Quis turbo malorum eum subvertet? Fundatus est supra
firmam petram.

[Seite 460]

Unde hebraeus verbis Emphaticis utitur. Primo ‘ponebam’.
‘Ponere’ enim firmitatem ac fundamentum sonat, ut fidem ostendat
esse affectum constantem ac firmissimum, qui nullo tempore nutet aut
vacillet. Deinde ‘dominum’. Non enim fides est in nostra opera, immo
ullam creaturam, sed in solum deum, unde et Theologica virtus vocatur,
quia circa divinam misericordiam versatur, Mala vero conscientia et
impietas circa peccatum proprium et liberum arbitrium.

Tercio ‘in conspectu meo’, ubi fidei vivacitatem et vigilantiam
exprimit. Non enim, ut illi somniant, fides est habitus in anima
subiectus et stertens, sed perpetuo et directo intutu in deum versus,
unde fit, ut et sit autor et origo operum, immo primus et novissimus in
omnibus operibus bonis et tota vita.

‘Semper’ addit propter utrunque tempus, quia fides tempore pacis
bona facit, tempore belli mala patitur, nunquam ociosa, immo semper
negociosissima. Ita videmus, quam egregius dialecticus sit David, qui
fidem dei tam propria definitione disserit. Et quid aliud sunt omnes
psalmi quam quaedam diffinitiones fidei, spei et charitatis? Per hos
enim affectus versantur universi et singuli ostenduntque, fidem, spem et
charitatem esse proprie quosdam optimos et divinos affectus.

‘Quoniam a dextris meis est’, idest in occultis, in spiritu praesens
est, dum a sinistris, in aperto, in carne me persequuntur inimici. Eadem
sententia [Ps. 20, 7.] ps. 19. dicitur ‘Et in potentatibus salus
dexterae eius’, idest dextera eius potenter servatur, quantumlibet
infirmetur sinistra eius. Ita et hic derelinquitur Christus in
infirmitate a sinistris, sed suscipitur in virtute a dextris eius.
Dexterae et sinistrae tropo utitur scriptura pro interiore et exteriore
[Matth. 6, 3 f.] homine, ut Christus Matt. 6. ‘Te faciente eleemosynam
nesciat sinistra tua, quid faciat dextera tua, ut sit in abscondito
eleemosyna tua’, ubi seipsum exponit, eleemosynam esse in abscondito
dexterae, esse in aperto sinistrae tribuens, de qua re alias forsan
plura.

‘Ne commovear’, non dicit: ne tangar, ne tenter, ne sentiam. Nam
fides potens affectus est, exerceri vult et quiescere non potest nec
sinitur, verum victor manet semper et non movetur, non deturbatur. Haec
est enim [1. Joh. 5, 4., 1. Cor, 15, 57.] victoria nostra fides, ut 1.
Iohan. 2. dicitur nostra. Et Paulus dicit, nos a deo semper triumphari
(idest triumphatores fieri) in Christo.

[16, 9.] Propter hoc laetatum est cor meum, et exultavit lingua mea, 

Insuper et caro mea requiescet in spe.

Hoc est, quod dixi: Ad fiduciam istam cordis bonam de deo infallibiliter
sequi laetitiam cordis et dulcissimum affectum erga deum et omnem
creaturam. Sic enim credenti spiritus sanctus diffunditur in cor, quo
rursum cor hominis diffunditur et dilatatur in omnem promptitudinem
omnia gratuito faciendi et patiendi tam coram deo quam hominibus. Ibi
inimicos non 

[Seite 461]

minus quam amicos diligit efficiturque libens omnium servus, ut omnibus
queat prodesse, sui ipsius non modo incuriosus, sed etiam prodigus
factus. [Ps. 4, 7.] Sic ps. 4. cum dixisset ‘Signatum est super nos
lumen vultus tui, domine’, [Ps. 4, 8.] mox secutus dicit ‘Dedisti
laetitiam in corde meo’, itidem duo ista connectens, fidem et
laetitiam cordis, sicut et hoc loco facit.

Ad hanc autem laetitiam mox sequitur laus, praedicatio, gratitudo et
iactantia divinae misericordiae, idque cum summo cordis gaudio. Ideo non
simpliciter dicit: Confitebitur lingua mea, sed ‘exultabit’, idest
exultans et tripudians loquetur. Quem affectum hebraeus etiam altera
nominis Epitasi et emphasi sic eloquitur ‘Exultavit gloria mea’. Nos
‘lingua’ pro ‘gloria’ habemus, videturque mihi David hoc sibi
prae caeteris proprium habere, ut gloriam suam appellet vocalem et
exteriorem laudem et iactantiam, in qua non modo deum glorificet, sed
prae teneritudine affectus etiam glorietur in [Ps. 106, 47.] ea
glorificatione. Sic enim loquitur ps. 105. ‘Ut confiteamur nomini
sancto [Ps. 30, 13.] tuo et gloriemur in laude tua’. Et 29. ‘Ut
cantet tibi gloria mea, et non [Ps. 108, 2.] compungar, domine, deus
meus, inaeternum confitebor tibi’. Et 108. ‘Cantabo [Ps. 57, 9.] et
psallam in gloria mea’. Et 56. ‘Exurge gloria mea, exurge psalterium
et Cithara, exurgam diluculo’. In his omnibus claret, ‘gloriam
meam’ esse idem, quod ‘canticum meum’ vel ‘vocem meam’, qua
gloriatur et glorificat. Quare et hoc psalmo cavere debemus, ne gloriam
suam Christus credatur appellare famam suam, sed potius officium, quo in
deo gloriatur, immo glorians et laetus deum glorificat. Nec memini hoc
usu ‘gloriam meam’ alibi legisse in scripturis. Itaque erumpentis
laetitiae et exuberantissimi affectus haec verba sunt, quod iterum
experientia docet, non lingua nec calamus.

An autem ista omnia in Christi persona dicantur pro tempore passionis
suae, quaeri potest. Si enim id dederimus, manifestum est, Christum in
media passione summa fuisse exultatione gavisum, ut haec verba psalmi
probant, de qua re multi multa quaesierunt, et nescio, an invenerint.
Ego vero arbitror, non esse necessarium ad tempus passionis referri,
prophetae enim neque ordinem rei gestae a Christo servant neque omnia
uno loco canunt multaque in medio relinquunt. Nec est necesse rem gestam
ordine texere, dum prophetia in persona Christi aut alterius formatur.
Satis est omnia vera dici, ordinemque rebus gerendis relinquere. Nec
Euangelistae ubique ordinem servant. Estque celebrata regula scripturae
intelligendae, praesertim propheticae, multa dici per anticipationem et
recapitulationem. Ita et hic, dum Christus sese confitetur in patre
laetum esse et gloriari et praedicare, tacitis omnibus operibus et
virtutibus, quas in eodem gaudio foecit, ad ultimum transilit, ac si
dicat: Non modo praedicabo et glorificabo, verum etiam ut taceam opera
et virtutes et totam vitam meam, libens etiam moriar et eadem fiducia
certus sum, quieturam quidem carnem meam mortuam, sed in spe et
expectatione certissimae resurrectionis.

[Seite 462]

[Ps. 15, 1.] Verbum hebraicum ‘Requiescet’ idem est, quod
praecedente psalmo dictum est ‘Requiescet’ seu ‘habitabit in monte
sancto tuo’, unde Hieronymus hic vertit ‘Caro mea habitabit
confidenter’ significatque, ut dictum est, [Ps. 4, 9.] quietam et
pacificam habitationem, quasi illud ps. 4. dicat ‘In pace simul [Ps.
7, 6.] dormiam et requiescam’. Alia quoque significatione significat
‘sepelire’, ps. 7. ‘Et gloriam meam in pulverem deducat’, idest
sepeliat, ut possit etiam sic verti aut saltem intelligi: Caro mea
sepelietur in spe. Verum Petrus [Apgsch. 2, 26.] Act. 2. hunc versum non
iuxta hebreum, sed iuxta LXX citat, nec ‘sepeliendi’ verbum nec
‘gloriam meam’ tangens, sensum tamen neutra translatio vitiat.

Igitur nova est haec prophetia de nullo antea audita. Unus enim hic et
solus Christus generalem illam totius generis humani dirumpit penam, [1.
Mos. 3, 19.] Gen. 3. statutam ‘In pulverem reverteris’, neque de
ullo alio scriptura tale quid loquitur, etiam si pie opinemur idem de
virgine gloriosa et S. Iohanne. Scriptura omnes pulveri tradit. Solus
hic novo et vere aureo Michtham laetissimum affert nuncium, carnem suam
non in pulverem ituram, sed in pace morituram et expectaturam. Singula
ergo verba et aurea sunt et ponderanda. ‘Mea caro’, scilicet suam
unicam excipiens ab omnium carne, quorum nulla mansit aut quievit, sed
omnis omnium abiit in pulverem, ubi mortem indicat, quia separato
spiritu vere sicut omnium aliorum mortua fuit. Ingens ergo miraculum,
similiter mori et non similiter corrumpi. ‘Et caro requiescet’,
idest etiam si sepelietur sicut et aliorum, tamen quietem et pacem
habebit, non enim tangetur ulla putredine aut verme, quae pax et quies
nullius est alterius carnis. ‘In spe’, non enim in finem ita
quiescet, sed expectabit, ut rursum excitetur et vivat. Ecce quam
propriis verbis Christum praedixit resurrecturum, quo indicat, se
clarissmam et plenam habuisse cognitionem Christi morituri et
resurrecturi. Et merito hunc locum Apostoli insigniter prae caeteris
extulerunt.

[16, 10.] Quoniam non derelinques animan meam in inferno, 

Nec dabis sanctum tuum videre corruptionem.

Explicat quod dixerat ‘Requiescet in spe’. Ista est spes, scilicet
quod non derelinques nec corrumpi sines, hoc est absque dubio
suscitabis. Et placet dici, non ‘spiritum meum’, sed ‘animam
meam’, Hebraice ‘Naphsi’, quod anima pro vita in scripturis accipi
soleat seu pro anima, in quantum vivificat et vegetat corpus, ut
ostendat spiritus Christum vere ad vitam corporalem revocandum esse.

‘Sanctus’ hoc loco ‘Hasid’ est, qui gratia spiritus
sanctificatus est, et Christus proprie et passim in scripturis
appellatur ‘sanctus dei’ sicut ‘Christus domini’. Nec invenitur
in singulari numero facile ullus, qui 

[Seite 463]

sanctus dei’ dicatur seu ‘sanctus tuus’ praeter Christum solum,
quem et hic solum praedicat David. Hebraismum illum notum existimo,
‘videre corruptionem’ pro ‘corrumpi’, sicut ‘videre mortem’
pro ‘mori’, ‘non videre [Luc. 2, 26. Joh. 8, 51.] mortem’ pro
‘non mori’, ut est apud Lucam 2. et Ioh. 8., quo forte scriptura
utitur ad indicandam divinam virtutem, cui omnia vivant, et nihil perit
aut corrumpitur, sed nobis perimus et nobis morimur ac corrumpimur.

Sensus ergo apertissimus est, per Apostolos tanta copia et diligentia
explicatus. Verum et hic ceperunt homines, de ingeniis suis nihil non
praesumentes, disputare, an Christus secundum animam seu substantiam
fuerit in inferno, et quid sit eum fuisse in inferno. Magna pars ausa
est spiritui contradicere: Animam Christi non fuisse in inferno nisi per
effectum, optimi scilicet glosatores verbi dei ‘Animam meam’, idest
effectum animae meae, ‘non derelinques in inferno’. ‘Descendit ad
inferos’, idest effectum fecit apud inferos. Verum contemptis his
frivolis et impiis nugis verba prophetae simpliciter dicta simpliciter
intelligamus, et si intelligere non possumus, fideliter credamus. Maior
est huius scripturae autoritas quam totius humani ingenii capacitas, ait
Augustinus. Vere enim anima Christi secundum substantiam descendit ad
inferos, quid autem fuerit aut sit iste descensus, credo nondum esse
revelatum satis, saltem omnibus.

[Apgsch. 2, 24.] Petrus Act. 2. dicit ‘Quem deus suscitavit, solutis
doloribus inferni’ seu, ut graecus habet, ‘mortis’, in quo videtur
significare: Doloribus mortis seu inferni Christum fuisse solutum in
resurrectione. At dolores mortis et inferni pro eodem ego habeo.
Infernus enim est pavor mortis, idest sensus mortis, quo horrent mortem
et tamen non effugiunt damnati, nam mors contempta non sentitur estque
velut somnus. Videmus autem, scripturam duo loca tribuere mortuis,
foveam corpori et infernum animae. At Petrus hic non dicit, solum
infernum seu mortem esse soluta in Christo, sed dolores inferni seu
mortis, quia etsi multi sancti in sepulchro et inferno absque dolore
fuisse credantur, qui et in pace mortui sunt, tamen Christus, sicut cum
summo dolore mortuus est, ita videtur et dolores post mortem in inferno
sustinuisse, ut nobis omnia superaret. Ita ego interim verbis Petri
inhaerebo, donec meliora doctus fuero, ut Christum prae caeteris omnibus
non solum mortem, sed etiam dolores mortis seu inferni sensisse credam,
caro quidem eius requieverit in spe, sed anima eius infernum gustaverit.
Atque hoc esse, quod hic dicit ‘non derelinques animam meam in
inferno’.

Istae autem negativae ‘Non derelinques’, ‘nec dabis’ &c.,
vehementiores sunt affirmativis et robustius resurrectionem testantur,
quam si dixisset: [Luc. 10, 42.] Educes de inferno animam meam et
servabis sanctum tuum sicut ibi ‘Maria optimam partem elegit, quae non
aufferetur ab ea’, idest certissima manebit. Ita hic ‘Non
derelinques’, idest velocissime reduces. ‘Et non dabis sanctum 

[Seite 464]

tuum videre corruptionem’, idest festinabis me reducere in sanitatem
et vitam corporis. Videtur enim mihi spiritus in his verbis simpliciter
loqui et magis ad tempus respicere quam ad locum vel aliam
circumstantiam, ut sit sensus: Non derelinques me tanto tempore, quanto
naturaliter solent corrumpi cadavera, sed intra tempus, quo solent
incipere corrumpi, me suscitabis. Alioquin possit sermo videri de aliquo
dictus, qui usque in diem iudicii per miraculum in inferno et sepulchro
servaretur incorruptus, quamvis nullus ita sit servatus, saltem ante
Christum, de quo haec primo loquitur. Etsi enim sunt (ut in Aegypto)
corpora myrrha, quae contra putrefactionem valet, peruncta et servata,
caro tamen consumpta est et exhausta, contra quod hic dicitur ‘Caro
mea requiescet in spe’.

[16, 11.] Notas mihi fecisti vias vitae, adimplebis me laetitia 

cum vultu tuo. 

Delectationes in dextera tua usque in finem.

Hieronymus ‘Ostendis mihi semitam vitae, plenitudinem laetitiarum ante
vultum tuum, decores in dextera tua aeternos’, ubi videtur ab uno
verbo ‘ostendis’ tres accusativos regi, quorum unum noster mutavit
in verbum ‘adimplebis’ et tercium in nominativum
‘delectationes’. Nihil tamen de [Apgsch. 2, 28.] sensu perit, nam et
Petrus Act. 2. nostrum sequitur. Describit autem gloriam resurrectionis
tribus partibus, vita immortali, laetitia interna et iucunditate
aeterna. ‘Via vitae’ dicitur, quod sit a morte ad vitam, quasi illud
Apostoli [Röm. 6, 9.] Ro. 6. dicat ‘Christus resurgens ex mortuis,
iam non moritur, mors illi non ultra dominabitur’. Christus enim antea
non noverat viam vitae experimentaliter, cum haec vita sit non nisi via
mortis seu cursus potius ad mortem, sed resurgere ad vitam immortalem,
hoc vere est nosse viam vitae, quod solius est virtutis et dextrae dei,
sicut hic dicit ‘Notas mihi fecisti vias [Ps. 89, 49.] vitae’ et ps.
88. ‘Quis est homo, qui vivet et non videbit mortem, eruet [Ps. 68,
21.] animam suam de manu inferni?’ quasi dicat: nullus. Sic ps. 67.
vocatur Dominus, dominus exitus mortis et deus salvos faciendi, quod
absorpta morte [Hos. 13, 14 f.] per victoriam, educat in vitam aeternam,
sicut promisit Oseae 13. ‘De manu mortis liberabo eos, de morte
redimam eos. Ero mors tua, o mors, morsus tuus ero inferne. Consolatio
abscondita est ab oculis meis, quia ipse inter fratres dividet. Adducet
ventum urentem dominus de deserto ascendentem et siccabit venas eius et
desolabit fontem eius’, idest peccatum, quod est vena, fons, stimulus
virtusque mortis &c.

‘Laetitia interna’, quam Hieronymous ‘plenitudinem laetitiarum
ante vultum dei’ non male intelligit, Ea est, qua videtur deus deorum
in Zion sicuti est et facie ad faciem, ubi est satietas plena cordis
nostri, ut digna Emphasi ‘plenitudo laetitiarum’ appelletur. In hac
enim vita ex parte cognoscimus, 

[Seite 465]

[Nachträge und Berichtigungen.] 

ex parte prophetamus, ita ex parte laetamur et omnia ex parte habemus.
‘Cum autem venerit quod perfectum est, evacuabitur quod ex [1. Cor.
13, 10.] parte est’, 1. Cor. 13., ubi non miscebitur risus dolori nec
luctus consolationi, sicut necesse est in hac vita fieri, dum
peregrinamur a domino et per speculum videmus in enigmate. Quare
laetitiam huius vitae laetitiam enigmatis, illius vero laetitiam vultus
seu faciei domini appellare possumus. Sic enim hebraice sine
praepositione ‘cum’ et ‘ante’ dicitur ‘plenitudinem
laetitiarum faciei tuae’, ut plenitudinem laetitiarum e facie et
revelata gloria dei pendere [Ps. 17, 15.] intelligamus, sicut psalmo
sequente dicet ‘Satiabor, cum apparuerit [Joh. 14, 21.] gloria tua’.
Et Christus Ioh. 14. ‘Qui diligit me diligetur a patre meo, et ego
diligam eum et manifestabo ei meipsum’. Haec est laetitia aeterna,
quia plenitudo laetitiarum, cum laetitiae in hac miseria sanctis
impartitae sint stillae quaedam et tenues praegustus, qui cito
transeant, plenitudo autem revelata facie dei perfecta est manens
inaeternum. ‘Haec enim est vita aeterna, ut cognoscant te solum verum
deum et quem misisti, Ihesum [Joh. 17, 3.] Christum’, Iohan. 17.

‘Iucunditates in dextera tua in finem’, quas Hieronymus ‘decores
aeternos’ posuit, significare mihi videntur dotes reliquae corporis et
animae et omnium rerum, seu ut nostri vocant, obiectivas delectationes,
quas Christus ex sua gloria habet. Sicut enim in sinistra dei, idest in
hac vita, in omnibus est tristatus, ita in dextera, idest futura vita,
in omnibus delectatur. Qui enim in dei visione beatus est, in omnibus
simul iocundatur: nullum hic triste spectaculum, sed omnia iucunda,
omnia cooperantur, applaundunt, favent, arrident, sicut canit
Lactantius: Ecce renascentis testatur gratia mundi, omnia cum domino
dona redisse suo.

Eadem hic dictio est foeminino genere ‘Neimoth’, quae superius
masculino ‘Neimim’ posita est ‘Funes ceciderunt mihi in
pulchris’ seu ‘iucundis’, utrobique Christi iucunditatem in rebus
extra deum existentibus docens. Ac hebraeus ultimam dictionem
‘Netzah’, quod nos ‘in finem’, Hieronymus ‘aeternos’
reddidit, ambigua constructione habet, ut ad omnes tres partes queat
aptari, ad vias vitae, ad plenitudinem laetitiarum et iucunditates in
dextera dei, ut singulas aeternas accipere possimus, vel ad solas
iucunditates, quas decores Hieronymus vocat, forte quod decoris et
formosis delectemur et iucundemur. Haec erunt, cum corpora nostra,
coelum et terra in novam creaturam mutabuntur in fine mundi, ubi omnia
erunt iucunda et dulcia. Interim ‘expectatio creaturae ingemiscit et
parturit, donec et ipsa liberetur a corruptione et vanitate in
libertatem gloriae filiorum dei’, Ro. 8.

[Röm. 8, 21.] ‘Dextera dei’ (ut diximus) futuram vitam seu eam,
quae est in conspectu dei, significat, quae nunc incipit per fidem,
consummanda per speciem, Amen.

[Seite 466]

Videmus ergo, hic psalmus unus omnium quam clare resurrectionem et
gloriam resurrectionis praedicet, ut merito Michtham aureolus dictus sit
David, qui hoc loco insigniter suam in rebus divinis cognitionem
signavit.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS DECIMVS SEXTVS.

HEBRAEIS XVII. 

ORATIO DAVID.

1519

[Seite 466] 

[Praefatio]

Novus titulus ‘Oratio David’, quo satis indicatur psalmi materia,
quae mihi non dissimilis videtur ei, quae psalmo quinto et multis aliis
tractatur, generalis scilicet querimonia populi iusti adversus
nocentissimos persecutores spiriticidas hypocritas, cum quibus ei
assidue bellum est sicut inter Iacob et Esua de iustitia et verbo
veritatis. Itaque ex praedictis sepius tractatis facilis erit et huius
psalmi sensus.

[17, 1.] Exaudi domine, iustitiam meam, intende deprecationem 

meam, auribus percipe orationem meam, 

Non in labiis dolosis.

Magnum affectum et lachrymas multas indicat ter repetita et ingeminata
petitio, quia revera spirituales homines magis urit dolus quam vis
impiorum, quod vim manifestam licet cognoscere et periculis cognitis
uteunque occurrere, [2. Cor.11, 29.] at dolus ante perdit quam
intelligatur. Unde et Paulus 2. Cor. 11., cum dixisset ‘Quis
infirmatur, et ego non infirmor?’ grandius in scandalum dixit ‘Quis
scandalisatur, et ego non uror?’ Non ait ‘infirmor’, sed
‘uror’, quod minus sit cum infirmantibus, idest patientibus, pati
quam propter scandalisatos [Apgsch. 20, 29 ff.] uri. Et Act. 20.
protestatur, sese per triennium non cessasse cum lachrymis monens
unumquenque, ut caverent a lupis rapacibus, qui post [Phil. 3, 18 f.]
discessionem eius erant intraturi et locuturi perversa. Et Philip. 3.
‘Multi enim ambulant, quos saepe dicebam vobis, nunc autem et flens
dico, inimicos crucis Christi, quorum finis interitus, quorum deus
venter est et gloria in confusione’.

Si sic prophetae, sic Apostoli arserunt et fleverunt super sui temporis
hypocritis, quando spiritus adhuc plenior erat Ecclesia, quid non
metuendum nobis? quae lachrymae nobis esse possunt satis in his perditis
temporibus tantae securitatis, in quibus daemones mortuos esse aut
dormire credimus, cum regnent horrenda tyrannide, nomine Christi et
sanctorum in suas partes rapto et iactato? Verum praedicta sunt satis
abunde talia tempora, nos autem insensati sumus et sicut Iudaei
ignorantes implemus ipsi 

[Seite 467]

omnia, quae praedicta nobis sunt ab Apostolis, praesente impietate, quae
futura esse de aliis somniamus. Ve saeculo huic novissimo et pessimo.

Hebraeus sine pronomine ‘meam’ absolute dicit ‘Exaudi domine,
iustitiam’. Quo verbo, ut iudaicas tenebras omittam, qui Davidem hic
iactatae iustitiae peccato meruisse fingunt, ut postea caderet in
peccatum adulterii, etiam nostri offensi sunt, ut soli Christo hanc
vocem tribuerent. Mihi autem vehementior est petitio, quod absolute
petit iustitiam exaudiri quam suam iustitiam. Ostendit enim hoc versu
pene per singula verba, quos intutus sit et unde motus, ut sic
aestuaret. Intutus enim est multitudinem et magnitudinem hypocritarum,
qui sibi solis, ut omnia bona opera et iustitiam, ita et orationem et
misericordiam dei arrogant, cum tamen omnia haec dolose et in
deceptionem plurimorum imbecillium non nisi simulent, ut remedio alio
non queat rebus veris succurri quam oratione lachrymosa, quae deum
provocet, ut iustitiam seu id, quod vere iustum est seu iustam causam,
qualis est fides, verbum et opera fidei, audiat, suscipiat et defendat
contra impiam et noxiam illorum simulationem. Est ergo affectus pietatis
et charitatis eiusmodi: Etsi ego indignus sum, qui peto, tamen ipsa
causa, cum sit verbi tui et fidei causa vereque iustitia, digna est,
quam non sinas opprimi in deceptionem infoelicium animarum, quas lupi
illi rapaces suis fictis verbis vorare non cessant.

[Ps. 4, 2.] Sunt qui velint sic vertere: ‘Exaudi domine iustitiae’
sicut ps. 4. ‘Exaudivit me deus iustitiae meae’, quod iudicio
cuiusque relinquo. Hebraeus quidem textus non resisit, ego tamen priore
sensu contentus sum. Reliquae duae ‘Intende deprecationem meam’,
‘auribus percipe orationem meam’, ad modum psalmi quinti
intelligamus. Quid deinde intersit inter orationem et deprecationem, ps.
6. dictum est satis.

‘Non in labiis doli’ seu ‘dolosis’. Manifeste hic accusat
hypocritas, quorum et dogmata et orationes labiis dolosis deputat.
Potest autem et asserentis et optantis esse hoc modo: Ideo nos exaudi
domine, quia tu nosti cor nostrum, quod non est dolus in labiis nostris:
sicut oramus ore, ita sentimus corde, et sicut docemus, ita simpliciter
vivimus, cum illi contra nihil non simulent, vel hoc modo: Exaudi
domine, iustitiam et fac, ne et nos sicut illi dolosis labiis tum
oremus, tum doceamus. Ita videmus hic micare zelum et odium hypocrisis,
quam sancti tanta detestatione deprecantur et accusant.

[17, 2.] De vultu tuo iudicium meum prodeat, 

Oculi tui videant aequitates.

Iudicium hoc loco non arbitror esse sensum seu acumen illud ingenii, quo
de omnibus recte maleve sentimus, ut aliquibus visum est, sed ipsam 

[Seite 468]

[Ps. 140, 13.] causam, de qua disceptant partes adversariae. Quo modo
ps. 139. ‘Ego cognovi, quoniam faciet dominus iudicium inopis et
vindictam pauperum’. Et [Hiob. 23, 7.] Iob 23. ‘Proponat aequitatem
contra me, et ad victoriam perveniet iudicium [Hiob 31, 13.] meum.’ Et
31. ‘Si contempsi subire iudicium cum servo me, cum disceptaret
adversum me’. ‘Iudicium mortis est viro huic’, ‘non est viro
huic iudicium [Jer. 26, 11., u. 16.] mortis’ dixerunt de Ieremia
eiusdem 26. Est ergo sensus: iustitia causa mea et iudicium meum,
obsecro, ut exeat de conspectu tuo, quia coram et in oculis tuis scio
iustum esse, quod in oculis hominum damnatur tanquam impium et iniquum.
Quare fac, ut quale est coram vultu tuo te iudicante, tale fiat
revelante te etiam coram hominibus. Non maneat iudicium causea [Hab 1,
4.] meae tale, quale egreditur a conspectu hominum damnatum, quia ut
Abacuk 1. dicitur ‘ab eo conspectu egreditur iudicium perversum, et
non pervenit ad finem iudicium, laceratur etiam lex’. Quae verba et
hodie orari oportet adversus haereticae pravitatis inquisitores et
tyrannos Ecclesiasticos, a quorum conspectu non egreditur veritatis
iudicium nisi damnatum. Neque enim et ipsis resisti potest nisi
querulosa et lachrymosa oratione. Idiotismum hunc satis notum arbitror,
‘egredi iudicium’, ‘egredi sermonem’, ‘egredi verbum’,
‘egredi causam’ &c.

‘Oculi tui videant aequitates’, hebraice ‘rectitudines’ seu id,
quod rectum est, de quo superius abunde ps. 9. Damnat enim propheta
hypocritas sanguinarios pravitatis, hoc est, quod in omni causa quaerunt
quae sua sunt, ideo iustorum causam, cum quaerat quae dei sunt, damnant,
ut suas pravitates statuant. Sic enim oculi hominum respectum habent et
intendunt in pravitatem. Sed tui, o domine, oculi, cum non videant, nisi
quod rectum est, ostende et idipsum coram omnibus, quod facies, si
causam meam defendas et illorum opprimas, donec enim id non foeceris,
illi iactant sine fine superbientes, oculos tuos respicere ad se et ad
suas pravitates tanquam rectitudines ac negligere et abominari nostram
rectitudinem tanquam pravitatem. [Hab. 1, 13.] Est autem idem huius
versus sensus, qui Abacuk 1. ‘Mundi sunt oculi tui, ne videas malum,
et respicere ad iniquitatem non poteris. Quare ergo respicis super
iniqua agentes et taces devorante impio iustiorem se?’ Ita iterum
aliud esse dei, aliud hominum respectum ostendit et aliud esse, quod in
oculis hominum, et aliud, quod in oculis dei iudicatur. Simul
observemus, ut dixi, non viribus nostris neque sapientia nostra esse
nitendum. Nemo enim unquam perversum hominem verbis aut sapientia vicit,
nec fidei causam suis viribus ullus unquam defendit, ut in omnibus
haereticis monstratum est, quando nec Apostoli nec prophetae neque adeo
ipse Christus suos hypocritas potuit superare, cum impii etiam victi
victi esse nolint. Quid ergo nos praesumeremus vermiculi contra
antichristos omnium robustissimos Ecclesiae hostes omissa oratione
quaerulosa praestare?

[Seite 469]

Dixi superius, Aequitatem abstractum nostro interpreti placuisse pro
‘rectitudine’, cum tamen ubique non ‘aequum’, sed ‘rectum’
transferat in concreto. Aequitas magis ad moderationem legis pertinere
nobis permittatur, quam ad rectitudinem, quae perfecta legis plenitudo
est.

[17, 3.] Probasti cor meum et visitasti nocte, igne me examinasti, 

et non est inventa in me iniquitas, 

Ut non loquatur os meum opera hominum. 

[17, 4.] Propter verba labiorum tuorum ego custodivi vias duras.

Hebraeus non parum dissonat, quem Hieronymus ita vertit ‘Probasti cor
meum, visitasti nocte, conflasti me, non invenisti cogitationes meas
transire os meum, in opera hominum propter verba labiorum tuorum ego
observavi vias latronis’. Sed quis erit sensus? Certe Hieronymus
omisit adverbium negandi ante verbum ‘transire’ nec servat
distinctionem versus hebraicam. Nostra autem translatio, etsi abundet
suo sensu, hebraeo tamen an quadret, videbimus, non quod ideo damnandum
censeam aut Ecclesiam dei calumniari velim, quod usa sit hac
translatione tanto tempore. Quid enim nocet verbis male redditis alium
sensum, quam sit nativus, in Ecclesia haberi? modo sit pius, quando
multa sunt optime quoque reddita, quorum tamen sensum nondum habuit et
explicavit Ecclesia, ut sunt prophetiae Christi et Apostolorum de
novissimis temporibus. Quis enim in Ecclesia intelligit illas? Et tamen
verba sunt proprie reddita. Quin quis dubitet, Ecclesiam habere sensum
proprium huius loci, etiam si ignoret, eundem hoc loco significari? Id
quod in multis aliis quoque accidit. Quid enim non habeat, quae spiritum
Christi habet? cui non sit necessarium omnem locum spiritus in scriptura
nosse. Haec dixerim contra morosos, qui statim, ut aliter quam receptum
est quippiam fuerit inventum, calumniam Ecclesiae interpretantur. Nos
aliorum industrias laudamus, sed et nos in partem agri dominici
excolendi non tantum vescendi gratia vocatos arbitrari debemus, [3. Mos.
26, 10.] cum scriptum sit ‘super crescentibus novis vetera
proiicietis’. Non potuerunt illi omnia, quaedam et nobis relicta sunt.
Alioquin si satis est illos docuisse, cur non satis quoque est eos bene
vixisse? Si eadem verba sufficiunt, cur non eadem et opera? ut sic tam
verbis quam operibus eorum contenti, nemo aliud doceat et faciat, quam
S. Hieronymus docuit et fecit.

Ad psalmum, cuius hos duos versus ad verbum sic reddo:

Probasti cor meum, visitasti nocte, conflasti me, non invenies,
cogitationes meas non transibit os meum.

Ad opera hominum, in verbo labiorum tuorum. Ego observavi vias
corruptoris.

[Seite 470]

De priore prius. Petierat, ut dominus iudicium et causam eius indicaret
et rectitudinem eius intueretur, nunc qua fiducia sic audeat petere,
exponit. Tentasti, inquit, me variis modis et probasti, ut scires, an
esset [Ps.139, 24.] via iniquitatis in me, ut ps. 138 dicit, an
quaererem ea, quae mea sunt, [2. Mos. 16, 4.] sicut et in lege Mosi,
Exo. 16. ‘ut tentem eum, utrum ambulet in lege [5. Mos. 8, 2.] mea an
non’. Et Deutr. 8. ‘Duxit te dominus per desertum 40 annis, ut
affligeret te atque tentaret’. Nec tamen invenisti, sed perseveravi in
omnibus rectus in oculis tuis, semper quaerens quae tua sunt. Hanc
igitur rectitudinem dignentur oculi tui videre et causam meam iudicare
secundum conspectum tuum, cum illi nunquam tentati et probati ea, quae
mea sunt, nulla alia causa damnent et persequuntur, nisi quia non
intelligunt, suis pravitatibus excaecati et obnoxii.

Copia et auxesis illa orationis, ‘probasti cor meum’, ‘visitasti
nocte’ ‘conflasti me’, non modo diversi generis tentationes
significat, sed et ad emphasim facit et magnitudinem affectus monstrat,
tanquam si quis in deum fretus pura conscientia, longo tentationum usu
probatus et spe firma iam [Röm. 5.] inconfusibilis, ut Ro. 5. Apostolus
praescribit, tedio tamen adversae partis sua pertinaciter contra eum
moventis et plurimos seducentis provocatus, incipiat coram deo cum
fiducia contra illos suam causam iustificare et dicere: Ecce tu scis,
domine, quoniam ea, quae dixi et foeci, recta fuere coram te, et tamen
impii illi, ac si damnata essent, detestantur et suis [Jer. 17, 16 f.]
pravitatibus fallunt plurimos. Tale et Hiere. 17. in se expertus est
dicens ‘Ego non sum turbatus, te pastorem sequens et diem hominis non
desyderavi, tu scis, quod egressum est de labiis meis, rectum in
conspectu tuo fuit, non sis mihi tu formidini, Spes mea tu in die
afflictionis’.

Quando autem hunc versum omnes transeunt, somniare nos oportet et
propria afferre, donec alius attulerit meliora. Prima pars ‘probasti
cor meum’ mihi videtur pertinere ad eas tentationes, quibus homo
exercetur in seipso, scilicet penuria rerum, aegritudine aliisque rerum
et corporis incommodis et periculis temporalibus. Hic enim exploratur
homo, an plus in deum quam in aurum aut quamlibet fortunam confidat.
Altera ‘Visitasti nocte’ ad spirituales, quibus homo in peccatis,
conscientia, timore mortis, pavore inferni vexatur, ut probetur, an plus
in sua opera, sapientiam, consilia confidat quam in puram dei
misericordiam. Diximus enim psalmo praecedente, noctem esse idoneum
tempus harum tentationum, quibus proprie deus ipse visitat et dure
arguit. Tertia ‘Conflasti’ sive ‘igne examinasti sicut aurum’
sit externa persecutio, ubi virulentis linguis infamatur, pessimis
nominibus et ignominia fedatur, sicut Christus in Cruce cum sceleratis
reputatus et coram omnibus dignus videatur, qui omnia extrema patiatur,
ut 

[Seite 471]

undique excoctus et probatus spem, quae non confundit, obtineat, qua
audeat in fiducia dei sese iustificare in causa verbi et fidei contra
superbos hypocritas, licet non superbiat de iustitia et usu perfecto
verbi et fidei. Causa enim fidei semper iusta et recta est, quantumlibet
sive malus sive perfectus sit, qui eam agit.

‘Non invenies’. Hic est medius versus, cui addidit de suo interpres
‘in me’ et ex altera parte versus ‘Iniquitas’, vero quidem
sensu, sed confusa distinctione. Nam ea dictio significat et iniquitatem
et cogitationem, consilium [Ps. 10, 2.] seu intentionem, qua in corde
quippiam statuimus, ut ps. 9. ‘Comprehenduntur in consiliis suis’.
Potest ergo dici, orationem esse Eclipticam [Ps. 139, 23 f.] ‘Non
invenies’, scilicet in me esse viam pravitatis, iuxta illud ps. 138.
‘Et proba me deus, et scito cor meum, interroga me et cognosce semitas
meas et vide, si via iniquitatis in me est, et deduc me in via
aeterna’. Ideo enim probat cor, ut videat, an pravum sit, id quod
negat apud se inventum. Dicit autem in futuro ‘invenies’, quo
ostendit, non solum non inventum esse pravum, sed etiam sic
perseveraturum proponit, ut nunquam inveniat. Tamen sequente parte
implet Eclipsin istam.

‘Cogitationes meas non transibit os meum’. Nec fingere quidem
possum, cur interpres pro ‘non transibit os meum’ voluerit ‘Ut non
loquatur os meum’, annectens de principio sequentis versus ‘Opera
hominum’. Ego etsi non memini in scripturis hoc dictionis genus
legisse, quod cogitationes transeat os, Opinor tamen, sensum esse
eundem, qui primo versu dictus est ‘Non in labiis dolosis’. Transit
enim sive praeterit os cogitationes, quando amplius et ultra loquitur,
quam cor cogitet, ut cor et os sibi non constent, quod potissimum in
vaniloquos et multiloquos magistros mentium deceptores quadrat, qui ut
scandalum crucis non patiantur, quidvis docent, quo hominibus placeant,
desyderant enim diem hominis et volunt hominibus placere, et in eos, qui
metu persecutionis aut spe commodi veritatem negant. Inter hos enim
sunt, quorum cor cum sciat, secus rem habere, adhuc tamen os eorum
transit has cordis cogitationes, ne patiantur, magna pars connivet et
tacet eodem metu vel spe lucri. Adeo necesse est, ut aut pereat, si
contradicat, aut deum offendat, si non contradicat homo hominum
traditionibus et operibus. Hieronymus pulchre effugit per Amphibologiam,
ut nescias, an voluerit, quod cogitationes transeant os, vel os transeat
cogitationes, dum verbum indicativum mutat in infinitivum dicens ‘Non
invenisti cogitationes meas transire os meum’ confusa distinctione, ut
dixi, et omisso adverbio ‘non’. Sed verbum est futurum indicativum,
numero singulari ‘non transibit’ sicut ‘Non invenies’, eademque
ratione perseverantiam commendans. Hunc sensum etiam nostra translatio
potest habere, scilicet probatum esse et non inventam iniquitatem in eo,
ut loquatur opera hominum, 

[Seite 472]

[Nachträge und Berichtigungen.] 

hoc est nullis eum tentationibus eo potuisse cogi, ut relicto crucis
scandalo et improperio Christi opera hominum doceret et hominibus hac
iniquitate [Gal. 1, 10.] placeret. ‘Si enim hominibus placeremus,
Christi servi non essemus’. Ideo petit exaudiri iustitiam et respici
ad rectitudinem.

[Ps. 10, 2.] ‘Cogitationes’ idem nomen est, quod ps. 9.‘
Comprehenduntur in [5. Mos. 19, 19.] consiliis suis’, quae vulgo
vocamus proposita seu intentiones, ut Deutr. 19. ‘sicut fratri suo
facere cogitavit’. Et satis acuta urbanaque phrasis est: transit os
cogitationes, wen das maull mehr wescht, dan das hertz weys, vel
‘transit’, idest contemnit. Insignis enim pravitatis malum est,
cordis proprii cogitationes bonas contemnere ob metum verborum et operum
hominum. Sequitur alius versus.

‘In opera hominum, in verbo labiorum tuorum, ego servavi vias
corruptoris’. Dictio ‘paritz’, quam noster ‘duras’,
Hienronymus ‘latronis’ reddidit, a verbo ‘paretz’ venit, quod
diruere, dividere, dirumpere significat, unde Reuchlin pro ‘duras’
‘dirutas’ dicendum fuisse scribit. Diruptor ergo iste impius est
magister, qui opera hominum docet, quibus anima magis [Jes. 28, 10.]
corrumpitur, diruitur et in infinitas viarum varietates dividitur, sicut
Isa. 28. de eis dicit ‘Manda, remanda, expecta, reexpecta, modicum
ibi, modicum [Eph. 4, 14., Hebr. 13, 9.] ibi’. Et Paulus ‘non
circumferamur omni vento doctrinae’. Et Heb. 13. ‘doctrinis variis
et peregrinis nolite abduci, optimum est enim gratia stabiliri cor, non
escis, quae non profuerunt ambulantibus in eis.’ Obsecro, quid aliud
est quam dirumpi et in infinitas partes dividi, si dimissa unitate fidei
tradamur in opera hominum, nunc illud, nunc istud, nunc iterum illud et
ita sine fine?

Huc pertinent nostri saeculi cerimoniae et quotidie ove excogitata
statuta, ritus, loca, festa, pompae, sectae, preces et id genus arenae
maris innumerabilis, ut, si ipsi deberemus fingere nomen, quo hos
Magistros appellari oporteat, aptius invenire non possemus quam
‘paritzim’, diruptores, latrones, grassatores, qui publica via
contempta vagantur suis viis, vere diruptores sunt, seu ut Christus et
Paulus, lupi rapaces, qui nos a fide Christi rapiunt et in tot sectas
dirumpant, quot nemo numerare potest.

Est ergo sensus: Ad opera hominum, quae per labiorum tuorum fingunt
doceri, cum nihil minus doceatur eisdem, sic me habui, ut observarem, ne
vias rapacium istorum grassatorum ambularem. Et magna profecto
observatione hic opus, quod verbis divinis huc detortis proclive sit in
istam diruptionem et rapacitatem concedere. Id quod et Isaias [Jes. 28,
13.] pulcherrima copia prosequitur dicens ‘Et erit eis verbum domini
(ecce ipsum verbum domini): manda, remanda, manda, remanda, expecta,
reexpecta, expecta, reexpecta, modicum ibi, modicum ibi, ut vadant et
cadant retrorsum [2. Petr. 2, 1 ff.] et conterantur et illaqueentur et
capiantur’. Sic 2. Pet. 2. ‘In avaritia 

[Seite 473]

[Nachträge und Berichtigungen.] 

fictis verbis de vobis negociabuntur pseudomagistri, per quos via
veritatis [Luc. 10, 16.] blasphemabitur’. Nam et hodie illud Christi
‘Qui vos audit, me audit’, quod de verbo Euangelii dixit, tractum
est ad stabiliendam universam lernam (scrinium volui dicere) pectoris
Romani pontificis. Item illud [Matth. 23, 3.] Matt. 23. ‘Quaecunque
dixerint facite’, quod de lege domini dictum similiter ad arbitrium
vastandi Ecclesiam per leges hominum tortum est. Prae omnibus [Matth.
16, 19.] vero illud saluberrimum ‘Tibi dabo claves’ &c. huic legum
tyrannidi patrocinium factum est. Ita nunc claves regni coelorum sunt
potestas multiplicandarum legum. Sic dum nemo observat vias rapacis lupi
et diruptoris, omnes in opera hominum tanquam in verbo labiorum dei
mandata, sumus miserrime tracti et illaqueati.

Hebraismus et Eclipsis hic locum habent, ubi relativum et verbum aliquod
omittitur, quae sic expleamus: Ad opera hominum, quae in verbo labiorum
tuorum docent, quasi dicat: Ego vidi, quod dum ad opera hominum nos
ducunt, quae in tuis verbis mandari mentiuntur, ad vias rapacitatis suae
nos trahunt. Taxat autem eorum fictionem pulchre, quia non simpliciter
‘verbum tuum’, sed ‘verbum labiorum tuorum’ dicit in operibus
hominum trahi. Vere enim sine iuditio non sensum, sed sonum verborum
velut e labiis arripiunt et suis affectibus, ut libitum est,
attemperant, sicut est videre in facultate Iuridica et Theologica
qualificatrice et graduatrice.

Nostra translatio hunc sensum potest tenere hoc modo ‘propter verba
labiorum tuorum ego custodivi vias duras’, quasi dicat: hoc magis
observavi, ne vias eorum sequerer, quod verbis labiorum tuorum ad eas
stabiliendas [2. Petr. 2, 3.] uterentur, et ita fictis verbis (ut Petrus
ait) de me negociarentur, cum revera essent viae durae et difficiles, ut
quibus misere dirumperer vagus in omnia et in nullo consisterem solide.
Quod quo labore non est durius? Ita quod aliis est causa, qua eos
sequuntur, id erat causa cur non sequerer sciens, quod nulla res
pluribus pateat abusibus quam verbum et nomen tuum, ideo propter verba
tua magis esse necessariam observationem quam propter quecunque alia.

Simul hic signabimus verbum hebraeum ‘Schamar’ esse genericum seu
aequivocum ad custodiam, qua aliquid servatur ut versu primo, et qua
aliquid declinatur ut hoc versu, quod latine rectius ‘observare’
quam ‘custodire’ aut ‘conservare’ diceretur. ‘Observare’
enim in utranque partem accipi potest, sicut Alemanice ‘acht haben’,
vel propriissime, quo Taulerus sepe utitur, ‘warnehmen’.

[17, 5.] Perfice gressus meos in semitis tuis, 

ut non moveantur vestigia mea.

Hieronymus melius ‘Sustenta gressus meos’, videlicet quod astutia
[2. Cor. 11, 3.] Satanae, qua corrupit Evam, nullis queat viribus
caveri, quin ‘corrumpat 

[Seite 474]

sensus nostros a simplicitate, quae est in Christo’, nisi dominus
sustentet gressus nostros, provocatus humilitate orationis nostrae. Non
ergo liberum arbitrium hic aliquid valet, nec satis est prima (ut
dicunt) gratia, sed perseverantia opus est, quae est non volentis
hominis, sed sustentantis dei. Et Emphasin observa, quod maius est
perseverare quam inchoare, quia perseveraturis necessaria est
sustentatio divinae manus. Multi enim incipiunt, [Luc. 8, 5 ff.] pauci
proficiunt, paucissimi perveniunt, ut in Euangelio dominus docet de [2.
Mos. 17, 11 f.] semine in diversas terras iactato. Et Moses coepit orare
levatis manibus, [Matth. 24, 13.] sed gravatus perseverando opus habuit
sustentatoribus, Ur et Aaron. ‘Qui enim perseveraverit in finem, hic
salvus erit’. Perseverantia autem quid est nisi continua inchoatio et
indefessa resistentis tum diaboli tum peccatis gravatae naturae
tolerantia?

‘Semitis tuis’ satis dictum est per antithesin dici contra semitas
hominum. Omnia enim facere promptiores sumus, quae vel ipsi elegimus vel
homines statuerunt, quam quae deus mandavit, quia in mandatis hominum
natura manet in vetere homine intacto, immo vetus homo alitur hominum
mandatis. At in mandatis dei oportet ut mortificetur, mutetur et
innovetur. Homo enim in suis viis non eligit nec sequitur, quod contra
vel supra sensum suum est. In dei autem mandatis non potest ambulare,
nisi faciat et patiatur multa, quae nolit, fugit, odit et non capit. Hic
enim exuitur vetus homo et induitur novus.

‘Ut non moveantur vestigia mea’. Non est in hebraeo ‘ut’, sed
tautologia esse videtur. Idem enim est ‘non moveri pedes’ et
‘sustentari gressus’. Confitetur autem, vestigia seu pedes omnino
moveri, idest instabiles fieri et in diversas diruptoris vias duci nisi
in semitis dei serventur. Sic enim moventur, qui hominum traditionibus
sicut arundo vento agitantur, quod experientia omnium eorum probatur,
qui operibus suis sese tentant quietos [2. Tim. 3, 5 ff.] facere,
‘semper discentes et nunquam ad scientiam veritatis pervenientes, et
tamen speciem pietatis habentes’.

Aliud periculum perseverantiae multo gravius ex alio latere, scilicet a
[Ps. 73, 2 ff.] dextris, quod est ipsa securitas, prosperitas et pax
impiorum, de quo ps. 72, ‘Mei autem pene moti sunt pedes, pene effusi
sunt gressus mei, pacem pecatorum videns. In labore hominum non sunt et
cum hominibus non flagellantur’. Hic vere cadunt a dextris decem
millia, ubi illic cadunt a latere sinistro vix mille. Non enim de
prosperitate impiorum eorum loquitur tantum, qui crassis libidinis,
crapulae, luxus et opum peccatis prosperi et securi sunt, nam ii non
fallunt nisi voluntarios et scientes, sed multo maxime de hypocritis,
qui operibus hominum speciose fulgentes, nulla cruce vexati videntur
optimam vitam agere, qui verba labiorum dei suis operibus aptant, qualis
et hodie est pontificum, sacerdotum et religiosorum vita. Ab iis nemo 

[Seite 475]

satis tutus esse potest, hic in errorem ducuntur, si fieri potest, etiam
electi. Nam hac via Papa et Episcopi facti sunt domini orbis terrarum,
quibus strenue adulantur reliqui Clerici et religiosi. In his omnibus ne
tantillum quidem videmus crucis Christi et verae pietatis, immo vero
maximi omnium crucis inimici hi sunt, et tamen opinione et nomine
pietatis celebres sunt ob sola opera hominum. Putamus enim insensati,
quia prosperantur in suis viis, ita ut etiam reges magnos humiliarint,
et ut quisque fuit doctissimus et optimus, damnarint, omnia eorum ex deo
esse, cum tamen ea prosperitas non nisi erroris operatio sit ab Apostolo
praedicta. Ista est vorago et ianua patens inferni. In hanc tanto aestu
orat hic propheta, unde et sequitur coeptam orationem prosequens:

[17, 6.] Ego clamavi, quoniam exaudisti me deus, 

Inclina aurem tuam et exaudi verba mea.

Duo pronomina ‘te’ et ‘mihi’ noster vel aliquis scriptorum
omisit, unde Hieronymus melius ita vertit ‘Ego invocavi te, quia
exaudies me deus. Inclina aurem tuam mihi, audi eloquium meum’.
Incipit autem a gratitudine et confessione praeteritae exauditionis, hoc
ipso captans benevolentiam et parans impetum orandi, quia ut videbimus,
instanter urgebit affectum orationis, motus magnitudine et multitudine
diruptorum et luporum, quibus vellet resistere et tot miseras animas
servare, nec potest, ac si ardenti et praesumptuosa quadam indignatione
dicat: Ecce audisti me antea sepius, cum te invocarem, etiam nunc oro:
Inclina ad me aurem tuam et audi verba mea, dum tam magna et necessaria
pro tot millibus pereuntium, contra tot insidias perdentium peto. Nec
obstat, quod hebraeus futuro dicit ‘Audies me deus’, et noster
‘exaudisti me deus’ praeterito, quia more prophetico involvit
utrunque, praeteritum et futurum, videturque esse is sensus, quo nos
vulgo diceremus: Confido, me non frustra dicturum, qui sciam, quam
soleas (quae tua est clementia) me dignanter audire. Hebraeus
coniunctivum modum [Joh. 11, 41 f.] non habet, sed indicativo futuro pro
eo utitur. Hoc modo Christus Iohan. 11. dicit ‘Pater, gracias tibi
ago, quoniam audisti me. Ego autem sciebam, quia semper me audis’.
Atque hinc solvitur ista difficultas, quae Augustinus etiam aliquoties
torsit, cum dicendum videtur inversa sententia ‘Tu exaudisti me, quia
ego clamavi ad te’. Sed longe pulchrius ‘Ego clamavi, quoniam tu
audis’, ut commendetur misericordia sive promittentis sive audientis,
quae movet et causa est, ut audeamus clamare, potius quam clamor
orantis, cui per se nihil debetur.

‘Inclina aurem’, tropus familiaris psalterio, quo tamen (ut dictum
est in superioribus) humilitas orantis exprimitur et exaudientis
maiestatis altitudo, [Ps. 113, 5 f.] quae respicit humilia in coelo et
in terra, hoc est inclinat aurem ad praeces humilium, sine dubio
avertens faciem a superbis.

[Seite 476]

[17, 7.] Mirifica misericordias tuas, qui salvos facis sperantes in te. 

A resistentibus dextrae tuae, 

[17, 8.] Custodi me ut pupillam oculi, 

Sub umbra alarum tuarum protege me.

Sic enim distinguuntur ii duo versus in hebraeo, multoque pleniori
energia dicit hebraice ‘Mosia hosim’, ‘Salvator fidentium’ seu
‘sperantium’ absolute quam ‘qui salvos facis sperantes in te’.
Nam ‘in te’ additum est ab interprete. Vide itaque vim et impetum
orationis in singulis verbis, quanto affectu quantaque sollicitudine
instet et urgeat.

Primum ‘Mirifica’ non ostende tantum, hoc mirabiles est fac, ut
videant, quam [1. Cor. 1, 26 ff.] sint misericordiae. Quo modo?
‘Videte vocationem vestram, fratres, quia non multi sapientes secundum
carnem, non multi potentes, non multi nobiles, sed quae stulta sunt
mundi elegit deus, ut confundat sapientes, et infirma mundi elegit deus,
ut confundat fortia et ignobilia mundi et contemptibilia, et ea, quae
non sunt, elegit deus, ut destrueret ea, quae sunt, ut non glorietur in
conspectu eius omnis caro’. 1. Cor. 1. Et rursus idem [1. Tim. 1, 15.]
Paulus 1. Timo. 1. ‘Fidelis sermo et omni acceptione dignus, quia
Ihesus Christus venit in hunc mundum, peccatores salvos facere’. Haec
enim sunt mirabilia misericordiarum dei, quod peccatores, quos damnare
oportuit, salvat, et indignos, quos contemni oportuit, glorificat et in
summa, humiles, abiectos, viles exaltat. Quae dei cognitio dulcis est,
corda sancto spiritu inflat, exhilarat et confortat.

‘Misericordias tuas’, non ‘iusticias’, ‘potentias’,
‘sapientias illorum’, sicut [Ps. 16, 4.] psalmo praecedente dixerat
‘Non congregabo conventicula eorum de sanguinibus’ &c. Hoc enim non
modo est mirabile et incundum in oculis nostris, sed etiam irritabile et
damnabile in oculis impiorum, qui nolunt esse stulti, peccatores et
mali. Ideo ut non possunt ferre, suam sapientiam, potentiam, iusticiam
argui, contemni, damnari, ita nec misericordias dei praedicari, unde
semper resistunt deo, quem iactant non nisi iustorum esse deum nec
salvare nisi iustos nec damnare nisi peccatores, nec quid peccatum nec
quid iusticia nec quid misericordia nec quid deus sit, unquam
intelligentes, sicut et nostra Theologia scholastica, idest impia,
insipiens et illusoria, errat. Deus enim non fictos, sed veros
peccatores salvat, quia non ficta, sed vera est eius misericordia, non
agit nobiscum verbis, sed rebus. Iustus enim est, qui se [1. Tim. 1,
15.] agnoscit vere esse peccatorem, sicut Paulus dicit ‘Quorum primus
ego sum’.

‘Salvator sperantium seu fidentium’ pulchre deum commonefacit operis
et gloriae suae. Opus enim eius est salvos facere, qui in se confidunt,
sicut [Ps. 91, 14.] dicit ps. 90. ‘Quoniam in me speravit, liberabo
eum, protegam eum, quoniam [Jer. 39, 16 ff.] cognovit nomen meum’. Et
Hiere. 39. ‘Vade et dic Abdemelech Aethiopi

[Seite 477]

dicens: haec dicit dominus exercituum deus Israel: Ecce ego inducam
sermones meos super civitatem hanc in malum et non in bonum, et erunt in
conspectu tuo in illa die. Et liberabo te in die illa, ait dominus, et
non traderis in manus virorum, quos tu formidas, sed eruens liberabo te,
et gladio non cades, sed erit tibi anima tua in salutem, quia in me
habuisti fiduciam, ait dominus’. Obsecro, quem non moveat ad fidendum
tam larga maiestatis promissio uni homini tot verbis commendata? Vere
dulcis dominus, sed iis, qui experti sunt, secundum opus ergo eius ita
et nomen eius, secundum nomen eius ita et laus eius, secundum laudem
eius ita et amor eius, secundum amorem eius ita et salus nostra. Non
ergo salvator est sapientum, potentum, iustorum, sanctorum, sed solum
fidentium, quiqui fuerint. [Matth. 9, 2.] Non refert, peccator,
publicanus, meretrix, latro fueris, ‘confide fili, remittuntur tibi
peccata tua’, hac ipsa fiducia tua nec solum remittuntur, sed amorem
dei quoque pariet eadem fiducia, quo deinceps peccatum vitabis, vinces
et mortem omniaque mala contemnes.

‘A resistentibus dexterae tuae’. Hoc ad nomen ‘salvator’
referendum est, scilicet salvator sperantium a resistentibus dexterae
tuae, quo acriter movet invidiam adversariis, ut quorum insania iam non
in ea, quae sua, sed in ea, quae dei sunt, grassetur. Dexterae tuae
resistunt, tua res agitur. Vide ergo, quam repente faciat affectus
egregium Rhetorem. Nonne partes rhetoris belle agit? Causam suam
commedat, sibi gratiam conciliat, adversarios accusat, eis invidiam
movet et iudicem mira arte non modo benevolum, sed et ardentem et
zeloten facit, idque verbis (quod summum est Rhetoricae decus)
brevissimis et sententiosissimis, non quod his opus sit deo, ut
flectatur, sed fides nostra, quae quo ardet magis, hoc plura per eam
deus operatur. Diximus autem, impios, qui deum non cognoscunt nec opera
eius, ut quem non mirabilem, sed secundum suum sensum cogitant,
necessario resistere dexterae dei.

Omnium fere unanimis est sententia: Brachio et dextra dei significari
potentiam et virtutem dei, sumpta ex hominibus allegoria, qui dextra pro
membro, organo corporis maxime operoso et potenti, utuntur. Augustinus
tamen favorem dei per dextram pene ubique accipit, quod non alienum est
a veritate, Siquidem dextera, potentia sen virtus dei est ipsa gratia,
favor misericordia dei, qua nos potenter invitis omnibus hostibus
servat. Hinc [Jes. 53, 1., Ps. 98, 1.] Isaias 53. Christum appellat
brachium domini. Et ps. 97. ‘Salvavit sibi [1. Cor. 1, 24.] dextera
eius et brachium sanctum eius’. Paulus 1. Cor. 1. ‘virtutem et
sapientiam dei’, Ro. 1. Euangelium ‘virtutem dei'’ vocat. Summa:
Verbum dei, quod Christus est praedicatus nobis, est, quo velut dextera
invicta, petra immobili, fundamento inconcusso, lapide angulari, cornu
victoriosissimo servamur, consistimus, aedificamur et copulamur,
vincimus in omnibus et per omnia. Hoc 

[Seite 478]

[Nachträge und Berichtigungen.] 

semel pro omnibus de dextera dei dictum sit, nec enim alio quopiam quam
verbo suo nos vivificat, gignit, alit, educat, exercet, protegit, servat
et triumphat [Ps. 118, 16.] in aeternam vitam. Sic ps. 113. ‘Dextera
domini foecit virtutem, dextera domini exaltavit me’ &c. Nescio tamen,
an Augustini sententia sit perpetua [Ps. 21, 9.] et constans ubique
propter ps. 20., qui dicit ‘Dextera tua inveniat omnes, qui te
oderunt’. In quo loco pro gratia, misericordia seu verbo gratiae [Joh.
12, 48.] accipi non videtur, nisi eo modo sentias, quo Christus Iohan.
5. dicit ‘Sermo, quem locutus sum ego ipse, iudicabit eum in novissimo
die’.

Alius Versus.

[5. Mos. 32, 10.] ‘Custodi me ut pupillam oculi’. Hoc ex Deutro. 32.
sumptum est ‘circunduxit eum et custodivit sicut pupillam oculi’. Ex
codem et altera [5. Mos. 32, 11.] pars ‘sub umbra alarum tuarum
protege me’. Dicitur enim illic ‘sicut aquila provocans ad volandum
pullos suos et super eos volitans, expandit alas suas et assumpsit eum
et portavit in humeris suis’. Sic et Christus [Matth. 23, 37.] Matt.
23. ‘Quoties volui congregare filios tuos, quemadmodum congregat
gallina pullos suos sub alis suis?’ Tautologicus autem versus est, in
quo magnificat periculum et affectu magnae sollicitudinis sic agit, ac
si non satis posset custodiri ab insidiis impiorum. Quod et revera ita
est, et id in Apostolis quoque videmus, Petro et Paulo, qui toties
inculcant et repetunt pericula humanarum traditionum, ut videantur non
tantum potuisse, quantum voluerunt nos cautos reddere. Quare hic
affectus est timentis et fugientis a periculo maximo, qualem videmus in
infantibus, qui ad parentum sinus et colla sese magno conatu recipiunt,
ubi quippiam periculi timent. Talis et nobis esse affectus debet ad deum
patrem a timore hypocritarum et iusticiariorum, [Matth. 7, 15.] a quibus
attendere etiam Christus iussit, ut diligentissime et intime nos
custodiat. Vere enim non satis potest caveri hoc malum, cum etiam ab
exemplo proprie vereque piorum et sanctorum patrum originem et
autoritatem sumat, quorum opera imitari cum nemo non piissimum putet,
nemo simul observat, quod non opera, sed fidem eorum, quae operum fuit
autor, oportuerit imitari, etiam si longe alia oporteat opera facere.
Nam opera patrum imitari sit gentilium virtutum, iactetque Virgilius,
caelata in auro fortia facta patrum, et Cicero glorietur, domesticis
virtutum se abundare [2. Cor. 4, 13.] exemplis. Nos Christianos certe
fidem oportet magis spectare, sicut 2. Cor.4. ‘Habentes autem eundem
spiritum fidei et nos quoque credidimus, propter [Heb. 13, 7.] quod et
loquimur’. Et Heb. 13. ‘Mementote praepositorum vestrorum, qui vobis
locuti sunt verbum dei, quorum intuentes exitum imitamini fidem’.
[Heb. 11., Röm. 4, 23 ff.] Idem cap. 11. non nisi fidem patrum vocat in
exemplum, sicut et Ro. 4. fidem Abrahae dicit scriptam esse propter nos,
ut et nos credamus.

Cum ergo sanctorum patrum quoque opera sanctissima sint periculosa et
perniciosa, si in exemplum trahantur absque fide, qua sunt sanctificata,


[Seite 479]

quid non periculorum et malorum invehant tot regulae, statuta, decreta,
leges hominum impiissimorum, quorum opera nullis exemplis patrum possunt
probare, sed de suo capite proprio omnia fingunt et animas hominum
fallunt. Et hinc vide, quae sit necessitas tam diligentis custodiae
petitae, tam prolixae orationis, tam instantis et urgentis
sollicitudinis huius prophetae, immo populi dei in hoc psalmo. Vere
cadunt a latere mille et decem milia a dextris, quia plures astus
draconis quam vis leonis perdit. Et nunc in Ecclesia vulgus illud
concionatorum, reprobum circa fidem, quid aliud nobis e sanctorum gestis
proponit quam opuscula quaedam? donec fide extincta non nisi superstitio
gentilis sit, ubi quondam Ecclesia dei fuit, relicto nomine tantum
Ecclesiae, re penitus amissa.

Non tamen vacat mysterio pupilla oculi custodiri petita, fides enim
oculus, immo pupilla oculi est, quam quia facillimum est laedi,
diligentissime est custodienda. Sicut enim extincta pupilla oculi homo
caecus in tenebris [Luc. 11, 34.] ambulat, ita sine fide homo totus in
tenebris est. Sic Luce 11. ‘Lucerna corporis tui oculus tuus est, si
oculus tuus fuerit simplex, totum corpus tuum lucidum erit. Sin autem
nequam fuerit, etiam corpus tuum tenebrosum erit’. Idem mysterii in
umbra alarum liceat invenire. Alae enim duae verba sunt utriusque
testamenti, umbra vero fides ipsa verbi dei, caligo spiritualis animae,
in qua tuto latet a facie vulturum et rapacium Magistrorum.

[17, 9.] A facie impiorum, qui me afflixerunt. 

Inimici mei animam meam circundederunt.

Coheret hic versus praecedentibus verbis ‘Custodi me, protege me facie
impiorum’ (idest sanctorum, iustorum, magnorum, operibus, non fide).
Hieronymus rectius pro ‘afflixerunt’ dedit ‘vastaverunt’. Hoc
enim queritur, quod per Magistros impios potissimum vastatur Ecclesia
dei. Sic et Paulus dicit de se Gal. 1. ‘Persequebar et vastabam
Ecclesiam dei’. Persecutio enim ut manifestius malum minus nocet quam
vastatio, quae est malum speciosum, nomine maximi boni. Tamen
‘afflixerunt’ stare potest pro dolore, quem populus dei habet ex
vastatione Ecclesiae dei, quo vix alius maior est. Hebraeus
significantius dicit ‘A facie impiorum, ipsi vastaverunt me’. quasi
dicat: cum tyrannis tanquam cum extremis hostibus pugnavi et hic
crescebam et roborabar. At impii isti, domestici hostes, qui pro
pastoribus lupos agunt, pro angelis lucis angeli satanae, pro ministris
Christi ministri Antichristi sunt, ii tandem sunt, proh dolor, qui me
miserrime vastant. Hic opus est magna et diligenti custodia sicut
pupillae oculi. Qua vice tyrannos et mundum vastavi, vincor et vastor a
meis ipsius domesticis.

[Seite 480]

[Nachträge und Berichtigungen.] 

‘Inimici mei animam meam circundederunt.’

Hebraeus non habet ‘meam’, sed sic ‘Inimici mei in anima
obsederunt adversum me’, ubi mihi videtur anima ad inimicos pertinere,
quia addit in fine ‘adversum me’, ut anhelum impetum impiorum
describat, quo in fidei discipulos pro suis iustitiis insaniunt. Diximus
enim ps. 10., animae in scripturis proprie tribui affectum desyderii et
nauseae sive cupiditatis et abominationis, [1. Mos. 34, 8.] ut Gen. 34.
‘Sichem filii mei adhesit anima filiae vestrae’. [3. Mos. 26, 30.,
4. Mos. 21, 5.] Contra Levit. 26. ‘Et abominabitur vos anima mea’.
Et Numeri 21. ‘Anima nostra nauseat super cibo isto levissimo’.
Quare sensus est huius partis: Inimici in anima, idest cupidissime et
ardentissime, circundederunt seu ciricuitum [Hes. 25, 15.] contra me
foecerunt, quo modo Ezech. 25. dicitur ‘pro eo quod foecerunt
palestini vindictam et ulti se sunt tota anima, interficientes et
implentes veteres inimicitias’. Eandem impatientis cupiditatis
insaniam et nos alemani sic solemus arguere: Er thut als gelts yhm das
leben. Exemplum esto in Iudaeis Christum et Paulum quaerentibus et
nostro saeculo in pravitatis haeretice Magistris, sophistis,
adulatoribus papalibus et sectis monasticis. [Apgsch. 9, 1.] Hanc animam
seu flagrantem cupiditatem Lucas in Paulo sic eloquitur, Act. 9.
‘Paulus adhuc spirans minarum et caedis in discipulos domini’.
Videmus enim eos, qui hac anima flagrant, quam acuto et festinato
anhelitu spirent, donec efficiant, quod ardent facere, ut animam agere
videantur. Sed et latinis anima pro anhelitu accipitur, ut apud Plautum
‘An fetet anima uxoris tuae?’

Illud ‘circundederunt’ seu ‘obsederunt adversum me’ parum sonat
latine, hebraice tamen bene et multum sonat, verbo ‘circundederunt’
absoluto statu accepto in hunc modum: Inimici mei incredibili cupiditate
et maiore ausu quam viribus obsidionem fecerunt et in gyrum sese
posuerunt, et hoc totum adversum me, ut me vastent et tollant e medio.
Ita vides, quam aptis et brevibus verbis impiorum Magistrorum vim,
multitudinem et conatum describat, ut sese agglomerant, ut undique pios
quaerunt, ut mutuas operas tradunt, ut in unum omnes sperant et
ferociunt contra doctrinam pietatis, sicut haec omnia magis exemplo et
experientia intelligi possunt quam verbis doceri.

[17, 10.] Adipem suum concluserunt, os eorum locutum est superbiam.

Paulo aliter ex hebraeo Hieronymus ‘ore suo locuti sunt superbe’,
idem tamen sensus est. Obsecro, quid est adipem claudere? Litera nos
[Ps. 78, 31.] deficit, ad Allegoriam ergo eundum est. Dicitur ps. 77.
‘Et occidit pingues [5. Mos. 32, 15.] eorum et electos Israel
impedivit’. Et ante hunc Deu. 32. ‘Incrassatus est dilectus,
impinguatus et dilatatus’, ubi clarum est, pingues significari
divites, magnates, potentes, die grofsenn hansen, qui prae caeteris
eminent. Item [Hes. 34, 3.] Ezech. 34. ‘Quod crassum erat
occidebatis’. Et germanica quoque allegoria 

[Seite 481]

divites et eos, qui pinguiore sunt (ut vocant) fortuna, appellamus
‘pingues’, [1. Sam. 15, 32.] quos figurant Agag, rex Amalequitarum
pinguissimus, 1. Reg. 15. et Aeglon, [Richter 3, 17., 3. Mos. 3, 16f.]
rex Moabitarum itidem pinguissimus, Iudic. 3. Inde Levit. 3. ‘omnis
adeps domini dicitur iure perpetuo’, nec licuit Iudaeis comedere neque
sanguinem neque adipem, hoc est forte significante spiritu, quod nec
prosperis inflari nec adversis turbari debemus nec illic quiescere et
laetari nec hic irasci et tristari nec adulatores magnates suspicere nec
terrores eorum formidare.

Igitur ‘adipem’ habemus impiorum magistrorum, divites et potentes
huius saeculi. Ita enim agitur cum doctrina impietatis, ut potiores
mundi [Hab. 1, 16.] ei adhereant. ‘Electa est enim esca Behemoth’,
Abacuck 1., ubi pauperes et humiles tantum pietatis verbo adherent.
Clauditur iste adeps impiorum meo sensu, quando divites et fortes
conspirant, sese invicem complectuntur, idem sentiunt et faciunt, sicut
circulus vel corona clauditur et in semetipsam colligitur. Sie treten
zusammen und halten ubirn hauffen die grossen [1. Sam. 23, 26.] hansenn.
Hoc figuratum est 1. Reg. 24., ubi Saul et viri eius cingebant [Ps. 119,
23.] David in modum coronae, ut caperent eum. Hoc sensu dicitur ps. 118.
[Ps. 119, 161.] ‘Etenim sederunt principes et adversum me
loquebantur’. Et iterum ‘Principes [Ps. 54, 5.] persecuti sunt me
gratis’. Et 53. ‘Fortes quaesierunt animam meam’. Exempla in
Ecclesia sunt manifesta.

[Ps. 10, 2.] ‘Ore suo locuti sunt superbe’ vel ‘superbiam’, de
quo ps. 9. in versu [Ps. 12, 5.] ‘dum superbit impius’, et 11. in
versu ‘Linguam nostram magnificabimus’. [Ps. 14, 6.] Freti enim
adipe suo non solum non audiunt consilium inopis, ut ps. 13. appellat,
verum etiam cum fiducia confundunt et palinodiam mandant aut silentium
imperant. Nos, aiunt, sumus populi Magistri, nos recta docemus, caeteros
manet obediendi necessitas. Cur autem dicit ‘ore suo’? An aliquis
naso loquitur? Verum discernit os eorum ab ore dei: qui enim veritatem
loquitur ore dei loquitur, qui ore suo loquitur mendacium loquitur.
Christus [Joh. 8, 44.] Iohan. 8. ‘cum loquitur mendacium, ex propriis
loquitur’.

[17, 11.] Proiicientes me, nunc circundederunt me. 

Oculos suos statuerunt declinare in terram.

Hieronymus ‘Incedentes adversum me nunc circundederunt me, oculos suos
posuerunt declinare in terram.’ Prorsus non capio, quid haec velint.
Non est in hebraeo ‘adversum me’ nec ‘proiicientes me’. Verto et
ego in hunc modum: Ambulaverunt, nunc circudederunt me, oculos suos
posuerunt ad declinationes in terra. Aliorum omissa sententia ego sic
periclitor: Postquam dixit, impios flagranti animo contra populum dei
obsidionem molitos, deinde multitudine magnatum huius saeculi sese
munivisse et superbe ac contemptim de eo et in eum locutos fuisse, iam
ex his partam securitatem et praesumptionem eorum impiam recenset dicens
‘Ambulaverunt’, hoc est indurati 

[Seite 482]

[Nachträge und Berichtigungen.] 

sunt fiducia adipis sui et superbi ac securi incedunt, ut sit verbum
‘Ambulaverunt’ seu ‘incesserunt’ absolutum pro ‘incedentes
sunt’: Sie tretten eynher, seyn yhr sachen gewisz, haben mich schon
gefangen, manent in viis et consiliis suis certi, quod quicquid
moliantur rectum, et quicquid contra fuerit impium sit. Atque ita etiam
ante victoriam canunt epinicion. Et ‘nunc circundederunt me’, idest
iam me arbitrantur captum et victum, etiam antequam capiant, adeo securi
et certi sunt. Sic enim mihi videtur adverbium ‘Nunc’ certitudinis
seu praesumptionis indicandae gratia poni, quasi desperatum et actum sit
de populo dei. Talis est enim fiducia et cogitatio et sermo impiorum,
ubi sese multitudine magnorum viderint munitos, adversus pauperem,
paucum et humilem dicentes: Es ist nu geschehen, es ist ausz.

Nec video, quomodo adverbium ‘Nunc’ possit aliud quam dixi hoc loco
facere. Cum enim futuram recitet, immo depraecetur vim et dolum, ut
satis liquet, non potest praesentem significare, nisi quantum est in
opinione et praesumptione illorum, ideo infra petet praeveniri impium.
Revera enim nisi deus praeveniret, idem esset, ac si praesens esset,
quae tam certa futura omnium sensu apparet.

Quo modo noster cum suo ‘proiicientes me’ huic consonet, ignoro,
nisi velimus dicere, incedentes illos prae nimia securitate habere
populum dei pro re proiectili, quae scilicet et facile et viliter
proiicitur foras, sicut [1. Cor. 4, 13.] Apostolus seipsum peripsima et
purgamentum huius mundi appellat, 2. Cor. 4. [1. Sam. 23, 19 ff.] Et
certe videtur David hunc psalmum ex historia sua hausisse, 1. Reg. 24.,
ubi Saul cum Zipheis ad desperationem usque eum persecutus est, et
figuram vertisse in prophetiam: verba enim pulchre quadrant.

‘Oculos suos posuerunt declinare in terra’. Id ego intelligerem de
respectu personarum dictum, ut esset quaerimonia pii populi super impios
pertinaciter inhaerentes personis, alta sapientes et humilia
contemnentes [2. Mos. 23, 2.] contra praeceptum domini, Exo. 23. ‘Non
sequeris turbam ad faciendum malum nec in iudicio plurimorum acquiesces
sententiae, ut a vero devies’. Non ergo oculos suos in simplicem
veritatis causam dirigunt, sed declinabiles et sequaces praebent in
omnem voluntatem magnatum et multorum, qui dominantur in terra. Est ergo
sensus: Me iam victum arbitrantur et contempta causa eo spectant et
illuc oculos intendunt, ubi adeps eorum clauditur, quicquid illi
moliuntur, hoc rapit et ducit eorum oculos, huic annuunt et applaudunt
et in hoc pertinaces sunt, quia posuerunt et statuerunt ita declinabiles
habere, penitus aversi a causa veritatis tanquam deo obsequium
prebituri.

Addit autem ‘in terra’, quod non ad oculos, sed ad causas referri
debet. Unde ego verti: ad declinationes in terra, idest terrenas. Hoc
est, sequuntur 

[Seite 483]

ad nutum magnatum in terra, et quo illi declinant et intendunt, eo et
ipsi declinant, obliti omnium celestium mandatorum dei, declinationes
terreas et terrena sapientium pertinaciter sequuntur. Ideo frustra
monentur, frustra rationem reddo, frustra oro, moventur magis adipe suo
quam meis verbis. Quare non est reliquum, nisi ut ad te confugiam, qui
recte iudicas.

[17, 12.] Susceperunt me sicut leo paratus ad praedam, 

Et sicut catulus leonis habitans in abditis.

Manifestus lapsus interpretis, quia hebraeus non habet ‘Susceperunt
me’, sed ‘Similitudo eius’. Non enim hoc psalmo agit de
comprehensione, sed de conatu impiorum, quo vellent pios esse extinctos.
Unde Hieronymus ‘Similitudo eius sicut leonis desyderantis praedam et
quasi catuli leonis sedentis [Ps. 10, 9.] in occultis’. Et patet
sensus facilis, quem et ps. 10. habuimus ‘Insidiatur in abscondito
sicut leo in spelunca sua’. Ubi sicut et hic Insidiae et observationes
crudeles impiorum accusantur. Dictum est enim, abdita ista esse ea, quae
arte et dolo abduntur, ut capiantur simplices et pii. Vere pulchra et
apta similitudo, quia sicut leo observat, ut corporaliter occidat
animalia, ita impius Magister, ut animas perdat, omnia tentat et hunc
versum Christus [Matth. 7, 15.] Matt. 7. sic exponit ‘attendite a
falsis prophetis, qui veniunt ad vos in vestimentis ovium (ecce insidiae
in occultis), intus autem sunt lupi rapaces’. Ita videmus, psalmum non
loqui de persecutione tyrannica, sed impiorum, quae plurimos seducit in
perditionem. Simul tamen si eis resistatur, minantur, [Jes. 16, 6.] et
si possunt, etiam occidunt sanctos dei. Veruntamen maior est superbia et
arrogantia Moab, quam fortitudo eius, pluraque cupit quam potest, sicut
ibidem est dictum.

[17, 13.] Exurge, domine, praeveni eum, supplanta eum, eripe animam 

meam ab impio, frameam tuam, ab inimicis manus tuae.

Vix est locus in psalterio aeque obscurus ac iste, mea sententia, etiam
in hebraico. Nobis autem accedit primum obscurior translatio, deinde et
distinctionis confusio. Quare versum hunc ad hebraicam distinctionem
revocemus authore Hieronymo sic ‘Surge, domine, praeveni faciem eius,
incurva eum, salva animam meam ab impio, qui est gladius tuus’. Patet
ergo, ‘ab inimicis manus tuae’ ad sequentem versum pertinere et
‘frameam tuam’ male in accusativo redditum, male ad animam meam
referri, cum ad impium referendum sit, quanquam si cui animam suam
alicubi frameam libeat appellare, suus ei sensus non pertinaciter
negabitur.

Dicit ergo: cum lupi isti rapaces omnia tentent et multos magnosque
habeant adiutores, ut impossibile sit, nos paucos illorum machinas
sustinere aut evadere, aliud non habemus, quam ut ad te oculos levemus,
ut tu exaudiens 

[Seite 484]

antevertas eum et nos cautos prudentesque spiritu tuo reddas, quo
cogitationes mortiferas eius vitemus, ac sic ubi venerit, incurves eum
per nos paratos et nos triumphes super eum. Nec enim sic prevenit et
supplantat deus, ut non sit impius, sed ut non noceat, sicut non auffert
basiliscum [Ps 91, 13.] et draconem, sed tamen dat super eos ambulare et
conculcare, ps. 90. Non tollit tentationem, sed non inducit in
tentationem. Sic Ephesios Paulus [Ephes. 6, 11 ff.] docet esse debere
armatos galea salutis, scuto fidei, gladio spiritus et calceatos
pedibus, praeparatione Euangelii.

‘Salva’ seu ‘eripe animam meam ab impio, qui est framea tua’.
Hic signandus locus, Haereticos et falsos Magistros esse plagam irae
divinae, non secus ac olim populi carnalis plaga erat gladius carnalis
gentium in circuitu eorum, ideoque magis oratione humili apud deum plaga
avertenda et deus placandus quam viribus ingenii aut eruditionis cum eis
congrediendum, ut victoria sit dei miserentis, provocati nostris
lachrymis, non nostrorum operum. Non enim nostrum est animam nostram ab
impiis istis salvare, quanto minus eos superare, ut hic dicit ‘Eripe
animam meam ab impio’. Quodsi oratione hac contempta, vi, igne et
contumeliis eos invaserimus (sicuti hodie fit), dubium non est,
invasores esse bis haereticos et incomparabiliter peiores iis, quos
invadunt, quia iram dei suis convitiis suaque vi et mera superbia
invadunt, qua insania quae potest esse maior?

Observa autem vocabuli atrocitatem, quod impium appellat gladium dei.
Virga enim aut baculus mitior ira est. ‘Virga percutit et animam [Spr.
23, 14., Ps. 89, 33.] liberat ab inferno’, ut Salomon dicit. Unde ex
magna misericordia ps. 88. dicit ‘Visitabo in virga iniquitates eorum
et in verberibus hominum peccata eorum’. At gladius occidit et separat
animam. Et ut magnus est deus, ita magnus est gladius eius. Et magnus
gladius magnos et plurimos perdit.

Ecclesia sane primitiva percussa est frequentius paterna virga, rarius
gladio, eratque facies illius percussionis in oculis carnis durissima et
asperrima, sed revera et in oculis domini mitissima omnium. Secuta est
postea haereticorum persecutio, quae visa est in oculis carnis longe
mitior, verum erat longe cruentior et nocentior, quod multo plures
perdebat. Erat tamen adhuc aliquid misericordiae dei reliquum, quod
pugnantibus per scripturam patribus veritas prodebatur, et verbum dei
regnabat in multis. Novissimis istis diebus pessimis sub imperio
Ecclesiastico gladius ille impiorum solus sine repugnantibus grassatur
horrenda tyrannide. Hic apparent omnia esse pacatissima et mitissima,
ubi tyranni non persequuntur, cum haereticis non pugnatur. Sic utraque
persecutione liberi gladio impiorum pene omnes perimus non videntes, sub
hac pace regnare persecutionem omnium atrocissimam, ubi verbo dei
extincto verbis hominum trahimur ad infernum toto cumulo.

[Seite 485]

Inter omnes autem gladios impiorum maximum et nocentissimum meo iuditio
merito pelagianam impietatem censebimus. Nam in hanc, ut videmus,
potissimum aestuat hic psalmus, immo tota scriptura. Quid enim
prophetae, quid Apostoli potius agunt, quam quod pro iustitia fidei
contra iustitiam hominum pugnant? Unde Pelagianus error vere omnium
saeculorum error est, saepius oppressus quidem, sed nunquam extinctus.
Caeteri omnes temporum spacio extincti sunt, hunc vero prophetae
percusserunt, percussit eum Christus et Paulus, nihilominus semper iuxta
serpsit, donec Pelagius natus caput eius erexit et libere eum tueri
coepit, ubi rursus deus nobis misertus Augustinum suscitavit, qui eum ad
tempus percuteret. Sed post Augustinum resurgens tandem praevaluit, non
modo nemine contra stante, sed etiam Romana Ecclesia imperante et
cogente, universitatibus palam docentibus, Episcopis, principibus et
toto orbe imitantibus tanquam rem optimam et christianissimam. Nam quod
aliqui adversus eum mutire coeperunt Parrhisiis et alibi, nihil promotum
videmus. Denique hic error fons est universae idolatriae, semper alia et
alia facie, pro alio et alio saeculo procedens. Qui enim fuerunt
idolatrae, qui non arbitrarentur, suis se studiis et viribus deo
placere? Et quid aliud agit pelagianus error? Recte ergo a pelago
Pelagius dicitur, quod hic error sit mare quoddam erroris inundans in
omnem terrarum orbem. Ipse enim est vera ipsamet prudentia [Röm. 8, 7.]
carnis, semper inimica deo et nunquam ei subiecta. Ro. 7.

[17, 14.] Ab inimicis manus tuae, domine, a paucis de terra divide 

eos in vita eorum, de absconditis tuis adimpletus est 

venter eorum, saturati sunt filiis. 

Dimiserunt reliquias suas parvulis suis.

Unus est iste versus in hebraeo. Prosequamur ergo, ut coepimus, locum
hunc obscurissimum, si quid possumus. Primum translationes videamus. Ex
nostra nihil potest accipi, multo minus ex Hieronymo, qui sic transtulit
‘A viris manus tuae, domine, qui mortui sunt in profundo, quorum pars
in vita, et quorum de absconditis tuis replesti ventrem, qui
saturabuntur filiis, et qui dimittent reliquias suas parvulis suis’.
Obsecro, quid audimus? Pessimo cogor uti magistro, idest meipso, ideo
sine praeiuditio et temeritate fabulabor. Iuvet me, qui habet meliora,
qui non habet, mea aequus iudicet.

Verto primum ad verbum: A viris manus tuae, domine, a viris de
substantia, portio eorum in vitis, et absconditis tuis replebis ventrem
eorum, saturabuntur filiis, reposuerunt reliquias suas parvulis suis.
Quinque membris constat prior pars versus, posterior uno absolvitur.
Exponit autem his verbis mira tapinosi refertis, quis sit impius ille,
gladius dei, a quo eripi petiit animam suam, et sex notis eum depingit.

[Seite 486]

Prima est ‘A viris manus tuae, domine’, quod idem est, ac si dicat:
a viris perditis et reprobis, inaeternum damnandis. Sic enim viros manus
[2. Mos. 14, 30f.] domini videtur appellare propter id, quod Exo. 14.
dicitur ‘Viderunt Aegyptios mortuos super littus maris et manum
magnam, quam exercuerat contra [5. Mos. 32, 41.] eos’. Et Deut. 32.
‘Si acuero ut fulgur gladium meum, et arripuerit iudicium manus mea,
reddam ultionem hostibus meis et iis, qui me oderunt, retribuam’.
[Jes. 9, 12.] Isa. 9. ‘In his omnibus non est aversus furor eius, sed
adhuc manus eius [Hiob 19, 21.] extenta’. Iob 19. ‘Quia manus domini
tetigit me’. Hinc et alemanice in eos, qui apoplexia percutiuntur,
dicitur ‘Die gottis hand hatt yhn ruret’. Videtur autem prophetae
huic familiare ‘manum dei’ pro ‘vindicta dei’ accipere, [Ps. 10,
14., Ps. 21, 9.] ut ps. 9. vidimus ‘Ut tradas eos in manus tuas’.
Sicut et ps. 20. ‘Inveniatur [Ps. 39, 11.] manus tua inimicis tuis’.
Et 38. ‘a fortitudine manus tuae ego [Heb. 10. 31.] defeci’. Hinc et
Apostolus heb. 10. tonat ‘horrendum est incidere in manus dei
viventis’, ut ps. 9. latius dictum est.

Secunda ‘A viris de substantia’. Pro quo Hieronymus ‘qui mortui
sunt in profundo’. Eadem enim per omnia dictio est hic ‘a viris’,
quae prima nota ‘a viris manus tuae’, quanquam non nihil utraque cum
mortis vocabulo affinitatis in hebraeo habeat, ut nulla stet ratio
Hieronymo, cur illic ‘a viris’, hic ‘qui mortui sunt’ reddere
voluerit, aut enim utrobique ‘a viris’ seu ‘ab iis, qui mortui
sunt’, aut utrobique ‘a viris’ reddendum fuit. Est sane vocabulum
hebraeum utrobique ‘mimethim’, non ‘isch’ aut ‘gibor’ aut
aliud, quo ‘vir egregius’ aliquis queat significari, sed quod
aliquando pro [5. Mos. 4, 27.] paucis et contemptis transfertur, sicut
Deutro. 4. ‘Et remanebitis pauci’, quasi [Ps. 12, 9.] fecem populi
velit significare et vilissimos inter homines, sicut ps. 11. dixit [Jes.
3, 4.] ‘cum elevati fuerint vilissimi filiorum hominum’, et Isa. 3.
‘Pueri erunt principes eorum et effoeminati dominabuntur eorum’. Id
forte movit interpretem, ut diceret ‘a paucis’, non quod pauci sint
numero, sed multo magis conditione, quorum est numerus omnium maior,
inter quos nullus aut pauci sint [Jes. 3, 1 f.] egregii operis et
nominis viri, ut Isaiae 3. dicit ‘Aufferet dominus a Ierusalem et Iuda
fortem et validum et virum bellatorem’, et reliqua, quae pulchre huius
vocabuli vim explicant. Igitur viri viles sunt et tantum ad vindictam
dei reservati, inter quos non sit vir dignus deo, etsi vehementer multi
sint.

‘De substantia’, quod noster ‘de terra’, Hieronymus ‘in
profundo’ transtulit, [Ps. 39, 6.] dictio est eadem, quae ps. 38.
ponitur ab eodem David ‘Ecce mensurabiles posuisti dies meos, et
substantia mea tanquam nihil ante te’. Ubi substantiam volunt
significare certam durationem temporis, quasi dicat: substantia mea
(idest id temporis, quo hic subsisto et vivo) coram de nihil est, [Hiob
7, 16.] sicut et Iob 7. ‘Nihil enim sunt dies mei’, quae
significatio mire placet. [Ps. 90, 4., Ps. 90, 9.] Sumpsit enim David
eum locum ex illo ps. Mosi 89. ‘Quoniam mille anni 

[Seite 487]

ante oculos tuos tanquam dies hesterna, quae praeteriit, et custodia in
nocte’, [Ps. 39, 6.] ‘quae pro nihilo habentur, eorum anni erunt’.
Unde et illud ‘Ecce mensurables posuisti dies meos’. In hebraeo a
mensura brevi, scilicet palmae dicitur, [Hiob 14, 1.] quasi illud Iob
14. dicat ‘Homo natus de muliere brevi vivens tempore’, et infra
‘Breves dies hominis sunt’. Est ergo sensus: Eripe animam meam a
viris de substantia sive a viris substantiae (idest ab hominibus
vilissimis, qui huius tantum vitae sunt brevissimae, hoc est a filiis
saeculi huius incertissimi, qui nihil habent nisi brevem et incertam
huius vitae substantiam seu durationem), quia viri sunt reprobi et manus
tuae. Et id potuit interpres noster velle videri, quando dixit ‘a
paucis terra’, idest ab iis, qui vilissimi sunt et de terra, terrena
sapientes, tantum huic vitae temporali dediti.

Tertia ‘Portio eorum in vitis’, pluraliter enim ‘vitas’ dicit.
Sic et psalmo praecedente ‘ostendis mihi semitam vitarum’. Est ergo
sensus: Sors et beatitudo eorum non est in futura vita, sed in
praesentibus bonis. ‘Ducunt [Hiob 21, 13.] enim in bonis dies suos’,
ut Iob ait. His contenti sunt et pro nihilo habent terram desiderabilem,
recipiunt hic mercedem suam, quia viri sunt manus tuae. Vitas dicit
pluraliter propter varios usus huius vitae, ut egregie [Ps. 63, 4.]
Augustinus super illud ps. 62. ‘Melior est misericordia tua super
vitas’. Multae, inquit, sunt vitae humanae, alius vitam rusticandi,
alius negociandi, alius militandi, alius aliam eligit. Sic et hodie
varios (ut vocant) ordines seu status vivendi eligimus, sed pauci, qui
ad mortem sese parent et aeternam vitam desiderent, omnes mallent in eo,
quo sunt, statu manere tanquam portione vitae suae contenti quam mori.
In qua cruditate maxime sunt impii illi hypocritae, qui omnium maxime
sunt vitae cupidi, mortem formidantes et aeternae vitae incuriosi sicut
Iudei in deserto.

Nonne ergo tapinosis mira est, esse impios viros huius miserrimae tantum
vitae cupidos? in qua contenti sunt, quam invite deserunt. Nec mirum,
cum fide, peccati et mortis victrice, quae est misericordia dei melior
super omnes vitas, non solum careant, sed eam etiam impugnent totis
viribus, licet non aliud faciant, quam quod se simulent appetentes vitae
mortis contemptores, electos et aeternae vitae cupidos. Verum dolus est
in spiritu eorum, et factis negant.

Quarta ‘Et absconditis tuis replebis ventrem eorum’. Quid est hoc
aliud, nisi quod sunt animalia ventris et fruges consumere nati? Dictum
est enim ps. 4. 5. 9. 13., Magistris impietatis passim in scripturis
tribui [Phil. 3, 19.] avaritiam et curam ventris, de quibus et Apostolus
dicit ‘quorum deus venter est’. Deus vero, qui incredulitatem et
impietatem odit, facit, ut et [Ps. 78, 21 f., Col. 3, 6.] ira sua
ascendat super eos, ut ps. 77. de eisdem dicitur, et ut Paulus Colo. 3.
‘Ira dei venit super filios diffidentiae’. Ideo replet eorum ventrem
absconditis 

[Seite 488]

suis et affert desyderium eorum ipsis nec sinit fraudari eos desyderio
[Ps. 78, 29.] suo, ut eodem psalmo dicit, hoc est replet ventrem eorum,
dat quae cupiunt, et retribuit eis in hac vita mercedem, quia non
expectant futuram. De absconditis vero tuis dicit, idest reservatis. Ita
appellat substantiam huius mundi, qua pascit homines deus in hac vita.
Singulis enim annis eam provenire facit ac velut de penu abscondito
promit. Nec enim homo scire potest, unde veniat, nec si quaereret,
invenire posset, nisi sponte deus omnia mirabiliter [Ps. 135, 7.]
donaret. Est ergo similis haec locutio illi ps. 134. ‘Qui producit
ventos de thesauris suis’ (idest de occultis), ‘quia ventus spirat,
ubi vult, et nescis, unde veniat aut quo vadat’. Ita est et de pane,
vino et omnibus rebus, quibus utitur haec vita: veniunt omnia, et utimur
eis et nescimus unde. Quo simul verbo insigniter impietatis stultitiam
taxat, ut quae sentiat, sua non esse, quibus utitur, nec in sua
potestate nec sic tamen fidere in deum discit, immo quod verbum huius
totius versus non multis figuris stultam impietatem insectatur? Omnia
sunt propriissime, efficacissime et plenissime dicta, si attento corde
penderentur.

Quinta ‘Saturabuntur filiis’, hoc est replebuntur prole. Hoc enim
quaerunt et inter caetera, ut pulchras, faecundas, divites uxores
habeant, multos formosos laudatosque ex omni parte filios et filias
procreent, ut affectum suum expleant, et cedat res filiorum in omnia
vota sua. Non enim verbum ‘saturabuntur’ ad solum numerum filiorum,
sed multo magis ad conditionem eorum pertinet, scilicet ut opulentos,
honoratos, voluptuarios et ad omnem huius saeculi pompam idoneos
habeant. Hunc enim affectum passim videmus in parentibus, quod vitium in
impiis Iudaeis suis David regnasse hic [Ps. 144, 10 ff.] dicit. Et longe
copiosius ps. 143., ubi hunc versum sic exponit ‘De gladio maligno
eripe me et erue me de manu filiorum alienorum, quorum os locutum est
vanitatem, et dextera eorum dextera iniquitatis, quorum filii sicut
novellae plantationes in iuventute sua, filiae eorum compositae,
circumornatae ut similitudo templi. Promptuaria eorum plena, eructantia
ex hoc in illud. Oves eorum fetosae, abundantes in egressibus suis,
boves eorum crasse. Non est ruina maceriae neque transitus neque clamor
in plateis eorum. Beatum dixerunt populum, cui haec sunt, beatus
populus, cuius dominus deus eius’.

Nonne hic idem rhetorica copia dicit, quod hoc versu dialectico
compendio [Phil. 3, 18 f.] perstringit? Sic et Paulus Philip. 3.
brevissime ‘flens dico, inimicos Crucis Christi, quorum deus venter
est, quorum finis interitus et gloria in confusionem ipsorum, qui
terrena sapiunt’. Et quae oratio vitam Episcoporum, religiosorum et
omnium clericorum aptius potuisset depingere? An non ii omnes haec omnia
plusquam mundus ipse quaerunt? At filiis non saturantur? Verum id dolet
quoque non licere, superarent sine dubio et in hac parte mundanos
homines. Quanquam quid refert, filios et uxores non habere, quando vice
horum habent suas spirituales creaturas et adulatores 

[Seite 489]

in omnes voluntates suas, quibus nihil non impendunt? Non quod non sit
filiis providenda substantia honesta, sed saturari filiis, placere sibi
in filiorum lauta et opulenta provisione et inter pios velle censeri,
hoc arguit.

Sexta ‘Et dimiserunt reliquias suas parvulis suis’. Hoc est id
cogitant, quomodo multa, quae sibi sunt superflua (non enim necessariis
contenti sunt), reponant et reservent, quae relinquant haeredibus suis,
tantum ut filii eorum post se opulenti et voluptarii sint, quod et
Persius poeta in gentibus taxavit. Sic Episcopi et clerici, non nisi ut
patrimonia Christi augeant et aucta post se relinquant, satagunt. Nec
tamen hoc ipsum faciunt nisi optimi et sancti, idest impii. Hodie enim
bene regere Ecclesias est opes augere, domos aedificare, filiis, idest
posteris suis, luxuriandi materiam parare. Mire itaque ingenium impiorum
depinxit hoc versu, qui cum non nisi terrena sapiant, boni tamen videri
volunt, et specie sua, deinde dogmatibus suis hypocriticis plurimos
perdunt.

‘Reliquiae’ hoc loco superflua et ea, quae superant, intelligenda
sunt, scilicet abundantia parentum, ne quis intelligat, dictum de
reliquiis minutiarum, quae rebus optimis ablatis tanquam feces relinqui
solent, cum hic opulentas haereditates intelligat. Unde et in hebraeo a
verbo ‘excellendi’ et ‘abundandi’ dicitur. Et ‘dimiserunt’
pro ‘reposuerunt’, hoc est dedita opera thesaurisaverunt superflua
sibi pro filiis et haeredibus locupletandis.

His cognitis facile est et nostram et Hieronymi translationem concordare
Nam ‘ab inimicis manus tuae’ nihil nisi vocetenus dissonat a
‘viris manus tuae’, sunt enim revera inimici et reprobi. ‘A paucis
de terra’ concordatum est, quos Hieronymus ‘mortuos in profundo’
fortassis ideo dicit, quia in summa facie vivunt et huius tantum
temporis fruuntur spacio, intus coram deo mortui. Illud ‘divide eos in
vita eorum’ sic consentiet: partire eos, hoc est da eis mercedem in
vitis suis, sicut eligunt sortem huius vitae sibi. Caetera non
dissentiunt.

[17, 15.] Ego autem in iustitia apparebo conspectui tuo, 

Satiabor, cum apparuerit gloria tua.

Hieronymus rectius ‘Ego in iustitia videbo faciem tuam, cum
evigilavero similitudine tua’. Opponit haec iis, quae de impiis
dixerat. Illi sapiunt terrena, saturantur filiis et portionem suam in
hac vita ponunt. Mihi vero contempta est haec vita, ad futuram festino,
ubi non in divitiis, sed in iustitia videbo, non terrena haec
transitura, sed ipsam faciem tuam. Nec [1. Joh. 3, 2.] saturabor in
filiis carnis, sed cum evigilavero tua similitudine, sicut 1. Iohan. 3.
dicit ‘Scimus, quoniam cum apparuerit, similes ei erimus’, ut
‘similitudine tua’ non ad ‘evigilavero’, sed ad ‘saciabor’
componatur, facie enim dei revelata, quae est gloria et claritas dei,
satiabimur. Et pulchre verbum resurrectionis 

[Seite 490]

posuit ‘cum evigilavero’, scilicet a somno mortis, ut non in hac,
sed in futura vita sacietatem nostram esse doceat. Nihil est, quod
discordat sensu in nostra translatione, apparebit enim gloria dei, cum
nos resurrexerimus a somno mortis et similes ei facti fuerimus. Hebraeus
tamen resurrectionem clarius ostendit quam noster.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

[18, 1.] PSALMVS DECIMVS SEPTIMVS,HEBRAEIS DECIMVS OCTAVVS. Ad
Victoriam, servo domini David, qui locutus est domino 

verba cantici huius in die, qua liberavit eum dominus 

de manu omnium inimicorum suorom et de manu Saul.

1519

[Seite 490] 

[18, 2.] Et dixit: Diligam te, domine, fortitudo mea.

Multa sunt in hoc psalmo, quae de Christo, multa rursus, quae de David
eum cogant intelligi, nec ipse hactenus certus factus sum, utra
intelligentia sit germana et propia, ut citra periculum non queam hic
versari. Augustinus libere de Christo et corpore eius, idest Ecclesia,
eum tractat, et [Röm. 15, 9.] videtur Paulus Ro. 15. in hoc consentire,
ubi pro Christo huius psalmi versum penultimum inducit dicens
‘propterea confitebor tibi in gentibus et nomini tuo cantabo’. Quem
interim et nos sequemur, cum sit tutius in Christum ipsum quam
Christianum David abundare et ex veritate figuram facilius intelligere,
nec enim dubium est Davidis bella et victorias Christi passionem et
resurrectionem figurasse. Dicit etiam B. Augustinus: quaecunque in hoc
psalmo dicta sunt, quae ipsi domino proprie convenire non possunt, ad
Ecclesiam referenda sunt. Totus enim Christus hic loquitur, in quo sunt
omnia membra.

Arbitremur ergo, Davidem, dum de suis victoriis gratias agit, simul
texere prophetiam in persona Christi, peccatorum, mortis mundique
victoris, ut titulum sic intelligamus ‘qui locutus est domino verba
cantici huius’, idest qui hoc canticum edidit in Christum futurum
idque eo die, quo victis omnibus hostibus suis quieta vita frueretur.
Unde et totus psalmus Christi resurgentis verba habet. Hanc
intelligentiam forte subindicare voluit, dum novissimum hostem nominat
Saul, qui tamen revera primus hostis David fuit, ut hoc praepostero
ordine doceret, se non de suis, sed Christi victoriis agere.

[Seite 491]

Dicit itaque: Diligam te, domine, fortitudo mea.

Verba sunt resurgentis et virtutem dei in tribulatione experti. Sic enim
solemus dulci et hilari affectu in eos rapi, quorum beneficio nos a
magnis malis erutos cognoscimus. Puritas enim dilectionis significatur,
cum dicit ‘te domine’, non creaturam aliquam, de quo latius ps. 5.
dictum est.

[18, 3.] Dominus firmamentum meum et refugium meum et liberator 

meus, deus meus, adiutor meus, sperabo in eum. 

Protector meus et cornu salutis meae et susceptor meus.

Omnia haec unus versus in hebraeo. Hieronymus sic ‘Dominus petra mea
et robur meum et salvator meus, deus meus, fortis meus, et sperabo in
eum, scutum meum et cornu salutis meae et susceptor meus’. Eisdem [2.
Sam. 22, 2 f.] verbis transtulit idem canticum 2. Reg. 22., nisi quod
pro ‘susceptor meus’ rectius ibidem ‘elevator meus’ dixit. Quis
digne hos vehementissimos affectus distribuat et definiat? Neque enim
ociosus est spiritus in verbis suis, ut aliquid hic superfluere credi
possit. Ego, sicut dixi, sub hoc psalmo succumbo, et caeteri omnes aut
nihil dicunt aut edo nihil intelligo, nedum aliquid conferunt adiumenti.
Sed pergendum est tamen accepta et data licentia pro cuiusque captu
dicendi.

‘Fortitudo mea’, quae primo versu dicitur, ea esse mihi videtur, qua
[Ps. 147, 13.] homo interne confortatur consolidaturque indutus virtute
ex alto. Sic ps. 147. [Jes. 54, 2.] ‘Quoniam confortavit seras
portarum tuarum’, Esa. 54. ‘Et clavos tuos consolida’, ut sit
firmitas ea, quae molles et delicatos animos indurat, quae fortitudo non
nisi ex deo nobis est, qui ex nobis tam adversis quam prosperis
facillime dissolvimur et liquescimus sicut caera ante faciem solis.

‘Firmamentum meum’, quod proprie petra hebraice dicitur
‘fundamentum’, [Matth. 16, 18.] ‘rupes’ scilicet est, super quam
aedificatur, ut Matt. 16. ‘Super hanc petram aedificabo Ecclesiam
meam’. Ita dominus non modo induit Christum et suos virtute interna et
soliditate, sed est simul ipsum fundamentum, super quo nituntur sicut
solida domus supra solidam petram.

‘Refugium meum’ seu ‘robur meum’, quod proprie arcem, turrim,
[Ps. 31, 3.] domum refugii aut locum munitum significat, ut ps. 3.
‘Esto mihi in deum protectorem et in domum refugii, ut salvum me
facias’, ut praedente collato dominus non tantum sit fundamentum firma
petra, sed et domus ipsa munita supra petram aedificata servans et
protegens eum, qui ad eum confugerit.

‘Liberator meus’, quod proprie ‘evasionem’ significat et eam
virtutem, qua si quis undique angustatus et conclusus sit, liberatur et
evadit, sicut filii Israel evaserunt pharaonem.

[Seite 492]

‘Adiutor meus’ seu fortis meus, iterum in hebraeo ‘petram’ seu
‘silicem’ significat, quod frequenter pro forti redditur. Eam puto
virtutem esse, quo evadens et in domum refugii receptus tuto manet et
perseverat contra omnes insultus insequentium. Et haec quinque ad
virtutem passivam seu ad tolerantiam malorum pertinent. Primum est enim
interne roborari, deinde ubi haec virtus impugnatur, ne deficiat, habere
petram, in qua nitatur et consistat, postea ne multitudine saltem
vincatur, habere locum munitum, quo se recipiat, et ne inter angustias
capiatur obsessus conclususque exitum et tutam evasionem non habeat,
tandem ne tedio, quod ultimum est, daemonum et malorum hominum fractus
cedat, perseverantiae vi firmetur. Brevius haec quinque distribuemus, si
primum ad adversitatem simpliciter conferatur, secundum ad magnitudinem,
tercium ad multitudinem, quartum ad fortitudinem, quintum ad
assiduitatem adversariorum. Ubi enim hostis primo sibi senserit resisti,
magnatos et potentes sibi sotiat, Deinde multos sibi aggregat. Ubi nec
sic proficit, omnem vim et artem cum eis et per eos [Matth. 24, 13.]
tentat. Ultimo cum alio non possit, assiduitate solet sanctos infirmare.
‘Qui [Röm. 8, 38 f.] autem perseveraverit in finem, hic salvus
erit’. Haec quinque Paulus Ro. 8. sed alio ordine posuisse credi
potest ‘neque instantia neque futura neque fortitudo neque altitudo
neque profundum neque creatura alia potest nos separare a charitate
dei’.

Sequuntur virtutes activae et propulsivae.

Prima est ‘scutum’ seu ‘protector meus’. Oportet enim invasurum
hostes esse scutatum, quo tela ignita inimici excipiens possit penetrare
et caedere hostes. Scuto enim non eget, qui ad refugium currit.

Altera est ‘cornu salutis’, virtus ipsa, quae pugnat et vincit. Quae
mihi videtur esse potestas verbi sive fiducia praedicandi. Sic enim apud
[Mich. 4, 13.] Micheam 4. dicitur ‘Surge et tritura filia Zion, quia
cornu tuum ponam ferreum et ungulas tuas ponam aereas, et comminues
populos multos et interficies domino rapinas eorum et fortitudinem eorum
domino universae [1. Cor. 9, 9.] terrae’. ‘Triturare’ esse idem
quod praedicare, Apostolus 1. Cor. 9. probat ‘Non alligabis os bovi
trituranti’. At cornu ferreum et ungulae aereae, quid [Luc. 21, 15.]
sunt nisi illud Christi ‘Ego dabo vobis os et sapientiam, cui non
poterunt contradicere et resistere omnes adversarii vestri’? Itaque
‘cornu salutis’ [Luc. 1, 69.] dicitur, quia hostes superat et
salutem ex inimicis facit, Lucae 2. Sunt qui ex cornu regnum faciunt,
nec id absonum, cum regnum Christi non nisi in verbo veritatis
consistat, hoc vere est regnum salutis, quod vincit omnia.

Tertia ‘Susceptor meus’ seu ‘exaltator meus’, idest in quo super
hostes [2. Cor. 2, 14.] elevatus triumpho, sicut Paulus dicit ‘Qui
triumphat nos semper in Christo’. [Jes. 9, 11.] Eo modo dicitur Isa.
9.: ‘Et elevabit dominus hostes Razin super eum’. Videmus autem,
quam mira sit virtus Christi et sanctorum eius. Prior est 

[Seite 493]

[2. Cor. 12, 9.] virtus passiva, quae perficit activam, ut Paulus dicit
‘Virtus in infirmitate perficitur’. Ita mundus non aliis armis
victus est quam patientia et verbo [Jes. 14, 2.] dei, sicut in Isaia 4.
dicit ‘Et erunt capientes eos, qui se ceperant, et subiicient [Joel 3,
15.] exactores suos’. Et Iohel.3. ‘Infirmus dicat, quia ego fortis
sum’. [2. Sam. 22, 3.] 2. Reg. 22. huic versui additur (Et refugium
meum et salvator meus, de iniuria liberabis me), quod quare in hoc
psalmo omissum sit, ignoro.

[18, 4.] Laudans invocabo dominum. 

Et ab inimicis meis salvus ero.

Ubi titulus? qui dicit, hoc canticum esse dictum liberato ab omnibus
inimicis David et recitatum in persona resurgentis Christi. Certe hic
aliud dici non potest, quam quod Augustinus censet, totum Christum,
idest Christum cum corpore et pro corpore suo loqui, quod est Ecclesia,
quae semper vincit semperque pugnat et superatis praeteritis malis
paratur ad futura mala superanda. Aut si in persona Christi sistendum
est, convenit haec intelligi dicta pro magnitudine affectus erga deum,
quo offert promptitudinem animi sui ad [Ps. 108, 2.] plura ferenda, si
deus velit, sicut ps. 107. ‘Paratum cor meum, deus, paratum [Ps. 26,
2.] cor meum’. Et 25. ‘Proba me, domine, et tenta me, ure cor meum
et renes meos’. Sic enim liberatus a malis et divinam virtutem
expertus non aliud cupit quam iterum pati, ut iterum virtutem divinam
experiatur, nasciturque ex his quaedam mirabilis patiendi sitis et
inaestimabilis fiducia in dulcedine dei.

[Röm. 15, 4.] Omnia tamen ad nostram doctrinam scripta sunt, ut per
patientiam et consolationem scripturarum spem habeamus. Ideo enim
quintuplicem virtutem patientum et triplicem agentium descripsit, ut nos
erudiret, nihil esse tam malum, tam multum, tam magnum, tam potens, tam
diuturnum, quod non queat vinci per virtutem dei, si in eam confidimus,
Et tunc potissimum esse locum sperandae virtutis in nobis, quando
irruunt in nos mala multa, magna, fortia, assidua, cum proprium divinae
virtutis sit infirmos, paucos, parvos, imbecilles, pusillanimes iuvare
non solum in malis poenae, sed et culpae. Nam quae esset dei virtus,
quae solum poenas ac non etiam peccata in nobis vinceret? Adeo plenus
est hic locus consolationis, cum naturae contrarium videatur, et omnino
desperatum, si irruant non modo mala, sed multa mala, magna mala,
potentia mala et prolongata mala. Sic enim in Apostolis vidimus, qui mox
ut induti erant virtute ex alto, non solum mali in eos insurrexerunt,
sed et multi et magni et potentes ad nocendum, deinde [Ps. 129, 3.] et
pertinaces et assidui, sicut ps. 128. ‘supra dorsum meum fabricaverunt
peccatores, prolongaverunt iniquitatem suam’.

Eodem modo et in quolibet homine operatur satanas in quacunque privata
tentatione libidinis, irae, superbiae, avaritiae aut cuiuscunque mali. 

[Seite 494]

Ubi enim firmatum castitatis aut mititatis propositum invenerit, non
solum libidinem aut iram contra movet, sed et varias species adhibet
cogitationum, tum eas magnificat et incredibili astutia efficaces facit,
tandem quos nec multitudine nec magnitudine nec efficatia vincere
potest, sepius assiduitate et tedio vincit, ut fessos supplantet. O
stulti et temerarii nos liberi arbitrii et actuum elicitorum iactatores,
qui satanam dormire credimus nec cogitationes eius ex his locis
scripturae nobis ostensas intelligere et praevidere discimus ac sine
pugna securi solis actionibus bonis salvi fieri praesumimus. Non sic
impii, non sic, hostis adest, multus, magnus, praevalidus et
infatigabilis, cuius ut multitudinem, magnitudinem, virtutem et
pertinaciam taceamus, simplicem etiam impugnationem non possumus ferre,
nisi dominus fuerit virtus nostra, cum nos per nos ipsos citra hostis
impetum ad omne malum proni simus.

Qua autem fiet arte, ut in hac hostili multitudine, magnitudine,
potentia, pertinacia dominus sit virtus nostra, firmamentum nostrum,
refugium nostrum, liberator et adiutor noster? Respondet: ita fiet, si
laudans invoces dominum, [Röm. 10, 13.] hac enim laudatrice invocatione
salvus eris ab omnibus inimicis, sicut Ro. 10. [Joel 3, 5., Spr. 18,
10.] ex Ioele 2. ‘Omnis qui invocaverit nomen domini, salvus erit’.
Et prover. 18. ‘Turris fortissima nomen domini, ad ipsam currit iustus
et exaltabitur’. Haec sane omnium nobilissima est in tribulatione et
tota aurea doctrina optimumque consilium, quo ab omnibus malis erui
possumus, si in tribulatione poterimus deum iustificare, benedicere et
praedicare, sicut exemplum trium [Dan. 9, 7.] puerorum monstrat,
Danielis 3. ‘Deo nostro iustitia, nobis autem confusio, sicut est dies
haec’. Incredibile est, quam efficax sit ista laus dei in periculis
remedium, mox enim ut coeperis laudare deum, mitescit malum, crescit
fiducia, et sequitur fidens invocatio.

Cavendum itaque omnibus servis dei, ne alio modo vel alio ordine aut
consolari aut vincere tentent, quam hoc versu praescriptum est. Non
primo invocabis, sed primo laudabis. Sunt enim qui clamant et non
exaudiuntur, [Ps. 18, 42.] ut hoc psalmo infra ‘Clamaverunt, nec erat
quis salvos faceret, ad dominum, nec exaudivit eos’. Quare? Quia non
laudando, sed indignando clamaverunt, non dulcem dominum sibi
proposuerunt, sed suam tantum amaritudinem consideraverunt. At nemo
liberatur a malis intuendo horrescendove mala sua, sed superando et
inherendo deo et eius bonitatem intuendo, [Ps. 16, 8.] sicut ps. 15.
vidimus ‘Providebam dominum in conspectu meo semper, quoniam a dextris
mihi est, ne commovear’. O arduum consilium et rarum, facere sibi
dulcem et laudabilem dominum in mediis malis et robustius intueri
absentem et incomprehensibilem quam mala praesentia et illum intueri
prohibentia. Non possum satis commendare huius optimi versiculi gratiam
et virtutem, tam apte et significanter positis verbis.

[Seite 495]

Qui vero ab hac laude domini non incipiunt vincere, sed ad hominum
respectant consolationes vel ad merita sua convertuntur seu futurae
vitae melioris spem apprehendunt, non vincent unquam, quia stat firma
sententia: Laudans invocator salvus fit ab inimicis suis et nullus
alius. Sic superius [Jes. 48, 9., Jes. 50 4.] ex Isa. 48. retulimus
‘Infrenabo os tuum laude mea, ne intereas’. Et Isa. 51. ‘Dominus
dedit mihi linguam eruditam, ut sciam sustentare eum, qui lassus est,
verbo’. Hoc est, quod secundo praecepto nobis mandatur ‘Non assumes
nomen domini dei tui in vanum’. Et oramus ‘Sanctificetur nomen
tuum’. Hoc est, quod tot laudibus dei hunc psalmum incipit et amore
dei gestit, ut hoc versu videatur rationem reddere, cur sic in domino
glorietur et speret, quasi dicat: sic enim oportet ab amore et laude
incipi et invocari nomen domini. Experiatur modo quisquam et apprehendat
laudem aliquam dei, ubi fuerit male affectus, et sentiet mox relevamen.
Nam quaevis alia consolatio aut non prodest aut fallaciter prodest,
idest maxime nocet, immo idem facit, si vel beatam virginem aut aliquem
sanctum, denique si pium hominem adhuc in terra viventem in nomine
discipuli domini laudaveris. Tanta est virtus [1. Mos. 12, 3.] et
benedictio nominis domini. Sic Gen. 12. ad Abraham dicitur ‘Benedicam
benedicentibus tibi et maledicam maledicentibus tibi’. Qua promissione
certi sumus, nos benedici a deo, si sanctos eius benedixerimus, quanto
magis, si ipsum dominum benedixerimus? Ego fateor, me sepius hac ratione
levasse cor meum molestia sua.

[18, 5.] Circundederunt me dolores mortis. 

Et torrentes iniquitatis conturbaverunt me.

Hieronymus ‘Quoniam circundederunt me funes mortis, torrentes Belial
[2. Sam. 22, 5.] terruerunt me’. 2. Reg. 22. pro ‘funes’ alia
dictio est hebraica quam hoc loco, quam Hieronymus transtulit
‘contritiones’ mihique Reuchlin rectius hic pro [1. Sam. 10, 5.]
‘funes’ ‘collectiones’ seu ‘cumulos’, ut 1. Reg. 10.
‘Obvium habebis gregem prophetarum’, ut sit sensus: Circundedit me
mors multis et magnis copiis, ut copiae mortis componantur cum
torrentibus Belial posteriore parte versus, ut utrinque magnitudinem et
multitudinem malorum exprimat, quae ceu vastis torrentibus et multis
exercitibus irruerint.

Dixerat et docuerat: Invocandum esse dominum cum laude et amore iis, qui
ab inimicis salvi velint fieri. Iam ita se fecisse recitat et historiam
suam narrat in exemplum doctrinae quam dederat, incipiens ab inimicis
omnium pessimis et ultimis, morte et inferno. Et licet verum sit, ipsum
David fuisse has poenas mortis et inferni sepius passum, ut crebro in
diversis psalmis [Ps. 116, 3 f.] confitetur inprimis ps. 114.
‘Circundederunt me dolores mortis, et pericula inferni invenerunt me,
tribulationem et dolorem inveni et nomen domini invocavi’, ubi pene
eadem verba, nedum sententia, cum hoc loco conveniunt, 

[Seite 496]

tamen nos de Christo hunc psalmum coepimus intelligere, sensu interim
generali omisso, ideo mortem et infernum Christi hoc loco accipimus.

Hic autem versus de morte, sequens de inferno loquitur, uterque eandem
rem repetita sententia eloquens. Idem enim est ‘circundederunt me
dolores mortis’ quod ‘torrentes iniquitatis conturbaverunt me’, Et
idem ‘Circundederunt me dolores inferni’ quod ‘praeoccupaverunt me
laquei mortis’. Ita nos sentimus, non refragantes, si quis haec
quattuor voluerit diversa facere. Sunt etiam verba proprie et graviter
posita ‘Circundederunt’, non tantum occurrerunt aut insectati sunt,
sed undique tenuerunt et vallaverunt, solitarium et unicum concluserunt,
quod vel maxime in morte discruciat. Si enim gradiendum esset magna
turba comitante et apparente, mitius malum esset mors. ‘Funes’ seu
‘Cunei’, quos ‘dolores’ noster vocat, non scilicet unus aliquis
me circundat mortis minister, sed multi, immo multae copiae, multae
turbae, quo iterum solitudo amarissima significatur in morte. Hos funes
seu Cuneos posse intelligi impios homines, quorum ministerio mors et
[Ps. 22, 13.] daemones utuntur, admittimus, iuxta illud. ps. 21.
‘Circundederunt me vituli [Ps. 22, 22.] multi, thauri pingues
obsederunt me’. Et iterum ‘Erue a framea deus animam meam et a
coribus unicornium humilitatem meam’.

Noster tamen non inepte has copias intelligit multitudinem dolorum, in
hora mortis irruentium, ubi nulla creatura est, quae non morti et pavori
serviat. Omnia enim quae aspiciuntur sunt mors et non vita. Ita mors
armatur orbe terrarum et pugnat universa creatura contra morientem seu
morte paventem, derelictum, unicum et omnibus circundatum. Inde fit, ut
non possit iis nomen dare nisi metaphoricum Cuneos seu copias appellando
Mortis. Mors enim, ultimum malorum, mitius erat, si copiae alterius
cuiuspiam mali circundarent. Dictum est autem psalmis superioribus,
Christum vere passum esse pavores et tedia mortis pro nobis, licet non
omnes nos similia patiamur.

‘Torrentes Belial’, itidem metaphora est, impetum et exercitum
malorum sine nomine edisserens. Revera enim tantus est dolor mortis, ut
nominari cogitarique non possit, sed tantum pati possit. Sentiunt, sese
pessime habere, nec quid sit, possunt indicare’. Ideo et nullum ibi
remedium est, sicut econtra gustus aeternae vitae tantus est, ut
sentiant quidem, sese optime habere, non tamen dicere aut indicare, quid
sit, possunt. Unde hic torrens [Ps. 36, 9.] voluptatis dei dicitur, ps.
35. ‘Inebriabuntur ubertate domus tuae, et torrente voluptatis tuae
potabis eos’, ille autem torrens Belial seu maliciae, ut hoc loco
dicit. ‘Belial’, frequens dictio in scripturis, hebraeis dicitur
significare ‘malitiam’, licet fere ubique ‘iniquitas’
transferatur, idque improprie. Inde [Richt. 19, 22.] ‘filii Belial’
(idest maliciae) Iudic. 19. Bosz buffenn, die keyn nucz seyn.
Etymologiam habet a ‘bli’ (idest ‘non’) et ‘iaal’ (idest
‘profuit’), ut qui ad 

[Seite 497]

[Nachträge und Berichtigungen.] 

nocendum aliis tantummodo vivunt. Inde datum est et Diabolo nomen ‘bli
iaal’, quem ‘Belial’ dicimus. Hic autem pro ‘malitia’ accipi
certum est, scilicet mortis, quae male afficit multis modis eos, qui
moriuntur, ac torrentibus malorum invadit, siquidem mors ipsa malorum
pelagus et summa est. Ita vides, quam proprie mala mortis, licet
innominabilia, deliniet, quod mori aliud non sit (iis qui fide carent)
quam copias et gurgites malorum pati, iisque unicos et solitarios
circundari et undique terreri, ut cogantur dicere: Angustiae mihi
undique. 

[18,] Dolores inferni circundederunt me. 

Praeoccupaverunt me laquei mortis.

Eadem dictio ‘Dolores inferni’, quae praecedente versu ‘dolores
mortis’ dicitur. Ideo et idem de ea sentiendum, esse videlicet funes
seu cuneos inferni non nisi copias omnium rerum mundi, quae omnes
armantur ad ultionem damnatorum. Eiusdem significationis et sententiae
est verbum ‘circundederunt’ cum praecedente. Infernus autem et mors
parum differunt quoad sensum dolentis. Mors enim amara separatio est a
vita, sed infernus est, quod statim mortem comitatur aeternae poenae et
irreparabilis animae sensus. Capitur enim hic anima et vere circundatur,
ut non possit aliud sentire quam se in aeternum damnandam esse. Si enim
vel pilo latum videret exitum, circundata non esset nec infernum
sentiret nec mortem, sed spe plena et fiducia gauderet.

Atque id est, quod Theologi Scholastici, verba ista scripturae
‘Circundederunt’, ‘praevenerunt’ parum diligenter observantes,
deinde nihil harum rerum unquam experti, secure de purgatorii poena
divinant quicquid volunt, ponentes in ea nullam desperationem, sed
tantum satisfactionem, qui tamen rursus fatentur, eandem esse poenam
purgatorii et inferni, nisi quod duratione differunt. Verum ut sunt
subtiles distinctores, garriunt, eandem esse poenam utrobique, non
omnem, sed tantum quae simul non sit culpa, desperationem autem et
servilem timorem, cum culpas esse doceant, e purgatorio penitus tollunt.
Nos vero, quia rei istius cognitio in experientia, non in speculatione
sita est, non contendemus verbisque scripturae simpliciter inhaerebimus,
etiam si non intellexerimus, quibus circundari et praeveniri se
doloribus mortis et inferni sancti queruntur. Experti viderint quid ea
velint, inexpertis nihil prorsus credemus, qui necdum quid ira et libido
sit, crassissimae scilicet et bestialissimae affectiones, intelligunt.

Idem est per repetitionem, ut dixi, ‘Praeoccupaverunt me laquei
mortis’, ubi se captum morte significat et sic captum, ut praeventus
sit a laqueis eius, hoc est laquei mortis ei praevaluerunt et fortiores
eo fuerunt, ut quos evadere non possit, id quod est in inferno esse,
unde non patet reditus, sicut avis, quae laqueo capitur, non revertitur.
Haec omnia in Christo, etsi 

[Seite 498]

mirabiliter, tamen contigisse credimus, ut vere captus sit mortis et
inferni doloribus, laqueis et cuneis.

[18, 7.] In tribulatione mea invocavi dominum, et ad deum meum 

clamavi, et exaudivit de templo sancto suo vocem meam. 

Et clamor meus in conspectu eius introivit in aures eius.

Unus hic in hebraeo versus est et incedit per futura verba per totum
‘Invocabo’, ‘clamabo’, ‘exaudiet’, ‘introibit’, sicut et
Hieronymus transtulit, et [2. Sam. 22, 7.] 2. Reg. 22. legitur, quanquam
hoc parum refert, cum prophetae hoc peculiare habeant, ut tempora
plerunque confundant, non tamen absque causa, ut sepius diximus. Pergit
itaque exemplo suo ostendere, verum esse, quod docuerat, salvari eos
omnes, qui laudantes invocant dominum. Fui, inquit, et ego in maximis
malis, idest doloribus mortis et laqueis inferni, salvus autem factus
sum ab omnibus malis istis, quia invocavi dominum et ad deum meum
clamavi, ideo exaudivit vocem meam, et clamor meus introivit in aures
eius. Quare non est dubium, non esse aliam liberandi viam quam per
invocationem domini et confessionem dei. Dictum est ps. 15. ‘Deum meum
esse’ quid habeat energiae et significationis. Nemo enim dicit ‘deus
meus’ nisi laudans et amans, etiam in media morte et inferno, sicut
scriptum [Hohel. 8, 6.] est ‘Fortis ut mors dilectio’ &c.

Repetitionibus prae animi iucunditate abundat, cum sit idem ferme
‘Invocavi dominum’, quod ‘ad deum meum clamavi’. Item
‘Exaudivit de templo suo vocem meam’, quod ‘clamor meus introivit
in conspectum eius in auribus eius’, sic enim in hebraeo dicere
videtur. Omnia autem sunt plana, sed plena quoque iucundissimis
affectibus.

[18, 8.] Commota est et contremuit terra, fundamenta montium 

conturbata sunt. 

Et commota sunt, quoniam iratus est eis.

Quid velit David ab hoc versu ad decimum usque, non possum consequi.
Nusquam legitur terram motam, montes concussos et alia, quae hic
recenset, propter David esse facta, sed nec propter Christum. Caeteri
per allegorias contempta consequentiae ratione perfacile evadunt: quid
enim facilius quam singulis partibus allegoriam suam affingere? Lyra non
nihil dicit, cum dicit, morem esse scripturarum, ut pro laudando aliquo
singulari beneficio dei repetantur ab initio vel omnia generaliter vel
multa ex eis populo [Ps. 119, 52.] dei exhibita beneficia, iuxta illud
ps. 118. ‘Memor fui iudicorum tuorum et [Ps. 77, 12 f.] consolatus
sum’. Et 76. ‘Memor fui operum domini, quia memor ero ab initio
mirabilium tuorum, et meditabor in omnibus operibus tuis et in
adinventionibus [Richt. 5, 4 f.] tuis exercebor’. Sic Dibora Iudic. 5.
cantura domino incipit ab 

[Seite 499]

exitu Aegypti dicens ‘Domine, cum exires de Seir et transires per
regiones Edom, terra mota est, coelique ac nubes distillaverunt aquis,
Montes fluxerunt a facie domini et Sinai a facie domini dei Israel’.
Emulatione huius [Ps. 68, 8 f.] dicit et ps. 67. ‘Deus cum egredereris
in conspectu populi tui, cum pertransieris in deserto, terra mota est,
etenim coeli distillaverunt a facie dei Sinai, [Ps. 77, 17 ff.] a facie
dei Israel’. Et ps. 76. ‘Viderunt te aquae, deus, viderunt te aquae
et timuerunt et turbatae sunt abyssi, multitudo sonitus aquarum, vocem
dederunt nubes. Etenim sagittae tuae transeunt, vox tonitrui tui in
rota’. Esto itaque, solere confessores dei altius repetere mirabilia
dei, praecipue illud prae caeteris insigne, quod in exitu Aegypti fecit,
cuius prae omnibus arguuntur [Ps. 78, 11.] filii Israel immemores
fuisse, ps. 77., Et ex cuius memoria sine dubio multa didicerunt spiritu
illustrante, ita ut proverbii vice habuisse videantur usitatissimum et
iam diversas eius partes in diversis allegoriis tractatas. Non tamen
capio Lyram, dum verba huius psalmi ad eandem historiam aptat.

Temerandum itaque et mihi est. Placet primum repetita hic dici
praeterita mirabilia in exitu Aegypti facta et misceri mirabilibus
praesentibus per iucundam expatiandi et digrediendi libertatem, quando
talem in scripturis usum videmus. Nam et saeculi rhetores docent, in
genere demonstrativo recenseri oportere non modo praesentia, sed simul
omnia praeterita facta maiorum eius, qui laudatur. Nec tamen hoc solum
agi a David credo, sed simul prae exuberanti laetitia ludere allegoriis
historiae Aegyptiacae in laudem Christi videtur, quem significari ea
figura clare cognovit. Et videmus eos, qui nimio gaudent, ita gestire
allegoriis et novis figuris loquendi, ut insanire putentur. Delectat
enim eos sua gaudia vestire pulchris et festivis verborum et
sententiarum figuris, alius aureum, alius mellitum, alius manna suum,
alius aliter appellat, quod laudat. Nemo hic non poeticatur, ipso gaudio
docente figurate loqui.

Ita hic Christus, cum sese ab inferis exaudiente patre gaudeat
revocatum, non modo repetit et miscet mirabilia dei antiqua, sed eadem
simul [Sir. 36, 6.] iucundissima allegoria immutat et innovat, sicut
orat Ecclesiast. 36. ‘Innova signa et immuta mirabilia’. Unde nec
totam historiam ordine tractat, sed utcunque ad rem facit, quamlibet
partem delegit. Quare hic nosse oportet allegoriam historiae eiusdem,
praesertim eam, quae ad fructum resurrectionis Christi pertinet, qui in
duobus istis comprehenditur, lege et gratia. Lex humiliat superbos,
gratia exaltat humiles, utrunque miris et variis modis, suntque haec
vere dei mirabilia nova, quae non aliis armis quam ministerio verbi
perficit per abiectos idiotasque piscatores et successores eorum, quae
omnia, nisi fallor, his figuris et allegoriis suavissime ludit propheta.

[2. Mos. 19, 16., 2. Mos. 20, 18 ff.] Legimus itaque Exo. 19. et xx.,
cum esset dominus legem daturus, 

[Seite 500]

tertia die coeperunt audiri tonitrua ac micare fulgura et nubes
densissima operire montem, totus mons fumabat, eo quod dominus deus
descendit super eum in igne, et ascendit fumus ex eo quasi ex fornace.
Eratque omnis mons terribilis, et sonitus buccinae paulatim crescebat in
maius et prolixius tendebatur. Moses loquebatur et dominus respondebat
ei, descenditque dominus super montem Sinai in ipso montis vertice et
vocavit Mosen in cacumen eius.

Ditior est haec figura, quam ut verbis eam consequi possim, quam nec
intellectu satis capio. Et tamen propheta dignissime eam tractat. Multa
enim ex ea et alii sumpsere prophetae, ut quae sit densissima
refertissimaque mysteriis Christi, opera enim naturae, legis et gratiae,
hoc est summa totius Theologiae hic tractatur. Apostolum ergo ex Romanis
primum et optimum [Röm. 4, 15., 1. Cor. 15, 56.] interpretem invocemus,
qui c. 4. dicit ‘Lex iram operatur’. Et 1. Corin. 15. [Röm. 1, 18.]
‘Virtus peccati lex’. Ro. 1. ‘Revelatur ira dei de coelo super
omnem impietatem et iniustitiam hominum eorum, qui veritatem dei in
iniustitia detinent’. [Röm. 5, 20.] Et Ro. 5. ‘Lex subintravit, ut
abundaret delictum’. Legis itaque opus est terrere, conscientiam
concutere et omnem fiduciam demoliri. Atque id est, quod agitur figura
magnae alicuius tempestatis ita proprie, ut non alia allegoria magis
apte possit monstrari. Tonitrua enim et fulgura commovent et
tremefaciunt terram, concutiunt et conturbant fundamenta etiam montium,
et sicut ille ait, feriunt et summos fulgura montes, in qua re iratum
coelum [Ps. 104, 7.] omnes formidant, sicut ps. 193. dicit ‘A voce
tonitrui tui formidabunt’, hoc est quod dicit ‘Quoniam iratus est
eis’. Talem autem tempestatem fuisse in monte Sina, cum lex daretur,
ex praedictis verbis satis liquet cuivis, ut simul figura similaretur,
quod revera tum agebatur, et tale esset signum, qualis erat res ipsa.

Itaque legis doctrina et cognitio, cum agat aeternis comminationibus
[Hebr. 12, 20.] et exigat ea, quae ferre non possumus, sicut Heb. 12.
dicit ‘Non enim portabant ea, quae dicebantur’, terribilis est et
importabilis peccatrici conscientiae et tanto magis, quanto prolixior et
clarior eius sonus seu cognitio, hoc est vere per legem fieri
cognitionem peccati, et iram per legem concitari, hoc est ream inveniri
et aeterna ira dignam omnium hominum conscientiam. Quae cognitio intus
in corde, omnem illum tumultum et impetum tempestatis implet, qui in
Sina monte describitur visus esse. Hic vere commovetur et tremefit
terra, idest terrena corda, quae sapiunt ea, quae super terram sunt, et
non modo montes ipsi, sed fundamenta montium conturbantur et
commoventur, idest disperguntur superbi mente cordis sui. Montes enim
superbi sunt, fundamenta sunt fiducia potestatis, sapientiae, iustitiae
et [Gal. 2, 16.] quarumcunque rerum. Eruditus enim vera legis cognitione
intelligit, quod non subsistit coram deo omnis caro, quia ex operibus
legis non iustificatur 

[Seite 501]

homo. Nec potentia nec sapientia nec quaecunque substantia hic prodest,
omnia turbantur et corruunt, quia iratus est eis, hoc est per legem
revelatur ira dei, super eos maxime, qui fiducia illorum fundamentorum
superbiunt prae caeteris.

[Ps. 87, 1.] Montes autem hic absolute dicit, quia sunt et montes sancti
ps. 46. [Ps. 36, 7.] ‘Fundamenta eius in montibus sanctis’. Et alio
‘Iustitia tua sicut montes dei’. Potissimum autem fundamenta montium
intelligenda sunt fidutiae operum seu opera legis seu lex et doctrinae,
quibus homines sese confidunt iustificari. Hoc enim potissimum agitur
verbo et cognitione legis, ut peccatores faciat, et omnis mundus
obnoxius fiat deo. Sic enim Apostolus lege [Röm. 11, 32.] utitur
potissimum contra operum superbiam dicens Ro. 3. ‘Sed conclusit
scriptura omnia sub peccatum, ut omnium misereatur’. Et Christi gratia
maxime contra iustitiam hominum pugnat, nam haec omnium pertinacissime
[Röm. 10, 3.] resistit iustitiae dei, ut Ro. 10. dicit ‘Ignorantes
enim iustitiam dei et suam quaerentes statuere iustitiae dei non sunt
subiecti’.

Est et hoc mirabile et signandum, quod tonitruis non tantum cacumina sed
ipsa fundamenta montium concutiuntur, nam terra tota tremefit, etiam
radices montium. Ita lex non modo superbiam externe percutit, quod et
hominum possunt increpationes, sed penetrat et intima cordis conturbat,
ipsam conscientiae secretissimam fiduciam pavefaciens, quia lex
spiritualis est et sermo vivax, penetrantior omni gladio ancipiti, nec
est qui se abscondat a calore eius.

Hebraeus iucunda vocum allusione dicit ‘vatigeas vatireas haarecz’,
quod noster forte non potuit reddere, sed dixit ‘Commota est et
contremuit terra’. Significat autem pavidum illum motum, quo ad fugam
et cursum aliquis commovetur, significantissime vim legis et
conscientiae metum exprimens. Ita propheta non modo iucundus est
sententiis, sed et verbis et constructione, si quis vacaret omnia
observare.

[18, 9.] Ascendit fumus in ira eius, et ignis a facie eius exarsit. 

Carbones succensi sunt ab eo.

Hieronymus ‘Ascendit fumus in furore eius et ignis ex ore eius
devorans, carbones incensi sunt ab eo’. Hoc in visibilibus
tempestatibus fit, quoties fulmine tacta conflagrant, hic enim fumus,
ignis et carbones visuntur. At in monte Sina fumum et ignem quidem
fuisse satis ostendit Moses [2. Mos. 19, 18.] Exo. 19. Nusquam autem
carbones illic leguntur, nisi carbones intelligat montem ignitum et
ardentem. Certum est enim, omnia igne micuisse, fumasse, [5. Mos. 5,
23.] arsisse, caligasse, quae in monte et iuxta montem fuerunt, ut
Deutro. 5. dicit ‘Et montem ardere vidistis’. Terribile enim fuisse
quod videbatur, Paulus [Hebr. 12, 21.] scribit Heb. 12., ut et Moses
diceret ‘Exterritus sum et tremebundus’. Itaque quos carbones Moses
non expressit, propheta una cum igne intelligit et eloquitur. 

[Seite 502]

Totum autem hoc facit, ut manifestis indiciis ostendat, sese ab historia
illa ad allegoriam diverti et mysteriis ludere. Ideo non solum
‘carbones’ adiicit, sed et alia quaedam, quae in historia non
leguntur aut non eo modo leguntur, quale est, quod fundamenta montium
concussa dicit, cum illic nec plures montes nec fundamenta memorentur,
volens uno monte Sinai multos illos superbos cum suis praesumptionibus
figuratos videri. Tale est, quod iratum eis dominum dicit, cum nihil de
ira domini in montem Sina historia habeat. Tale et hoc, quod fumus in
ira eius ascendit, cum nihil illic de fumo irae eius sit dictum, Et quod
manifestissime allegoriam historiae indicat, quod dicit, ignem a facie
eius exarsisse, seu ut Hebraeus plenius habet, ex ore eius devorasse,
nec enim ignis ille, quo ardebat mons Sina, ex ore dei provenisse
scribitur, nisi ideo dicamus ex ore eius venisse, quia fulgure desursum
velut ex ore coeli misso conflagrarit.

Lex igitur est, quae ex ore eius, idest ex ore praedicantium, infantium
et lactentium procedens accendit, exurit, devorat, vastat quicquid est
superiae in vanitate humana, ut locum paret gratiae. Ad increpationem
enim legis sequitur pavor et terror, fuga, atque cum fuga nusquam
pateat, oritur angustia, atque haec est ignis iste, qui concoquit et
devorat omne malum, exurit concupiscentiam, ut iam non libeat quod
delectabat antea. Sic incenduntur carbones ex eodem igne, ut peccatores
exusta per vim legis mala cupiditate ardeant, nondum quidem charitate
suaviter, sed fornace angustiae suae fortiter, in qua conflantur et
parantur et purgantur sicut aurum in igne. Sed fumus ante ignem ponitur,
cur hoc? Quis priorem igne fumum unquam vidit? Sed fumus signum est
praesentis ignis, et licet prior non sit, prior tamen apparet.
Augustinus fumum intelligit lachrymosam deprecationem poenitentium, cum
cognoverint, quid minetur impiis deus. Quem non repudiemus, sed
augeamus, ut fumus sit et confessio foris peccatorum et omnia illa
argumenta, quibus proditur interna conscientiae fuga et angustia, sicut
[Apgsch. 2, 37.] illi Act. 2. compuncti et conterriti verbis Petri
dixerunt ‘Viri fratres, quid faciemus?’ Iis enim verbis significant
quid intus patiantur. Ascendit ergo fumus in ira eius, quia ira dei
cognita per legem humiliat in profundum superbos, et ex eo profundo
sursum fumum hunc poenitentiae suae emittunt.

[2. Sam. 22, 9.] II. Reg. 22. dicitur ‘Ascendit fumus de naribus eius,
et ignis de ore eius voravit’, ubi vitio scriptoris ‘volavit’
nostri codices habent, in quo videtur loqui de fumo irascentis, non de
fumo poenitentis. Sed cum allegoriam tractet, convenit, ut sicut os
domini, os praedicantium et ignis ex ore eius virtus legis in peccatore
dicitur, ita et nares domini iidem praedicantes sint, quod per eos
indicat et revelat iram suam. Quare sicut ignis in peccatoribus vorat,
licet de ore domini procedat, ita fumus in eisdem ascendit, licet de
naribus domini procedat. Neque enim possibile est historico et literali
sensu vel ignem de alicuius ore vorare vel fumum de alicuius naribus
ascendere, cum sternutans flatum potius demittat. Verum in hebraeo
utraque dictio 

[Seite 503]

aequivoca est, quam interpres varie reddit, ut hic ignem exardentem et
fumum irae, quod illic ignem vorantem et fumum naris dicat. Ego dicerem,
quod hoc psalmo dicitur ‘Ignem ardentem’ et ‘fumum irae’.

[18, 10.] Inclinavit coelos et descendit. 

Et caligo sub pedibus eius.

[2. Mos. 19, 16.] Hoc historia confitetur dicens ‘coepit nubes
densissima operire montem’. [5. Mos. 5, 22 f., Hebr, 12, 18., 2. Mos,
19, 20.] Et Deutro. 5. et Heb. 12, eiusdem caliginis mentio fit,
dicitque Exo. 19. ‘Descendit dominus super Sinai in ipso montis
vertice et vocavit Mosen in cacumen eius’. Multi multa de ista
caligine commenti sunt, praesertim Dionysius ille, quisquis fuerit. Nos
coepto itinere prosequamur allegoriam nostram, qua diximus, superbos
humiliari per ministerium legis, idque hoc loco tractari. Virtus itaque
legis et ira dei per eam revelata non sentitur, non conturbat fundamenta
montium nec tremefacit terram, non succendit carbones nec devorat
peccatores nec suscitat fumum nisi domino ipso intus movente, docente et
incrementum dante. Quam multi enim audierunt Iohannem Baptistam,
Christum, Apostolos fulgurantes et tonantes tonitruis iudicii et irae
dei futuri, qui tamen indurati corde sicut incus Behemoth nihil sunt
commoti, sicut multos videmus, qui tonitrua corporalia contemnunt et
rident, etiam si videant, alios eisdem exanimari.

Hoc est, quod hic dicit et illic figuratum est, ubi descendisse dominus
super montem Sinai scribitur. ‘Inclinavit enim coelos’, hoc est
Apostolos dimisit in mundum contra superbos filios Adam. ‘Et ipse
descendit’ cooperans [Gal. 2, 8.] et confirmans sermonem eorum, sicut
Gal. 2. dicit ‘Qui operatus est Petro in Apostolatu circumcisionis,
operatus est et mihi inter gentes’. ‘Et caligo sub pedibus eius’,
idest quod opera et viae eius cognosci non possunt. Hoc fit, dum alienum
opus operatur, ut operetur opus suum, dum damnat, ut salvet, dum
conscientiam conturbat, ut pacificet. Contraria enim sunt opera
iustificationis omni sensui humano, qui sese humiliari et in nihilum
redigi per virtutem legis non sustinet, quia non capit, quam bene secum
agatur. Putat enim, sese consumi, cum revera oriatur sicut Lucifer et
dispergatur, ut congregetur, evellatur, ut plantetur. Fide ergo opus est
in ista [Hiob 3, 23.] caligine, sicut Iob 3. ‘Viro cuius abscondita
est via et circundedit eum [Jer. 10, 23 f.] deus tenebris’. Hiere. 10.
‘Scio, Domine, quia non est hominis via eius, corripe me in iuditio et
non in furore’ &c.

[18, 11.] Et ascendit super Cherubim et volavit. 

Volavit super pennas ventorum.

[2. Mos. 25, 9 ff.] De hoc nihil legitur in historia, nisi illud tangat,
quod Exo. 25. praecipitur Mosi, ut inspiciat et omnia faciat secundum
exemplar, quod ei monstratum erat in monte. Inter quae erant et cherubim
ex auro productiles, 

[Seite 504]

in quorum medio propitiatorium, unde loqueretur dominus ad Mosen, sicut
ibidem dicitur. Quo simul propheta prae ubertate voluptatis etiam
mysteria tabernaculi copulat cum mysteriis montis Sinai. Incredibile est
enim, quam copiose colludant scripturarum mysteria et acervatim irruant,
si quando serenatis turbis periculorum in libertate et gaudio spiritus
homo versatur. Nihil enim tunc non novit, nihil non audet, omnia potest,
quia unctio praesens docet eum. Usus autem scripturae postea invaluit,
ut deum appellaret [Ps. 99, 1.] sedentem super Cherubim, ut ps. 98.
‘Dominus regnavit, irascantur populi, [Ps. 80, 2 f.] qui sedes super
Cherubim, moveatur terra’. Et 79. ‘Qui sedes super cherubim,
manifestare, coram Ephraim, Beniamin et Manasse (idest super arcam, quae
erat ad occidentem, in quo tres illae tribus locabantur) excita
potentiam tuam’.

Voluit enim dominus et ab initio semper id curavit, ut esset aliquod
monumentum et signum memoriale externum, quo alligaret fidem credentium
in se, ne abducerentur variis et peregrinis fervoribus in spontaneas
religiones [1. Mos .22, 14.] seu potius idolatrias. Sic Genesis 22. Mons
Moria appellatur, idest dominus [1. Mos. 35, 1.] videbitur, quod illic
respexerit ad oblationem Abrahae. Et 35. praecipitur [5. Mos. 12, 5.]
Iacob, ut altare faciat deo, qui ei apparuerat in Bethel. Hinc Moses
praecepit, ne locum, nisi quem dominus elegisset, sibi erigerent pro
cultu dei, quod tamen excelsis et lucis postea erectis sepius
transgressi sunt. Ita et tabernaculum federis, propitiatorium, cherubim
pro loco eis dedit, in quo eum invenirent et invocarent, quae omnia in
Christum figurata sunt.

Nos enim nunc locum non habemus, non tamen sine signis et monumentis
sumus, ut sunt Baptismus et Missa, sed nec ipsa ulli sunt loco affixa.
Christus enim nunc ubique regnat, et ubilibet licet baptisari,
praedicare et sacro pane vesci. Quare nostrum propitiatorium, noster
Cherub in abscondito sunt et mysterio verbi fidei tantum comprehendi
possunt. Christus est [Röm. 3, 25.] propitiatorium, ut Ro. 3. docet
Paulus, ‘quem proposuit deus propitiatorium [Col. 2, 9.] in sanguine
eius’, ‘in quo inhabitat omnis plenitudo divinitatis
corporaliter’. [2. Cor. 5, 19.] ‘Et deus erat in Christo mundum
reconcilians sibi’. Duo cherubim cum alis suis sese superne
contingentibus et propitiatorium operientibus in propitiatorium mutuis
vultibus prospicientes, duo sunt testamenta, quorum alterum est verbum
legis, alterum verbum gratiae, quae inter sese etiam adversa videntur,
dum lex auget peccatum, gratia tollit, tamen in Christo conveniunt,
[Röm. 8, 3 f.] quia ‘quod erat impossibile legi, deus mittens filium
suum, damnavit peccatum de peccato, ut iustificatio legis impleretur in
nobis’.

Hoc volunt etiam qui dicunt, Cherub significare multitudinem seu
plenitudinem scientiae, quod ministerium utriusque verbi, legis scilicet
et promissionis seu gratiae, si recte tractetur, omnia doceat. Equitat
ergo seu vehitur dominus super Cherubim in spiritu et veritate, quando
per fidem in nobis regnat, quae ministerio utriusque verbi in nobis
paratur. Nam quod noster ‘ascendit super Cherubim’, hebraeus aptius
dicit ‘vehitur seu equitat’, 

[Seite 505]

ut vitale regnum fidei in nobis exprimat. Non ergo noster cherubin ulli
loco affixus est, sed ubiubi verbum fidei fuerit, ibi super Cherubim
sedet dominus per Christum et regnat in nobis. Unde et in figura illud
servatum est, quod super propitiatorium et cherubim nihil erat positum,
quod videretur, [2. Mos. 25, 22.] sed sola fide credebatur illic sedere
Deus, et ‘inde (inquit) loquar ad te’. Ita nobis non nisi fide
creditur deus in Christo habitare, quod credimus testimonio cherubim
utriusque testamenti, nec licet nobis undelibet expectare verbum dei
nisi ex isto propitiatorio Christo.

Idem videtur per tautologiam dici ‘Volavit super pennas ventorum’
seu ‘spirituum’. De spirituali enim vento loquitur, quod est ipsum
verbum spiritus legem interpretans et gratiam demonstrans. Hoc enim
verbum sicut [Joh. 3, 8.] ventus velociter venit, spirans ubi vult,
vocemque eius audis et nescis, unde veniat aut quo vadat. Pennae autem
horum ventorum ipsa sunt verba vocalia, in quibus volant spiritus isti.
Nam et gentes suum Mercurium, quo volunt significari sermonem divinum,
fingunt esse alatis pedibus. Adeo naturaliter insita est humanae menti
allegoriae affectio. Volat ergo super pennas ventorum, idest ministerio
verbi vocalis, quo fides docetur, volat super nos, ut ubi sit verbum
vocale, spiritu fidei apprehensum, ubi sine dubio, dominus est et volat
super eos.

‘Volare’ autem dicitur, cum Cherubim ex auro producti non volarent,
quia vidit, alas non frustra Cherubim apponi in lege, cum alae ad
volandum datae sint. Intellexit, significari futurum quendam volatum
verbi per totum orbem terrarum, qui est ipsum ministerium verbi et super
hunc volatum, super has pennas volaturum et ubique verbo suo praesentem
futurum dominum, [Marc. 16, 20.] sicut Marcus ulti. dicit ‘Domino
cooperante et sermonem confirmante sequentibus signis’. Quare volatus
iste mihi velocitatem verbi per orbem [Ps. 147, 15.] significat, sicut
et ps. 147. dicit ‘Velociter currit sermo eius’. Non solum autem
hoc, verumetiam ut neque verbi nec cooperantis domini quietem in
Ecclesia significet. Non enim cessandum est unquam a verbo, sed semper
in usu, motu, volatu esse debet, ut dominus ipse semper volare movereque
in nobis fidem possit. Qui etsi omnia per se possit, non tamen nisi
ministerio verbi facere statuit, ut fidei locus sit et nostrae
infirmitati consulatur, quae ferre non potest divina nisi verbo
involuta, quo velut in utero suo nos [Jes. 46, 3.] portat, ut Isa. 46.
dicit.

Quare non spernendum est, quod volandi verbum geminavit, ut nos erudiret
spiritum domini non ferri super aquas populorum nec presenti numine
regere nisi eos, qui verbo catechisantur, ut destrueretur praesumptio
humanae virtutis et liberi arbitrii, commendareturque gratia et
humanitas salvatoris nostri dei in eos, qui audiunt verbum dei et
custodiunt illud. Sic [5. Mos. 32, 11.] et Deutro. 32. scribitur Dominus
volasse super populum Iacob, sicut aquila provocans ad volandum pullos
suos et super eos volitans. Siquis autem 

[Seite 506]

volatum super pennas ventorum petere volet ex historia montis Sinai, non
magnopere contendo. Potest forte dici dominum, quando in montem
descendit, super pennis venti volasse. Non enim monte ceu sustentaculo
usus est, cum in aere potius substitisse dicendus sit, ut qui non
portatur ab ullo, sed portat ipse omnia verbo virtutis suae, quod eo
volatu significatum sit.

[18, 12.] Et posuit tenebras latibulum suum, in circuiti eius 

tabernaculum eius. 

Tenebrosa aqua in nubibus aeris.

Quia obscuritas semper est foecunda sicut et imperitia, ideo propheta
potest iterum videri gemellam figuram tangere et Sinai et tabernaculi,
saltem parte priore, quae de tenebris sancti sanctorum et tabernaculo
videtur loqui. Quod enim in sancto sanctorum nullum fuit lumen,
significabat, inhabitante Ecclesiam suam deo per Christum fidem esse in
cordibus eorum, quae nec comprehendit nec comprehenditur nec videt nec
videtur et tamen omnia videt. Est enim argumentum rerum valde quidem
praesentium, sed nequaquam apparentium. Sicut Arca foederis erat
praesentissime in sancto sanctorum, non tamen apparebat, ita
tabernaculum eius fuit in circuitu eius, quia in medio sancti sanctorum
ipse sedebat, quo significatum est, ut [Ps. 46, 6.] ps. 45. dicit, Deum
esse in medio Ecclesiae suae, ideo non posse eam commoveri, quam et
similes prophetias ex ea figura hauserunt. Non enim deus in nobis regnat
superficietenus, lingua et verbo, sed in virtute, nec sunt [Röm. 10,
9.] stabiles, qui in lingua et verbo in eum credunt, sed ‘qui corde
credunt, iusti sunt’, in quorum medio ipse habitat. Hi sunt fortes et
adiuvantur in [Ps. 46, 6.] omnibus vultu dei (idest praesentia dei), ut
ps. 45. ‘Adiuvabit eam deus vultu suo’, seu mane diluculo, idest
praesenti valde numine et ipso vultu.

Sed ad montem Sinai quoque veniamus, de quo scriptum est, quod
descendente domino mons operiri coepit caligine, et ipse in vertice et
medio montis recte dicitur posuisse tenebras latibulum suum, quo eadem
fides est significata, per quam habitat in medio Ecclesiae suae in
cordibus nostris, ubi non videtur. Heae autem tenebrae, dum extra nos
sunt, litera occidens est terribilis prudentiae carnis, quae vehementer
exhorret occidi et tamen occidi oportet, sicut lex occidendam docet, ut
cum Mose ascendat ad verticem montis, ingresso in caliginem ad dominum.
Neque enim ad dominum intra caliginem venitur, nisi mortificata per
legem prudentia carnis

‘In circuitu suo tabernaculum’, scilicet posuit, idem est per
repetitionem, quanquam in hebraeo non sit praepositio ‘in’, sed
‘sic circuitum suum tabernaculum suum’, hoc est: sicut posuit, ut
tenebrae essent latibulum suum, ita posuit, ut et circuitus suus esset
tabernaculum suum. Quod mihi videtur in eum sensum dici, quod fides seu
Ecclesia fide sanctificata sit illud, in quo deus moratur. Nam ideo
ponit tabernaculum suum non nisi id, quo 

[Seite 507]

circuitur, idest clauditur et absconditur, sicut sancto sanctorum
circumibatur et claudebatur et in monte Sinai nube et caligine
circumibatur. Et valet adversus personarum respectum, quod dicit
tabernaculum suum esse id, quo circuitur. Quicquid illud tandem sit, nec
nomen nec personam habet. Quicunque [Gal. 3, 28.] enim eum circundant
eique adherent, sive gentes sive Iudaei, fiunt eius tabernaculum, non
est enim distinctio. Verum aspera (ut dixi) haec carni ingressurae sunt,
suavia spiritui ingresso. Non enim homo nisi per tenebras fidei, fides
non nisi per mortificationem carnis ingreditur. Unde tenebrae istae,
donec sunt exteriores, mors et infernus sunt, ubi fuerint factae
interiores, vita et salus sunt. Litera enim opponit caliginem et crucem,
sed spiritus fidei perrumpit et ingressus caliginem invenit dominum.
Ideo qui [2. Mos. 20, 19.] fugit et horret caliginem sicut populus
Israel excusans se, ne fieret eis verbum legis, non pervenit ad dominum.
Nisi enim legem audieris, quae te humiliet et crucifigat, dominum intus
cum Mose loquentem non audies, sed [2. Mos. 19, 20.] nec Moses intrat
nisi vocante domino, sicut habent verba Exodi.

‘Tenebrosam aquam in nubibus aeris’. Hieronymus ‘in nubibus
aetheris’. Certe potest ex hebraeo etiam dici ‘in nubibus nubium’.
Utraque enim dictio nubem significat, ut densam et coactam nubem
intelligamus, qualis est tempestatum, Meliusque in acccusativo
‘tenebrosam aquam’ et sine praepositione ‘In’, hoc modo: posuit
tenebras latibulum suum, circumitum suum tabernaculum suum, tenebrosam
aquam nubem nubium, ut sequentia declarent praecedentia, ac si dicat:
latibulum suum voluit esse tenebras, in quarum circuitu habitaret, quae
fuerunt aquae illae nigrae in densissima nube tempestatis. Quibus
omnibus significatur mortificatio veteris hominis, quam in suis exercet
per verbum legis dominus, et tamen hoc non facit crudeliter, cum sit
prope omnibus, quibus haec mala facit, ut benefaciat, ideo in circuitu
suo fiunt. Quare licet passim hanc tenebrosam aquam in nubibus aeris
speculationibus dederint in obscuritatibus propheticis, nos tamen
consequentiam verborum et sententiarum observantes per aquam tenebrosam
opus legis intelligimus, idest mortificationes carnis, tristitias
conscientiae et iram iudicii, quibus caro affligitur, sicut et ad sensum
tenebrosae illae nubes tempestatum aquosae sunt simul et tristes et
molestae. Nam et aqua et caligo tristitiam persecutionemque significat
in scripturis sanctis.

‘Nubes autem nubium’ seu ‘nubes aeris’ ipsi sunt Apostoli
tristia mundo nunciantes, dum omnes sub peccato concludunt per legis
verbum. Ipsi enim sunt circuitus domini, et in medio eorum ipse latet
presens, et [Jes. 5, 6.] per eos operatur omnia in verbo. Sic Isa. 5. de
vinea domini, quam vocat [Jes. 60, 8.] Israel, dicit ‘Et nubibus meis
mandabo, ne super eam pluant imbrem’. Et 6. ‘Qui sunt ii, qui, ut
nubes volant, et quasi columbae ad fenestras suas?’ Sed dum atrae
nubes solvuntur, pluunt salutarem imbrem, quae prius 

[Seite 508]

nigredine sua minari videbantur interitum: ita predicator legis occidit
et tamen vivificat, ubi legem spiritualiter in Christo impletam docet.
Frequens est allegoria ista nubium et pluviae in scripturis pro
ministerio verbi.

[18, 13.] Prae fulgore in conspectu eius nubes transierunt. 

Grando et carbones ignis.

Sensum huius versus, quo praecedentibus cohereat, fateor, me prorsus non
intelligere. Itaque glosa mea prima esto hoc verbum: nescio. Verum ut
melioribus occasionem demus, in incertum disputemus. Augustinus et
Hieronymus intelligunt significari transitum Apostolorum a Iudaeis ad
gentes, sed consequentiam non tradunt, qua hoc factum intelligatur a
fulgore in conspectu domini. Et ne putemus, nos solos torqueri hoc loco,
ipse Cassiodorus ‘prae fulgore’ putat unam esse dictionem numeri
pluralis et referendam ad nubes, quasi praefulgidae nubes dixeris,
scilicet nihil mirum nos labi, quando tanti viri tam insigni lapsu pene
delyrant.

Delirabo et ego interim. Hactenus namque ministerium verbi cecinit,
quoad priorem eius partem, quae est doctrina legis, qua ubi praesens
dominus cooperatur, peccatores humiliantur. Nunc posteriorem et alteram
partem canit, qua post virtutem legis verbum gratiae humiliatos exaltat
et consolatur. Ita erit sensus: Nubes illae nigrae et terribiles, quibus
per verbum legis ira dei revelatur, transeunt, praetereunt et evacuantur
prae nimio splendore et claritate, quae in conspectu eius est. Hoc est
revelatio et cognitio dei, qua cognoscitur eius misericordia, tam dulcis
est, ut prior tumultus verbi legalis amplius non contristet. Sicut enim
(ut Bernhardus ait) Cognitio sui sine cognitione dei desperationem, ita
cognitio dei sine cognitione sui praesumptionem operatur, si modo
cognitio dei dicenda est, quae sine sui cognitione est, cum speculativa
tantum sit necessario.

[2. Cor. 3, 9 ff.] Sic Paulus 2. Cor. 4. tribuit fiduciam et spem
cognitae gloriae dei dicens ‘Si ministratio damnationis in gloria est,
multo magis abundat ministerium iustitiae in gloria. Nam nec
glorificatum est, quod claruit in hac parte propter excellentem gloriam.
Habentes ergo talem spem multa fiducia [2. Cor. 3, 18.] utimur’. Et
infra ‘Nos autem revelata facie gloriam domini speculantes in eandem
imaginem transformamur a claritate in claritatem tanquam a domino
spiritus’. Vides, Apostolum gloriam revelatae faciei enarrantem pene
eadem verba huius versus ponere ‘Prae fulgore conspectus eius’. Quid
est fulgor conspectus eius quam gloria seu claritas faciei revelatae
dei?

Quid ergo est gloria domini? quid revelatio faciei? Diximus ps. 4. et
aliis, vultum domini et conspectum dei, super nos et in conspectu nostro
positum, aliud non esse quam praesentem et propitium dominum habere, in
eum confidere, et ut usus scripturae, nosse dominum, quod non nisi
[Hebr. 8, 11., Jer. 31, 34.] per fidem in hoc saeculo. Six ex Hieremia
Apostolus heb. 8.: ‘Et non docebit unusquisque proximum suum dicens:
nosce dominum. Omnes enim 

[Seite 509]

[Jes. 11, 9.] scient me a minore usque ad maiorem’. Et Isa. 11.
‘Quia repleta est terra scientia domini sicut aqua maris
operientis’. Haec notitia dei laetificat cor, sicut notitia sui
contristat, quia illa proponit misericordiam ante oculos, ut [Ps. 26,
3.] ps. 25. dicit. Haec peccatum contra nos ponit semper, et cogitare de
peccato [Ps. 51, 5.] semper cogit, ut ps. 50. dicit. Conspectus itaque
dei est notitia revelata dei, in qua videtur gloria seu claritas dei.
Gloria autem dei est nostra iustificatio, quam videmus non esse
currentis hominis, sed miserentis dei, [Eph. 1, 6.] unde non nobis, sed
domino damus gloriam, qui ut Apostolus dicit, ‘Omnia [1. Cor. 1, 31.]
facit in laudem gloriae gratiae suae’, ut ‘qui gloriatur, in domino
glorietur’ evacuata penitus nostra gloria revelataque ignominia nostra
per verbum legis.

Transitis autem nubibus istis et satis humiliatis peccatoribus per
peccati cognitionem ministerio legis paratum et in conspectum dei
adductis, ubi gloriam gratiae dei agnoscentes pacificantur, exultant et
laudant, simul transeunt et grando et carbones ignis (sic enim ego
arbitror ad verbum [Ps. 9, 6.] ‘transeunt’ referendas esse et nubes
et grandinem et carbones ignis). ‘Grando’ autem allegorice dura et
aspera legis verba significat, sive ut alibi dicit, increpationes in
populis. ‘Ignitos’ autem ‘carbones’, quos idiotismo hebraeo
‘carbones ignis’ vocat, intelligimus vel eosdem, quos supra dixit
succensos esse ab igne, ipsos scilicet peccatores angustiae igni exustos
sive eadem legis verba, quibus ignis ille penitentiae in conscientia
succenditur. Quod magis probo, omnia enim illa transeunt, ubi dulcis
misericordiae dei notitia revelata fuerit. Tum enim nubes prius odiosae
fiunt gratae, et predicatores legis, quos abominabamur, diligimus et
verba eorum dura et urentia tandem probamus, Non secus atque parvulus
pedagogum suum et disciplinam eius odit, donec haereditatem adeptus
intelligat, quae fuerit duri pedagogi utilitas, quo [Gal. 4, 1 ff.]
paradigmate ad Galatas Paulus utitur, non inepto ad hunc locum
intelligendum.

Haec omnia puto prophetam accepisse ex ea parte historiae, ubi scribitur
[2. Mos. 19, 20.] Moses ascendisse in montem et ingressus fuisse
caliginem, scilicet in conspectum domini. Neque enim coram domino hanc
tempestatem fuisse, sed in circuitu eius dumtaxat intelligimus, ut et
versu precedente dixit. Sicut ergo Mosi ingredienti in conspectum dei
gloria domini apparuit, unde [2. Mos 34, 29 ff.] et retulit ex eodem
consortio sermonis domini gloriam vultus sui, ut Exo. 34. scribitur,
simul nubes, grando et carbones igniti transierunt et iam in eius [2.
Cor. 3, 18.] conspectu non fuerunt prae fulgore conspectus dei, Ita et
nobis docente Apostolo revelata facie domini gloriam speculantibus et in
eandem eodem claritatis consortio imaginem transformatis multa est spes
et fiducia, cessat exactor, supertum est iugum oneris eius, sceptrum
exactionis eius et virga humeri eius [Jes. 9, 4 ff.] per parvulum, qui
natus est nobis, et filium, qui datus est nobis. Isa 9.

Iterum hic propheta vel auget historiam vel proprio spiritu allegoriam
[2. Mos. 19.] ludit. Non enim expresse legimus in Exodo, grandinem et
ignitos carbones in 

[Seite 510]

monte Sinai de coelo missos, sed quia valida tempestas fuit,
intelliguntur et ibi ignis, grando, nix, spiritus procellarum non minus
mixta fuisse, quam in Aegypti plagis mixta fuerunt, cum utrobique idem
legis officium figuratum fuerit.

Haec pro meo captu dixerim, alius abundet suo sensu, nam verbum [Matth.
24, 35.] ‘transierunt’ significare mutationem, illud Matt. 24.
probat ‘Coelum et terra transibunt, verba autem mea non transibunt’,
quam significationem hoc tempore et loco apprehendi. Quodsi quispiam
volet intelligi, Nubes, grandinem, carbones transire prae claritate
conspectus dei, idest verbum et increpationes legis valere et pertingere
nec impediri, quin efficiant id in peccatoribus, propter quod
praedicantur, ob praesentiam gloriae dei praedicatae, [Ps. 77, 18.] quae
confundit superbiam hominum, sicut ps. 76. videtur loqui ‘Etenim
sagittae tuae transeunt’, non damno. Potest et hic transitus pulchre
quadrare [Heb. 4, 12.] praecedentibus et sequentibus, quo efficatia
verbi monstretur, ut heb. 5. ‘vivus et efficax est sermo dei et
penetrantior omni gladio ancipiti’, nec meum est diffinire, utra
sententia praestet.

[18, 14.] Et intonuit de coelo dominus, et altissimus dedit 

vocem suam. 

Grando et carbones ignis.

Hic versus prope cogit posteriorem sententiam praecedentis versus
acceptari, tamen utranque videamus, de priore prius. Ex historia videtur
[2. Mos. 19, 19.] illud referre, quod Exo. 19. scribitur Dominus
respondisse Mosi loquenti deinde voces auditas et dominum locutum decem
praecepta. Quorum allegoria est, solius domini voce impleri legem. Quid
est enim Mosen loqui, et dominum respondere? nisi per Mosen legem dari,
per Christum autem, qui legi respondeat et eam solus impleat, gratiam et
veritatem fieri, ut [Joh. 1, 17] Iohan. 1. dicit ‘Lex per Mosen data
est, Gratia autem et veritas per Ihesum Christum facta est’.
‘Intonat ergo de celo dominus’, idest de choro Apostolico praedicat
verbum gratiae, et idem ‘dat vocem suam’, per repetitionem [Ps. 29,
4., Ps. 68, 34.] dictum. ‘Vox enim domini vox virtutis est’, ut ps.
28. videbimus, et ps. 67. ‘Ecce dabit voci sue vocem virtutis’.

[Ps. 147, 16 ff.] Qua figura et ps. 147. pulchre ludit ‘Qui dat nivem
sicut lanam, nebulam sicut cinerem spargit. Mittit cristallum suam
(idest grandinem) sicut buccellas, ante faciem frigoris eius quis
sustinebit? Emittet verbum suum et liquefaciet ea, flabit spiritus eius,
et fluent aquae’. Quibus omnibus significatur ministerium
praedicationis, quod asperum est priore legis, dulce autem posteriore
verbi offitio. Hoc sensu oportet Grandinem et carbones ignis alia
significatione accipere, quam praecedente versu accepimus. Nam illic
aspera et urentia legis verba diximus, hic iucunda et refrigerantia
significari dici oportebit. Quod etsi aliquo studio possimus utcunque
asserere, ut verbum gratiae asperum sit urens carni et sanguini: Nescit
enim homo 

[Seite 511]

[Joh. 6, 60 ff.] precium eius, sicut Iudaeis Iohan. 6. Sermo Christi,
qui erat sermo vitae, durus erat et sermo mortis, Et Paulus fatetur,
sese esse bonum Christi odorem, aliis tamen in vitam, aliis in mortem,
apparet tamen esse violentum et coactum.

Erit ergo tunc verborum ordo: Dominus dedit vocem suam, quae est grando
et carbones ignis, idest aspera et urens, deus enim noster ignis
consumens [Jer. 23, 29.] est, immo ut Hiere. 23. dicit ‘Nonne verba
mea sunt quasi ignis, dicit dominus, et quasi malleus conterens
petram?’ Quare et alteram sententiam sub iudicium cuiusque tractemus,
ubi etsi satis in praecedentibus dixerat terram commotam, fundamenta
concussa irascente domino, et ipsum volasse super Cherubim et alia,
quibus virtus verbi legis declarata est et praesentia domini in
ministris verbi, tamen hoc ipsum etiam his versibus tractat, idem
inculcaturus et explicaturus dicens, Nubes ipsas prae fulgore eius
fuisse efficaces, et dominum in eis de coelo tonasse, dedisse voces suas
grandineas et igneas, ne id operis, quod lex minando, terrendo,
turbando, iurgando, increpando, arguendo, urendo et consumendo (haec
enim omnia vidimus in his versibus dari ministerio legis) operatur,
ipsis nubibus Apostolis et praedicatoribus tribuatur, sed soli domino,
qui dat nubes, grandinem, ignitos carbones transire, ipse enim dat hanc
vocem suam de coelo. [2. Mos. 19, 16.] Sic enim et in historia legimus,
fuisse sonitum tempestatis ante vocem buccinae, ut clarior et clarior
legis intelligentia detur assiduitate docendi.

Patet ergo, et translatores non intellexisse hos versus, dum per
soloecum verterunt ‘dedit vocem suam, grando et carbones ignis’, ubi
vertendum erat ‘vocem suam, grandinem et carbones ignis’ in
accusativo, a verbo ‘dedit’ pendente. Ubi sive vocem distinguas a
carbonibus et grandine sive coniungas, nihil refert, modo per utrunque
intelligas vocem praedicationis, quae ut varia est et variis affectibus
serviens, ita numerosis illis coeli impressionibus figuratur, ut sunt
stelle, pluvie, grando, nebula, nix, fulmen, fulgura, et omnibus, quae e
coelo labi possunt sive vivificantia sive mortificantia, quorum priora
verbo vitae, posteriora verbo legis accommondanda sunt. Coeli enim sunt
Apostoli, ut sequente psalmo videbimus.

[2. Sam. 22, 12.] II. Reg. 22. Non nihil variant hi versus, sic enim
leguntur ‘Posuit tenebras in circuitu suo latibulum suum’ (ubi
omittitur ‘latibulum suum’, et pro ‘tabernaculum suum’
‘latibulum suum’ ponitur), ‘cribrans aquas de nubibus coelorum’
(pro ‘densitas aquarum in nubibus nubium’, densae enim nubes
cribrare videntur aquas). ‘Prae fulgore in conspectu eius transierunt
carbones ignis’ (pro quo noster textus ibidem habet ‘prae fulgore in
conspectu eius nubes, succensi sunt carbones ignis’. ‘Nubes’ enim
superfluunt et ‘succensi sunt’ idem verbum est quod
‘transierunt’, utrunque significans). ‘Et intonuit de coelo
dominus, et altissimus dedit vocem suam’ (ubi non repetitur
‘grando’ et ‘carbones ignis’). Quam diversitatem ociosis et
studiosis relinquo.

[Seite 512]

[18, 15.] Et misit sagittas suas et dissipavit eos. 

Fulgura multiplicavit et conturbavit eos.

Evidens est, allegorice prophetam loqui de sagittis, cum nihil in
historia de eisdem legatur. Quare sagittas appellat ipsa fulmina, de
quibus dicit [2. Mos. 19, 16., Ps. 77, 18.] Exo. 19. ‘Et coeperunt
micare fulgura’. Sic et ps. 76. vocat ‘Etenim sagittae suae
transeunt, vox tonitrui tui in rota’. Hinc verba, quibus configitur
conscientia, [Ps. 38, 3.] sagittae vocantur, ps. 39. ‘Quoniam sagittae
tuae infixae sunt mihi’. [Hiob 6, 4.] Et Iob 6. ‘Sagittae domini in
me, quarum indignatio ebibit spiritum meum, et terrores domini militant
contra me’. Multa de sagittis eiusmodi passim [Ps. 7, 14.] legimus, ut
et ps. 7. ‘Sagittas suas ardentibus effecit’.

Sunt ergo ista fulgura, fulmina, sagittae eadem verba legis terrentia,
turbantia et configentia cor peccatoris, perseverat enim propheta adhuc
in explicando et inculcando officio legis. Unde et hic versus argumento
est, versus praecedentes posteriore sententia intelligendos esse de
ministerio verbi legalis magis quam de verbo gratiae, ut stet ratio
consequentiae. Diximus enim, verbum legis esse varium et multiplex in
opere suo, quod in corde peccatoris operatur terrendo, minando,
argumento, urendo &c. Ideo et variis in Sina monte symbolis tempestatis
et hoc aliisque locis variis verbis tempestatis explicatur, quae omnia
magis ac foelicius experientia intelliguntur, quam verbis edisserentur,
quandoquidem et propheta, quasi suis verbis ea nequierit consequi, ad
historiam sese recepit et allegoricis verbis voluit indicare magis quam
explicare.

Quare et nos, si alia non possumus complecti, hoc simus contenti,
universa illa tempestate montis Sinai et omnium verborum, quibus illa
refertur, nobis tradi totum illum tumultum, quem suscitat verbum dei in
corde peccatorum, quo ad odium sui et mundi mutantur salubriterque
occiduntur. Haec enim sunt bella domini virtutum, qui de coelo dimicat
contra eos, sicut [Richt. 5, 20.] Iudic. 5. dicit Dibora, ut stet summa,
scopus et intelligentia huius psalmi in hoc, quod Christus passus,
resuscitatus, per spiritum sanctum predicatus, creditus et cultus
humiliat superbiam mundi. Hic est enim summarius et brevis intellectus
huius totius psalmi, ut facile quivis intelligit, qui observat.

[Matth. 10, 34.] Dicit autem ‘dissipavit eos’, hoc est dirupit atque
divisit. Non enim venit pacem mittere, sed gladium, quo non modo a
domesticis suis, sed etiam a seipso divideretur homo odio animae suae in
hoc mundo. Et fulgura non tantum misit, sed multiplicavit, ut
multitudine praedicantium mundum tumultu [Ps. 68, 12.] crusis
involveret. Sic et ps. 67. ‘Dominus dabit verbum Euangelisantibus
[Jer. 16, 16.] virtute (exercitu) multa’. ‘Mittam, inquit,
piscatores multos et piscabuntur eos’. Salutaris ergo dissipatio et
conturbatio ista, qua ad veram unitatem et [2. Sam. 22, 15.] pacem
ducuntur. II. Reg. 22. sic dicit ‘Et misit sagittas suas et dissipavit


[Seite 513]

eos, fulgur et consumpsit eos’. Aliqui per fulgura intelligunt
miracula, quibus dominus sermonem Apostolorum confirmavit, quos permitto
in suo sensu abundare, neque enim inepte dicitur.

[18, 16.] Et apparuerunt fontes aquarum, et revelata sunt 

fundamenta orbis terrarum 

Ab increpatione tua, domine, 

Ab inspiratione spiritus irae tuae.

Hoc ad historiam nullo modo pertinere potest, in qua nihil de fontibus
[2. Mos. 15, 27.] aquarum et fundamentis terrarum dicitur, nisi illud
Exodi 15. alleget ‘Venerunt in Helim filii Israel, ubi erant duodecim
fontes et septuaginta palmae’, quibus figurati sunt duodecim Apostoli
et septuaginta discipuli Christi communi omnium iuditio, ut sic propheta
totius exitus historiam carptim tractet et pro libertate spiritus sui
mysteria novi testamenti cantet. Revera enim per ministerium verbi
cognivit mundus, Apostolos esse fontes aquarum, principes [Ps. 45, 17.]
orbis terrarum, sicut promissum erat Abraham et semini eius. Sic et ps.
44. ‘Pro patribus tuis nati sunt tibi filii, constitues eos principes
super omnem [Ps. 68, 27.] terram’. Idem ps.67. dicitur ‘In Ecclesiis
benedicite domino de fontibus Israel’.

Sive ergo vivos Apostolos et prophetas sive eorum libros intelligamus,
idem erit. Sicut enim Apostolos et prophetas nemo tales ac tantos
iudicasset, nisi eos dominus per verbi ministerium et miraculorum
virtutes revelasset et magnificasset, ita nec libros et intellectus
eorum nisi revelante spiritu Christi ullus tales ac tantos arbitraretur,
qui fontes et fundamenta essent terrarum. At intellectus et sensus
Apostolicus optimum, quod in Apostolis fuit, esse recte creditur, ut
nihil sint reliquiae vestium, ossium, locorum, quae simplicis vulgi
fidem utcunque alunt, ad reliquias librorum seu potius sensus, qui
nullis libris relinqui potest, sed solius spiritus beneficio servari in
cordibus fidelium suorum. Haec sunt fundamenta, de quibus [Eph. 2, 19
f.] Paulus Ephe. 2. dicit ‘Iam non estis hospites et advenae, sed
estis cives sanctorum et domestici dei, superaedificati supra
fundamentum Apostolorum et prophetarum’.

Quare et hic versus pars argumenti est, prophetam hoc psalmo loqui in
spiritu et de historia sumptam allegoriam literaliter tractare in
Christo.

Hoc totum autem factum dicit non arbitrio humano aut providentia nostra.
Quis enim verbo suo tantam virtutem unquam tribuit, ut haec fierent,
quae ministrato Euangelio per mundum facta sunt, incredibilia magnalia
dei, hoc psalmo praedicta et nunc impleta? Facta ergo sunt haec ab [Ps.
9, 6.] increpatione tua, domine, quia ‘increpasti gentes, et periit
impius’, salubriter [Joh. 16, 8.] increpati in melius sunt mutati. Sic
Iohan. 16. ‘Ille arguet mundum de [Röm. 11, 32.] peccato’. Et Ro.
11. ‘conclusit enim deus omnia sub incredulitate, ut 

[Seite 514]

[Röm. 3, 19 f.] omnium misereatur’. Et 3. ‘ut obstruatur omne os,
et subditus fiat mundus deo, quia ex operibus legis non iustificatur
omnis caro coram illo’.

Altera pars versus ‘ab inspiratione spiritus irae tuae’, sic enim in
hebraeo distinguitur. Spiritum irae dei componit cum inspiratione, qua
[1. Mos. 2. 7.] vivificatur homo vel animal vivum, ut Gen 2. ‘Spiravit
in faciem eius spiraculum vitae’. Nonne spiritus irae potius occidit
quam inspiret vitam? Ita [Joh. 16, 8.] sane, spiritus est, ‘qui arguit
mundum de peccato’ et ‘revelat iram dei super [Röm. 1, 18.] omnem
hominem’, ut Ro. 1. dicitur. Sed hoc ipso illis, qui hac ira
humiliantur, [Jes. 11, 4.] inspirat vitam gratiae. Sic Isaiae 11.
‘Percutiet terram virga oris sui, et spiritu labiorum suorum
interficiet impium’.

Habemus ergo ministerium praedicationis Ecclesiasticae hic descriptum et
fructum resurrectionis Christi Crucifixi, quae omnia per spiritum
sanctificationis [Röm. 1, 4.] facta esse dicit, quemadmodum et Paulus
Ro. 1. loquitur in superscriptione sua, qua brevissime et pulcherrime
omnia comprehendit, quae de ministerio verbi et fructu resurrectionis
Christi hoc psalmo dicta sunt, ut facile est videre diligenter utraque
conferenti et observanti.

[18, 17.] Misit de summo et accepit me. 

Et assumpsit me de aquis multis.

Cum in superioribus Christus confessus sit, ses passum, clamasse et
exauditum, deinde miracula per resurrectionem suam per orbem verbi
ministerio facta cecinerit, merito quaeritur, cur denuo glorietur, se
assumptum de multis aquis? Nec enim postquam suscitatus et praedicatus
est, de aquis assumptus est. Ego non arbitror, reverti eum ad id, quod
coeperat de sua liberatione, quasi de mirabilibus verbi praedicta
interseruerit, sed pro simplici ratione consequentiae opinor eum nunc
loqui in persona Ecclesiae suae. Postquam enim praedicatum est verbum
Crucis, turbati peccatores et ad fidem conversi fuerunt, mox coepta est
persecutio, prima omnium apud Iudaeos, donec ad gentes ire cogerentur
Apostoli propter incredulitatem et furorem eorum.

Quare eam ipsam historiam hic canit, quam de Apostolis et fidelibus in
actis Lucas scribit. Ad quod pulchre colludent sequentia, ubi populum
humilem opponit superbo populo Iudaeorum et gentium obedientiam contra
illius inobedientiam iactat et confiteri se dicit in gentibus, quod
utique non in persona propria potest intelligi dictum. Facit et hoc
aliquid ad rem, quod ab hoc versu in finem psalmi ferme omnia verba sunt
futuri temporis, cum hactenus fuerint praeteriti, ut Christum de
Ecclesia et in Ecclesia [Apgsch. 9, 4.] loquentem intelligamus. Nam et
Act. 9. Christus de coelo ad Paulum dixit ‘Saule, Saule, quid me
persequeris?’ cum tamen solum Ecclesiam Christi [2. Kön. 19, 27 f.]
persequeretur. Sic et 4. Reg. 19. in regem Sennacherib dicit dominus
‘habitaculum 

[Seite 515]

tuum et egressum tuum et introitum tuum et viam tuam ego praescivi et
furorem tuum contra me. Insanisti in me, et superbia tua ascendit in
[Ps. 83, 3.] aures meas’, cum tamen populum Israel persequeretur. Hinc
ps. 82. audet dicere ‘Quoniam inimici tui, domine, sonuerunt, et qui
oderunt te, extulerunt caput’. Et tamen sequitur ‘super populum tuum
malignaverunt consilium’. [2. Mos. 23, 22., Sach. 2, 8.] Hoc enim
promisit Exo. 23. ‘Inimicus ero inimicis tuis’. Et Zach. 2. ‘Qui
[1. Mos. 12, 3.] tangit vos, tangit pupillam oculi mei’. Et Gen. 12.
‘Maledicam maledicentibus tibi’.

Dicit itaque Christus in persona Ecclesiae suae, ex Iudaeis collectae
‘Mittet de summo et accipiet me et assumet me de aquis multis’. Hoc
fecit, quando spiritum sanctum de coelo misit et congregavit sibi de
Iudaeis furibundis, quotquot praeordinaverat. Aquae enim multae hoc loco
populi [Offend. 17, 15.] Iudaeorum sunt, ut Apoca. 17. ‘Aquae, quas
vidisti, populi sunt et gentes’, quae et multis aliis locis
scripturarum allegorice populos significant. Neque enim haec verba
accipiendi ereptionem a malis significant, id quod sequens [1. Mos. 5,
24.] versus dabit, sed electionem et separationem ab aliis, ut de Enoch
Gen. 5. [1. Mos. 20, 3.] ‘Quia tulit eum dominus’. Et 20. ‘propter
mulierem, quam tulisti’. Videturque [2. Mos. 2, 10.] propheta alludere
ad illud Exod. 2. ‘Vocavitque nomen eius Mose dicens, quia de aqua
tuli eum’. Idem enim verbum ‘Masa’ hoc loco, quod illo ponitur. Et
Moses figura fuit eorum, qui de aquis sumuntur, idest de caeteris
eliguntur, unde Moses interpretatur non a ‘Moys’, quod est aqua, ut
somniant quidam, sed ab assumendo, assumptus seu extractus, quia de aqua
sumptus est.

[18, 18.] Eripuit me de inimicis meis fortissimis 

Et ab iis, qui oderunt me, quoniam confortati sunt super me.

‘Eripiet’ (ut dixi) hebraeus, ut Ecclesiae vocem agnoscas per
Christum praedictae. Sunt autem verba fiduciae et spei in deum, quia
inimicos fortiores et osores robustiores se fore profitetur, ut
desperandum esse sciamus de humano quocunque praesidio, qui Christiani
esse volumus. Non enim brachio seculari et fulminibus Idolorum istorum
defenditur Ecclesia vera et germana, sed fictitia ista et quae nomen
Ecclesiae ostendit, virtutem autem eius negat. Legimus autem Actis
Apostolorum, quam ferox et potens fuerit populus Iudaeus cum suis
principibus in Apostolos et discipulos domini. Verum liberati
glorificabant deum et vel in uno Paulo converso hunc versum inpleverunt.

[18, 19.] Praevenerunt me in die afflictionis meae. 

Et factus est dominus protector meus.

Explicat modum ereptionis, qui fuit, quod in medio persecutionis non
deseruit Ecclesiam, sed affuit protegens eam, ne fortiores hostes eam
extinguerent, 

[Seite 516]

nec hoc solum, sed eduxit quoque eam in latitudinem, ut sequens versus
docet. Hoc est quod dicit ‘In die afflictionis ’, idest nec in ipso
tempore persecutionis, quando videbar penitus derelicta et illi
superiores, [Hebr. 11, 1.] me dereliquit, sed protexit me. In quo iterum
fides commendatur nobis esse rerum non apparentium, sed oportere nos
credere tunc esse praesente domino [2. Cor. 12, 10.] fortissimos, quando
sumus omnibus inferiores, sicut Paulus dicit ‘Cum infirmor, [Joel 3,
15.] tunc fortior sum’. Et Iohel 2. ‘Infirmus dicat, quoniam fortis
sum’. Non enim hoc prudentia carnis capit.

[18, 20] Et eduxit me in latitudinem, 

Salvum me fecit, quoniam voluit me.

De angustia afflictionis educet in latitudinem consolationis. Sic [2.
Cor. 1, 3.] Paulus 2. Cor. 1. ‘Benedictus deus et pater domini nostri
Ihesu Christi, qui consolatur nos in omni tribulatione nostra’ &c.
Latitudo enim et angustia [Ps. 4, 2.] allegorice consolationem et
tribulationem significant, ps. 4. ‘In tribulatione dilatasti mihi’.
Tristitia siquidem contrahit, gaudium dilatat cor et frontem, [Spr. 15,
13.] prover. 15. ‘Cor gaudens exhilarat faciem, in merore animi
deiicitur spiritus’. [Spr. 17, 22.] Et 17. ‘Animus gaudens aetatem
floridam facit, spiritus tristis exiccat [Spr. 15, 15.] ossa’. Et
‘secura mens quasi iuge convivium’.

‘Salvum me fecit’, melius Hieronymus ‘liberabit me’. Item
‘quoniam voluit me’, Hieronymus ‘quia placui ei’. Est autem
sensus: Voluntas et [Matth. 3, 17.] beneplacitum suum in me fuit, sicut
de Christo dicitur Matt. 6. ‘Hic est [Luc. 2, 14.] filius meus
dilectus, in quo mihi complacui’. Et Luce 2. ‘Et in terra pax
hominibus banae voluntatis’, idest beneplaciti. Est autem purissima
confessio fidentissimaque gratitudo in eo verbo: fecit mihi haec
dominus, non quia digna aut ullis operibus merita fui, sed gratuita sua
misericordia, quia sic placitum fuit ante eum, ut humilia respiceret et
liberaret, ut non glorietur coram eo omnis caro, sed qui gloriatur, in
domino glorietur, quia no currentibus nobis, sed complacente et
miserente illo salvi erimus.

[18, 21.] Et retribuet mihi dominus secundum iustitiam meam. 

Et secundum puritatem manuum mearum retribuet mihi.

Oportuit et hoc verbum ‘retribuet’ praeterito similiter caeteris aut
caetera quoque in futuro reddi, ne intelligentia et ordo confunderetur.
Hic enim sese Ecclesia comparat impiae synagogae, cuius comparatione
digna fuit liberari et educi in latitudinem, etsi in conspectu dei non
haberet, in quo gloriaretur, nisi gratuitum beneplacitum dei, quo
affectu vidimus et ps. 7. et 16. peti iuditium a deo super iustitia.
Etsi enim nos non nisi accusatione nostri coram deo iustificamur, tamen
impii multis modis nobis iniuriam faciunt, praesertim in verbo dei. Hoc
est, quod hic allegat iustitiam suam, 

[Seite 517]

propter quam sibi retributam gloriatur liberationem ab inimicis. Aliud
est enim iudicium inter deum et nos, aliud inter nos et impios
adversarios, de qua re inter Iob et amicos suos grandis disputatio est,
volentibus illis hominem posse eo pervenire, ut et iustus coram deo sit,
si coram hominibus nullo sit peccato pollutus, ille contra iustitiam
coram hominibus arrogat, sed coram deo peccatorem sese confitetur, cui
omnes peccant et egent gloria dei.

Diximus ps. 12., retributionem in scripturis magis sonare mutationem
passionis quam dignitatem meriti. Nihil enim sunt merita nostra apud
deum, sed ipse gratuita misericordia, dum reddit, mutat nostram
tristitiam [Jes. 61, 3.] in gaudium, angustiam in latitudinem, sicut
dicit Isaiae 61. ‘Ut darem eis coronam pro cinere, oleum gaudii pro
luctu, pallium laudis pro spiritu moeroris’. Caveamus ergo,
‘iustitiam meam’ et ‘puritatem’ seu ‘innocentiam manuum
mearum’ ab Ecclesia iactatas intelligere coram deo, sed impii in
Ecclesiam peccata sua confitentem iniqui sunt, qua iustitia meretur
recipere contraria quam ab impiis patitur, et impii contraria quam
sperant. Sic [5. Mos. 9, 4 ff.] Deutro. 9. prohibet dicens ‘Ne dicas
in corde tuo, cum deleverit dominus deus tuus eos in conspectu tuo:
propter iustitiam meam introduxit me dominus, ut terram hanc possiderem,
cum propter impietates suas istae deletae sint nationes. Neque enim
propter iustitias tuas et aequitatem cordis tui ingredieris, ut
possideas terras eorum, sed quia illae impie egerunt, introeunte te
deletae sunt, ut compleret verbum suum dominus, quod sub iuramento
pollicitus est patribus tuis Abraham, Isaac et Iacob. Scito ergo, quod
non propter iustitias tuas dominus deus tuus dederit tibi terram hanc
optimam in possessionem’. Gloriari ergo adversus impios de iusta causa
possumus et debemus, sed coram deo subdi et tacere eique soli gloriam
tribuere oportet.

Arbitror autem, ‘iustitiam meam’ pertinere ad patientiam,
‘puritatem manuum’ ad innocentiam, hoc est quod inique est laesa,
mala ferens propter iustam causam et nulli malum reddens aut faciens
propter iniuriam, hoc ipso scilicet merita educi in latitudinem, quia
placitum est domino, pro sua gratuita misericordia, in talibus
hominibus.

[18, 22.] Quia custodivi vias domini. 

Nec impie gessi a deo meo.

Perstat in comparatione sui ad synagogam, ut probabunt sequentia. Iusti
enim etsi in carne sua peccatum habent et corpus eorum propter peccatum
sit mortuum, spiritus tamen vivit propter iustificationem, ut Apostolus
[Röm. 8, 10.] Ro. 8. dicit. Contra impii in carne sua iustitiam suam
ostentant, in spiritu tamen eorum est dolus propter impietatem. Ita
iusti foris agunt ut peccatores, intus vero sunt iusti. Impii autem
foris sunt iusti, intus peccatores 

[Seite 518]

At nulla comparatio peccati spiritus (quae est impietas) ad peccatum
carnis (quae est rebellis concupiscentia). Ita nulla est comparatio
iustitiae carnis (quae est operatio legis) ad iustitiam spiritus (quae
est fides in Christo).

Hoc est quod hic dicit, sese custodire vias domini. Quo autem modo
custodiuntur? In spiritu, non in carne, fide, non operibus, gratia, non
libero arbitrio. Ideo adiungit ‘nec impie gessi a deo meo’, idest
haec est custodia viarum domini, non esse impium in deum. Impietas autem
(ut sepe dixi) incredulitas est, quae per sua opera nititur iustificari,
quae ubi fuerit, nulla est custodia viarum domini. Hebraeus simplici
dictione ‘Rasathi’ dicit, idest si liceret dicere, ‘Impiavi’,
‘impius fui a deo meo’. Impietas autem est discessio [Jer. 17, 5.]
et declinatio a deo, sicut ps. 13. vidimus. Et Hiere. 17. ‘Maledictus
vir qui confidit in hominem, et recedit cor eius a deo’. Ideo hebraico
idiotismo dicit ‘nec impius fui a deo meo’, non recessi a deo meo
per impietatem.

Cum ergo tam magnum sit peccatum impietatis collatum reliquiis
concupiscentiae in carne piorum, recte gloriatur Ecclesia, se non
transgressam vias domini nec impiam fuisse in eum, sicut sunt adversarii
eius, qui tamen propter iustitiam et zelum dei in eam ferociunt.

[18, 23.] Quoniam omnia iuditia eius in conspectu meo. 

Et iustitias eius non repuli a me.

[Ps. 10, 5.] Sugillat impios, de quibus ps. 9. ‘Auferentur iudicia tua
a facie eius’. Talis fuit et aemula eius synagoga, quae omnium maxime
videri voluit iuditia dei se ante oculos habere, non repellere iustitias
eius a se, quin Ecclesiam huius criminis ream faciebat semper. Quae
concertatio manet, donec caro et sanguis manet, cuius prudentia dum
iustitiam spiritus non capit et suam argui non patitur, contra prudentia
spiritus iustitiam carnis laudari non patitur et iustitiam fidei
praedicat, fit, ut perpetuo bello conterantur [1. Mos. 25, 22.] hi duo
parvuli Esau et Iacob in utero Rebeccae.

[Ps. 1, 2.] Beatus ergo vir, qui meditatur in lege domini die ac nocte.
Hic enim ante conspectum suum habet omnia iuditia dei, nec repellit a se
iustitias eius (hebraice iustificationes eius), hic est, qui custodit
vias domini, quae in iuditiis et iustitiis eius praecipiuntur. ‘Haberi
autem in conspectu iuditia dei’ indicat ea diligi. ‘Ubi enim est
thezaurus tuus, ibi et cor tuum erit,’ [Matth. 6, 21.] Matt. 6. Opus
autem habemus assidue legem dei ante oculos nostros versare, quia multis
turbamur et distrahimur rebus et casibus. Hoc tamen sua sponte faciet
voluntas in lege domini, quae nisi assit, cito proiiciemus retrorsum
sermones domini, ad quod mox sequitur neglectus viarum domini et
impietas in deum &c.

[Seite 519]

Iuditia et iustificationes hoc loco sic differre credo, ut iuditia ad
prohibitiones pertineant, quibus, iudicatur vetus homo, et
iustificationes ad praecepta, quibus iustificatur spiritus novus homo.

[18, 24] Et ero immaculatus cum eo. 

Etobservabo me ab iniquitate mea.

Hic plane confitetur reliquum veteris hominis, contra quod se pugnaturum
[Gal. 5, 24., Röm. 6, 6., Col. 3, 5.] promittit, sicut Apostolus Gal.
5. et Ro. 8 et aliis locis docet mortificare carnem et membra, quae sunt
super terram. Itaque custoditis omnibus viis domini et evitata impietate
semper manet negotium crucifigendae concupiscentiae in nobis, quo
emaculemur et renovemur de die in diem coram [Röm. 6, 14.] deo et
observemus nos ipsos ab iniquitate nostra, ne nos superet. Peccatum enim
non nobis dominabitur, quia sumus sub gratia, nec concupiscentiis carnis
obediemus, ut regnet peccatum in mortali nostro corpore, licet non
cesset sollicitare, ut regnet et dominetur.

Hanc renovationem assiduam et observantiam peccati impii contemnunt,
mundi enim sibi videntur, quia iuditia et iustitias dei non habent in
conspectu suo nec intelligunt, quam grandem et absolutam munditiam
exigant. Emphasin etiam ob eandem causam addit ‘cum eo’, idest coram
eo. Nam impii, qui has maculas contemnunt, immundi fiunt de die in diem
coram domino, hoc ipso quod mundissimi coram seipsis et hominibus sunt.
Dictionem ‘On’, quam hoc loco ‘iniquitatem’ reddidit, nondum
habuimus. Nescio, qua ratione discernam ab aliis nominibus iniquitatem
significantibus. Libenter ego opera carnis eo significari admitterem, ut
ad originale peccatum referatur, ut sit ‘on’ malum, quod effrenis
concupiscentia perpetrat, hoc est quando peccatum regnat et dominatur in
opus proruens. Caetera enim vocabula magis legem prohibentem quam
originem mali furentem respicere videntur. [Ps. 51, 7.] Sic ps.50.
‘Ecce in iniquitatibus conceptus sum’ &c. Quae si vera essent, valde
nostro proposito commoda forent, ubi Ecclesia se custodire proponit, ne
peccatum reliquum in carne prodeat in opus.

[18, 25.] Et retribuet mihi dominus secundum iustitiam meam 

Et secundum puritatem manuum mearum in conspectu 

oculorum eius.

Repetit idem, quod dixit supra, ut clarius dicat et plura addat, hoc
totum in adversarios impios, qui et haec non credunt et longe alia de se
opinantur. Perpetuo enim sugillat ex obliquo impiam synagogam, quae est
generatio illa, quae sibi munda videtur et tamen non est lota a sordibus
[Spr. 30, 12.] suis. Prover. 30. Ideo piis seu Ecclesiae perpetuo
imputat immunditiam et damnationem, tanquam quae maxime pugnet contra
deum, nedum immaculata 

[Seite 520]

sit coram eo et custodita ab iniquitate sua. Contra quam (ut dixi) suam
causam iustificat et longe alia de se pronuntiari iudicante deo
praedicit quam ab impiis pronuntiantur. Etsi enim non est iusta nec pura
manibus coram impiis, est tamen in conspectu oculorum dei, idest dei et
omnium, qui oculos dei habent, hoc est qui spirituales sunt. Impii enim
omnia perverse [Tit. 1, 15.] iudicant, deus recte iudicat, ideo fit quod
hic sequitur, quod mundis omnia munda, immundis nihil mundum. Impio
etiam sanctus est pollutus, et innocens est nocens, electus est
reprobus, et divinus est daemoniacus, prorsus cum perverso omnia
perversa, quod accidit, quia iudicat secundum conspectum oculorum
suorum, non secundum conspectum oculorum dei. Unde sequitur:

[18, 26.] Cum sancto sanctus eris. 

Et cum viro innocente innocens eris. 

[18, 27.] Et cum electo electus eris. 

Et cum perverso perverteris.

Reddit hic causam, qua fit, ut impii piorum omnia damnent. Causa est,
quod immundi et perversi sunt ipsi, et talia quisque iudicat, qualis est
ipse, ut ex Apostolo ad Titum retuli ‘Immundis nihil est mundum, quia
inquinata [Tit. 1, 15.] est eorum mens et conscientia’. Dixit ergo,
puritatem manuum se habere et iustitiam, sed non in conspectu impiorum,
in quo potius iniquitas et immunditia abominabilis et intolerabilis est,
quicquid est et facit pius, pro quo tamen contemptu reponet ei deus
gloriam et honorem. Interim fide et spe seipsum solatur dicens:

Sine, ut, qui sordidus est, sordescat adhuc, permittenda sunt hominibus
perversis perversa sua studia. Nos in hoc gloriamur, quod in conspectu
illorum reprobi, in tuo sancti sumus, quia cum sanctis sanctus es tu.
Hoc est, ut novam et admirabilem afferamus glosam, cum peccatore sanctus
eris. Nam sanctus ille, cum quo deus sanctus est, nullus est, nisi qui
sibi negat, deo soli tribuit sanctitatem, retento per veracem
confessionem sibi soli peccato, [Dan. 9, 7.] sicut illi Danielis 3.
‘Deo nostro iustitia, nobis autem confusio, sicut est dies haec’.
Atque haec ipsa veritatis confessio, qua in deum referunt sanctitatem,
facit, ut eadem refluente in eos sanctificentur et ipsi. Veritas enim
vere sanctificat. Veritas autem est, nos esse immundos omnes et solum
deum sanctum.

Proinde qui sic sunt sancti, hoc est vere humiles et in oculis suis
viles, ii quicquid deus dicit et facit pro re sacra et optima habent et
dicunt [Ps. 119, 137., Ps. 145, 17.] illud ps. 118. ‘Iustus es,
domine, et rectum iuditium tuum’. Et iterum 144. ‘Fidelis dominus in
omnibus viis suis et sanctus in omnibus operibus suis’. Mortificata
enim voluntate eorum, non delectantur nisi in voluntate dei, qua
quicquid eis acciderit, laudant et benedicunt et venerantur. Contra
perversus 

[Seite 521]

et impius, cuius voluntas vivit in omnibus, nihil non damnat, quod deus
dicit et facit. Vult enim omnia secundum suum sensum cadere, quem ipse
sanctum sanctorum arbitratur, quod cum fieri non possit, id quod revera
sanctum dei est pervertit atque velut prophanissimum et execratissimum
damnat. Exemplum est pius homo, in quo deus est, loquitur et operatur,
quem impius ferre non potest. Ita necessario cum perverso deus
pervertitur et pro sancto execratus habetur. At qualis habetur deus,
talia et in habente operatur, ideo omnia perversi perversa sunt, etiam
quae ex deo habet.

Vides ergo, deum non quoad suam substantiam et naturam suam sanctum,
electum, innocentem, perversum fieri, sed secundum verbum et opus suum,
quod operatur in bonis et malis spiritibus, et utrosque recipere in
seipsos quod in deum referunt. Nam ut pius eo ipso, quo se polluit et
deum sanctificat, optime in omnibus, quae vivit et operatur,
sanctificatur, ita impius eo ipso, quo se sanctificat et deum polluit,
pessime polluitur in omnibus, quae vivit et operatur. Qui enim seipsum
sanctificat, non potest deum non polluere in omnibus suis verbis et
factis. Qui autem deum sanctificat in omnibus verbis et factis suis, non
potest seipsum non polluere. Est ne igitur mirabilis ista pollutio et
sanctificatio, ut alius sanctitate polluatur, alius peccato
sanctificetur? Est ne impius omnium infoelicissimus, qui ipsa sanctitate
polluitur? Est ne pius omnium foelicissimus, qui ipso peccato [Ps. 18,
28.] sanctificatur? Qua causa? infra dicet ‘Quoniam tu populum humilem
salvum facies et oculos superborum humiliabis’. Non est ergo sanctitas
tam magna, quin polluat, si homo sibi eam arroget nec soli deo referat,
nec est peccatum tam magnum, quin sanctificet, si homo vera confessione
sibi idipsum tribuat et deo aufferat.

At arduissimum est sibi non arrogare sanctitatem et deo non tribuere
peccatum. Quis enim in omnibus, quae deus nobiscum operatur, sic
affectus est constanter, ut omne opus et verbum eius sanctificet, idest
ceu rem sacram revereatur et amplectatur? Quis poenas, ignominias,
mortes et omnia mala pro sanctis rebus ducit, quas cum reverentia
suscipiat? Iob sanctus erat [Hiob 2, 10.] unus ex illis, cui omnia, quae
deus intulit, sancta erant, dicens ‘Si bona [Hiob 1, 21.] suscepimus
de manu domini, mala autem quare non sustineamus?’ ‘dominus dedit,
dominus abstulit, sicut domino placuit, ita factum est, sit nomen domini
benedictum’.

Quaere impium, cui vel pilus (quod aiunt) tangitur, contra quam ipse
elegerit, et vide an non ter centum tonet ore deos, iniqua, impia, noxia
esse vociferans, quae sibi contigerunt, nec ex deo, sed diabolo venisse
quicquid acciderit sibi tam sancto, innocenti et electo viro. His enim
nominibus perversus sese ornat et vendit, deo vero contra (idest divino
operi et verbo) nocentiam, iniquitatem et quicquid mali est tribuit hac
ipsa insipientia sua.

Ex hiis iam facile intelliguntur toti hi duo versus. Nam ‘cum
innocente innocens eris’ aliud non est quam in oculis piorum videri
innocentiam 

[Seite 522]

quicquid deus dicit et facit, omnia enim illius laudant et iustificant.
At hac ipsa sua confessione et affectione coram deo quoque sunt
innocentes in omnibus, quae faciunt et dicunt. Mutuum enim felicissimum
habent cum deo, ut qualem ipsi deum habent, tales habeantur a deo.
Innocens autem hoc loco [Ps. 119, 1.] ‘thamim’, idest integer,
probatus, perfectus, immaculatus dicitur, ut ps. 118. [Hohel. 5, 2.]
‘Beati immaculati in via’. Et Can. 5. ‘Columba mea, immaculata
mea’, teutonice ‘frum’, qui neminem laedit, omnia facit quae
debet.

Ita et illud ‘Et cum electo electus eris’ eodem sensu aliud non est
quam pios sic esse affectos, ut quicquid deus cum eis fecerit pro re
electa habeant et aliter fieri nollent, optime in ea contenti, laudantes
et benedicentes dominum, hoc solo sibi complacentes, quod deo sic
placitum esse [Matth. 11, 25 f.] intelligant, sicut Matt. 11. Christus
exultasse scribitur et confessus fuisse, quia revelarit pater haec
parvulis et absconderit sapientibus non alia causa, quam quia sic
placitum fuerit ante eum. Hac autem affectione et ipsi sunt electi coram
deo, et sicut eligunt, ita et eliguntur. At haec ita habere non capit
caro, nec impii intelligunt, quibus potius contrarium videtur, scilicet
nec custodiri vias domini a piis nec observari eos ab iniquitate nec
retribui puritati manuum eorum nec esse deum cum eis sanctum,
innocentem, electum, sed potius quicquid egerint, hoc totum esse impium
in deum et hominem, unde et totum damnant pro stultitia, errore,
peccato, haeresi, quicquid pii senserint et fecerint, ut haec omnia
verba Ecclesiae non nisi fide capiantur vera esse, cum longe aliud in
specie et oculis hominum appareat, sicut sepius diximus.

Ex quibus intelligimus, prophetam hoc loco non de electione aeternae
praedestinationis nec de prima iustificationis gratia, sed de ipso
fructu, usu, opere et praemio gratiae loqui. Vult enim ostendere, quid
operetur et impetret [1. Sam. 2, 30.] verbum et fidei gratia in
hominibus, sicut et illud 1. Reg. 2. ‘Quicunque honorificaverit me,
glorificabo eum, qui autem me contemnunt erunt ignobiles’. Neque enim
homo prior deum honorificat quam a deo per gratiam visitetur et
honoretur. Sed accepta iam gratia laborat, ne propter homines sive
amicos sive inimicos a gratia decidat et faciat quod deum offendat, ubi
si propter deum sustineat ignominiam ab hominibus, perseverans in deo
honorificando, reponet ei deus gloriam pro ignominia, et contra omnium
sensum cum sancto sanctus erit et cum electo electus. Hunc esse
intellectum praecedentia et sequentia clare ostendunt, dum dicit, sibi
retribui secundum puritatem suam, quo ostendit, se iam in prima gratia
constitutum, [Ps. 18, 28.] iniqua patientem, a deo tandem eligendum et
honorandum. Et infra ‘Quoniam tu populum humilem salvum facies’, ubi
declarat, se cum superbis in usu acceptae gratiae versari.

Dixi autem et superius, oportere sacrae scripturae tractatorem
diligenter observare, ne verba dei, quae de usu et opere gratiae
loquuntur, 

[Seite 523]

ipsius gratiac principio aptet et hinc venenum haereseos illius hauriat,
quae tribuit libero arbitrio virtutem disponendi se ad gratiam
recipiendam, quale [Sach. 1, 3.] faciunt in illo Zachariae 1.
‘Convertimini ad me et convertar ad vos’ et similibus. Quare
sanctum, innocentem, electum hoc loco debemus imaginari pium hominem,
qui propter verbum et fidem dei sceleratissimus, nocentissimus,
reprobissimus in oculis suis et hominum habetur et plane indignus qui
vivat, novissimus virorum et despectus. Esse autem dominum cum eo
sanctum, innocentem, electum, aliud non intelligi quam eum esse
contemptorem personarum, respicere autem solum ad humiles istos et
contemptos, ut eos sanctos, innocentes et electos tandem declaret, quia
ipsi eum sanctum, innocentem et electum confessi sunt et tulerunt.

Ita dupliciter potes dominum intelligere sanctum esse cum sanctis,
active et passive, quod et ab eis sanctificatur et eos rursum
sanctificat, hoc [Matth. 10, 32.] est quod Christus quoque dicit ‘Qui
me confessus fuerit coram hominibus, [Joh. 12, 26.] confitebor et ego
coram patre meo’. Et iterum ‘Qui mihi ministrat, honorificabit eum
pater meus’. Quomodo autem honorificat, nisi quod sanctum, innocentem
electumque esse declarat, quem impii prophanum, noxium et perditum
habuerunt et declaraverunt? Sunt enim verba consolationis ad eos, qui
pie viventes in Christo, contempti sunt in hoc saeculo.

‘Cum perverso autem perverteris’: vvie es gott macht, so ists nit
recht, ideo econtra: vvie sie es machen, so ists auch nit recht. Hic est
Moab ille superbus, paratus semper docere deum et iudicare omnia, quae
in suis dicit et facit deus, interim tamen non aliud quam deum ore
sonans et bona ac sancta docere ac facere praesumens, id quod Iudaeorum
prae omnibus gentibus vitium proprium fuit. Non enim deus in natura sua
pervertitur, sed in verbo et opere suo, quibus regnat in piis hominibus.
Quare et hic in spiritu locutum prophetam observantes perversum istum
intelligimus eum, qui in oculis suis et hominum non modo perversus non
est, sed solus sanctus, innocens, electus, plane sanctus sanctorum,
inter sidera nidum suum collocans et se annulum in dextra dei arbitrans,
cui omnia sordent, quae dicunt et faciunt pii, sua vero omnia fulgent.
At hac ipsa perversitate, quia perverse de deo et seipso et omnibus
sentit, meretur, ut sicut ipse deum pervertit, rursus pervertatur a deo
et ostendatur omnibus perversus.

B. Hieronymus sic transfert ‘cum perverso pervertes’, Et illud
‘cum innocente innocenter ages’, quo indicat, active versus hos
intelligi, quo studio dicendum quoque fuit ‘cum sancto sanctificabis
et cum electo eliges’ vel sic ‘Sanctum sanctificabis, innocentem
innocentem facies, electum eliges, perversum pervertes’, nisi quod
hebraeus idiotismus nescio quid negotii tribuere videtur deo, cum dicit
‘Cum sancto sanctus eris, cum perverso pervertes’, quasi dicat:
negotium sanctificandi, perficiendi, eligendi, pervertendi tibi dant
impii, dum omnia tua pervertunt et se solos iustificant.

[Seite 524]

[18, 28.] Quoniam tu populum humilem salvum facies, 

Et oculos superborum humiliabis.

Vides, in persona populi Christi haec dici, qui sanctus, innocens,
electus est, sed humilis, ut dixi, hoc est despectus et qui nihil minus
quam sanctus et probus et electus sit coram perversis istis et superbis.
Ita reddit optime rationem omnium praedictorum et iustum dei iuditium
praedicat. Ideo enim sanctos sanctificat, quia humiles salvos facit,
ergo sancti sunt humiles, idest viles et abiecti, ideo et perversos
pervertit, quia oculos superborum humiliat, ergo perversi sunt superbi
et honorati et magnificati, quasi dicat: haec iuditii tui aequitas, imo
natura tua, humiles exaltare et cum illis esse, superbos autem humiliare
et contra eos esse, de qua re multa diximus et plena est scriptura.

Proprie autem dixit ‘oculos superborum’ non ‘superbos’. Vitium
enim superborum in oculis est, quia alta sapiunt et ea etiam vident de
se, quae nusquam sunt, ut non sit necesse res ipsas, de quibus
superbiunt, humiliare, cum nullae sint, sed oculos tantum, quibus
fastidiunt humiles et sese mirantur. [Spr. 30, 13.] Prover. 30. de
eisdem Iudaeis ‘Generatio, cuius oculi sunt excelsi et palpebrae
[Röm. 12, 16.] in altum surrectae’. Contra Paulus Ro. 12. ‘Non alta
sapientes, sed humilibus [Hiob 22, 29.] consentientes’. Iob 22. ‘Qui
humiliatus fuerit, erit in gloria, et si inclinaverit oculos suos,
salvabitur’. Ita impii oculos habent arrectos ad virtutem, iustitiam,
sapientiam, pii vero inclinatos ad infirmitatem, peccatum stultitiam.
Ideo ‘superbum sequitur humilitas, et humilem suscipiet gloria’,
[Spr. 29, 23.] Prover. 29. ‘Et contritionem praecedit superbia, et
ante ruinam exaltatur [Spr. 16, 18.] spiritus’, eiusdem 16. O qualia
verba, quantae sententiae!

[18, 29.] Quoniam tu illuminas lucernam meam. 

Domine, deus meus, illumina tenebras meas.

Et hoc ad populum Christi pertinere satis clarum est, Christus enim
tenebras illuminandas non habet. Quod autem dicit, hoc est: Illi habent
oculos excelsos, et superbus quisque sibi ipsi est dux et lux, neminem
audit, nemini sensu cedit nec deo ipsi, quem cum omnibus suis etiam
pervertit. Sed populus humilis tuus stultus fit, ut sapiens sit, de se
desperans, tibi [Ps. 89, 16.] dat manum et magisterio tuo se subdit,
dirigi vult lumine tuo, sicut ps. 88. [Ps. 4, 7.] ‘Domine, in lumine
vultus tui ambulabunt’. Et 4. ‘Signatum est super nos [Ps. 32, 8.]
lumen vultus tui domine’. Et 31. ‘Firmabo super te oculos meos’.
Sic figura Exodi quoque docet, ubi per desertum horribile, in quo erant
serpentes [5. Mos. 8, 15.] flatu urentes, scorpiones et dipsades, ut
Deut. 8. dicitur, filii Israel ducti sunt non suo magisterio, sed
columnae nubis et ignis, idest divina illuminatione. Ita in Christo
surrexit Ierusalem et illuminata est, quia ‘venit 

[Seite 525]

lumen eius, et gloria domini super eam orta est, ut in lumine eius etiam
[Jes. 60, 1 ff. u. 19.] ambulent gentes, et reges in splendore ortus
eius’, Isa. 60., ubi dicitur quoque ‘Non erit amplius tibi sol ad
lucendum, et splendor lunae non illuminabit te, sed erit tibi dominus in
lucem sempiternam et deus tuus in gloriam tuam’.

De hac luce abunde ps. 4. dictum est, quod sit verbum Euangelii, sicut
[2. Petr. 1, 19.] Petrus dicit 2. Pe. 1. ‘habemus firmiorem
propheticum sermonem, cui bene facitis attendentes tanquam lucernae
lucenti in loco caliginoso, donec dies elucescat, et lucifer oriatur in
cordibus vestris’. In tot enim perturbationibus utriusque fortunae ceu
in quadam tenebrosissima tempestate non habemus aliam cynosuram aut
elicen, idest stellam maris, quam verbum dei, quo dirigimur quotquot
servamur. Quae est ergo lucerna nostra, quae hoc verbi lumine
illuminatur? Sine dubio cor nostrum, sive id conscientiam sive
intellectum voces, nihil refert. Ac vide, quod penitus nihil tribuatur
dictamini naturali et universae prudentiae carnis, quod apertis verbis
tenebras suas appellet, quicquid absente verbo dei in nobis fuerit, quas
illuminari petit lumine verbi dei, quod facile capit qui in
tentationibus versatur. Nam hic intelligit, quod nihil possit consulere
ratio universa, immo quo quis sapientior est, eo fit in periculis
insipientior. Solum verbum dei sustentat et consulit, quid faciendum
sit, nempe fidendum et expectandam a deo salutem, ut sequitur.

[18, 30.] Quoniam in te eripiar a tentatione. 

Et in deo meo transgrediar murum.

‘In te’, non in me, te rectore teque illuminatore, non me cursore et
operatore, evadam tentationes sciens, quod manu tibi tradita consilium
tuum [Ps. 44, 4. ff.] expectandum sit. Sic ps. 43. ‘Nec enim in gladio
suo possederunt terram, et brachium eorum non salvavit eos, sed dextera
tua et brachium tuum et illuminatio vultus tui, quoniam placuisti in
eis. Tu es ipse rex meus et deus meus, qui mandas salutes Iacob. In te
inimicos nostros ventilabimus cornu et in nomine tuo spernemus
insurgentes in nobis. Non enim in arcu meo sperabo, et gladius meus non
salvabit me’ &c. Ecce vera Christi Ecclesia nescit brachium saeculare,
quod hodie impii pontifices unice amplectuntur, invocant et metuunt.
Quam pulchre concordat eorum vita et sensus cum divinis scripturis!

[2. Sam. 22, 30.] Hieronymus et 2. Reg. 22. rectius ‘Quoniam in te
curram accinctus et in deo meo transiliam murum’. Metaphoram enim
trahit a militibus animosissimis [2. Kön. 24, 2.] in bello. Nam
accinctus, qui ‘gedud’ hebraice dicitur, 4. Reg. 24.
‘latrunculus’ dicitur, quem nos ‘militem’ dicimus. Sic enim
dicitur ibidem ‘Immisitque dominus ei latrunculos Chaldeorum et
latrunculos Syriae et latrunculos Moab et latrunculos filiorum Ammon’.
Vult ergo dicere: In fiducia tuaeque illuminationis ad nullius pavebo
occursum, pugnabo adversus 

[Seite 526]

versus quodlibet genus inimicorum, superabo murum et quicquid oppositum
mihi fuerit, hoc est qui in me infirmor, in te ero invictus, et sicut
Paulus [Phil. 4, 13., 2 Cor. 2, 14.] gloriatur Phil. 4. ‘Possum omnia
in eo, qui me confortat’. Et 2. Cor. 2. ‘Deo gratias, qui nos semper
triumphat in Christo’. Quare murus hoc loco non peccata significat
saltem sola, sed potentiam quoque inimici, contra quam pugnat Ecclesia
Christi per fidem verbi dei, sicut in re militari pugnatur contra muros
hostium. Nam turres et muri in scripturis allegorice [Ps. 122, 7.]
significant duces, protectores et maiores in populis, ut ps. 121.
‘Fiat pax in muris tuis et abundantia in turribus tuis’, idest in
maioribus et rectoribus [Jes. 49, 16.] Ecclesiae. Isaiae 49. ‘Ecce
muri tui in oculis meis semper’. Ita hic [Luc. 11, 21 f.] ‘Murum’
pro ‘muros’, idest omnem potentiam huius mundi, in qua fortis ille
custodit atrium suum, donec veniat fortior et vincat eum.

Et proprie dicit ‘transiliam’ seu ‘transgrediar’, non diruam aut
destruam, quia potestas mundi non tollitur per verbum fidei, sed
superatur tantum. Non enim Christus Caesaris regnum sustulit, sed
sublimius regnum veritatis condidit. Et Paulus subiicit omnem animam
potestatibus sublimioribus, [Röm. 13, 1., 2. Cor. 3, 17.] Ro. 13.,
secundum carnem, qui tamen secundum spiritum omnes asserit liberos [2.
Petr. 2, 10.] esse in Christo. Similiter et Petrus 2. Pet. 2. increpat
futuros illos dominationum contemptores, qui et ipse libertatem
christianam praedicat. Ita vincimus omnia, tunc maxime quando omnibus
subiacemus.

[18, 31.] Deus meus, impolluta via eius, eloquia domini igne 

examinata. 

Protector est omnium sperantium in se.

‘Meus’ non est in hebraeo, sed absolute ‘Deus’, quod idiotismo
hebraico dicitur pro eo, quod nos diceremus ‘Dei impolluta via’.
Hebraeus enim [Ps. 68, 17.] dicit ‘dei impolluta via eius’, ut ps.
67. ‘mons in quo beneplacitum est deo [1 Mos. 2, 17.] habitare in
eo’. Et Gen. 2. ‘de ligno, quod est in medio paradisi, non comedes
ex eo’, quem loquendi morem et nostra vernacula habet, dum dicimus:
Von dem holcz mitten ym paradisz, da soltu nit von esszen. Item: Eynem
regenten der Kirchen, dem gepurt nit zu streytten, &c.

Pergit autem dulci affectu, quo delectatur in deo, divina etiam verba
commendare, sicut hactenus opera commendavit, adversus tam opera quam
verba superborum et impiorum. Nam quod deus cum sanctus est et
corroborat eos, qui in eum confidunt, hoc facit per conscientiam puram,
pura enim conscientia laeta et animosa est. Pura autem non fit ullis
operibus [Ps 19, 8.] aut doctrinis hominum, sed lege et via domini, ut
ps. 18. ‘Lex domini immaculata, convertens animas’. Quale enim est
verbum domini, talis et via, idest vita, secundum verbum: qualis vita,
talis conscientia. At ‘verbum [Ps. 12, 7.] domini sicut argentum igne
examinatum, purgatum septuplum’, ps. 13. Atque 

[Seite 527]

hoc facit, ut impii in deo laetari non possint, sed omnia eorum sint
perversa, quia inquinatae sunt viae eorum, quibus omni tempore quasi in
doctrinis et mandatis hominum ambulant et in eisdem placent, etiam ipsa
lege domini tracta in suas easdem opiniones.

Quare comparationem oportet observare, qua Ecclesia se synagogae per
totum comparat glorians in deo, qui non modo omnia opera Ecclesiae
probat, sed et doctrinam verbi purissimam ei dedit, iuxta quam sancta,
electa et innocens vivit. Contra impiae synagogae et opera et verba
polluta facit, quantumlibet aliud in oculis hominum appareat. Nam ut
impii vitam ita et doctrinam piorum pollutam esse iudicant, ignorantes
iustitiam fidei, quae ex deo est, et suam quaerentes statuere, quae ex
operibus est. Ex qua deinde non potest aliud sequi quam fiducia et
praesumptio. Contra quos dicit hic ‘protector est omnium sperantium in
se’. Qui enim in via dei ambulant et verbo eius inhaerent, non in
seipsis confidunt, sed in deo, a quo etiam solo proteguntur, cum illis
suis se viribus, operibus, doctrinis protegant. Opus enim habent pii
protectore deo, cum propter impollutam viam domini et pura eloquia dei
semper ab impiis patiantur et ad perditionem quaerantur.

[18, 32.] Quoniam quis deus praeter dominum? 

Aut quis deus praeter deum nostrum?

Protector est omnium sperantium, quia est, unde possit protegere, cum
[1. Sam. 2, 2.] praeter eum non sit deus alius, qui noceat. Sic 1. Reg.
2. ‘Non est sanctus, ut est dominus, neque enim alius est extra te, et
non fortis est sicut deus noster’. Ex quo loco David huius versus
partem posteriorem accept, sunt enim eadem verba. Hieronymus quoque
hebraeum ‘Zur’ non vertit ‘deus’, sed ‘fortis’ dicens ‘et
quis fortis sicut deus noster?’ Non etiam coniunctio disiunctiva
‘aut’, sed copulativa ‘et’ poni hic debet. Est enim versus tauto
logicus.

Est igitur sensus consolatorius Ecclesiae adversus insultationem et [1.
Sam. 1, 2.] iactantiam Phenennae istius synagogae, quasi dicat: Si ille
protegit, quis [Röm. 8, 31.] nocebit? ‘Si Deus pro nobis quis contra
nos?’ ‘Quis est, qui vobis noceat, [1. Sam. 2, 3.] si boni
aemulatores fueritis?’ Sic et Anna 1. Reg. 1. contra suam emulam
praesumptuosam eadem dixit et addit ‘Nolite sublimia gloriantes, quia
non in fortitudine sua roborabitur ullus’.

[18, 33.] Deus qui praecinxit me virtute, 

Et posuit immaculatam viam meam.

Iterum hebraismus ‘Deus qui praecinxit’ pro ‘Deus praecinxit’
vel ‘Qui praecinxit’ sicut ‘deus meus, impolluta, via eius’. Et
idem vocabulum hic ‘immaculatam’, quod illic ‘impolluta’,
scilicet ‘Thamim’, idest innocentem ut 

[Seite 528]

[18, 26., 18, 31.] ibi ‘Cum innocente innocens eris’. Supra dixit
‘Impollutan viam domini’, [18, 21 f.] hic ‘impollutam viam suam’
iactat, atque cum superius abunde dixerit, se non impie gessisse a deo,
et iustitiam suam ac puritatem manuum suarum confessa sit, quid denuo
eadem toties repetit et ingeminat velut superfluis verbis Battologisans?

Dixi, meo sensu prophetam hoc psalmo Ecclesiae primitivae statum in
persona Christi canere usque ad vocationem gentium. Ideo in principio
caput eius Christus introductus est, deinde Euangelii predicatio et
Ecclesiae ortus in Iudaeis et comparatio eiusdem cum reproba relictaque
parte synagogae, quae suis iustitiis superbiens Ecclesiae fidem irrisit
atque contempsit denique et prohibuit et persecuta est, sicut Pharao
filios Israel in Aegypto oppressit, ne multiplicarentur.

Nunc vero profectum et multiplicationem eius canere videtur, quod quo
magis impii prohiberent, hoc magis fideles multiplicarentur. Hunc esse
sensum et verba et sequentia monstrabunt. Virtus enim, qua hoc loco se
[Jes. 60, 5.] cinctam dicit, ea est, quae multitudini et exercitui
tribuitur sicut Isaiae 60. ‘Quando conversa fuerit ad te multitudo
maris, et fortitudo gentium venerit [2. Mos. 15, 4.] tibi’, idest
magna vis, hoc est grandis multitudo gentium. Exo. 15. ‘Pharaonem et
virtutem eius proiecit in mare’. Unde haec dictio ‘heil’ sepius
pro exercitu, quae hic et aliis locis pro virtute transfertur. Sic et
Latini magnam vim pecuniarum, hominum, equorum &c. dicunt, quando
multitudinem significant.

Igitur ‘cingi et circundari Ecclesiam virtute’ est illud, quod Lucas
[Apgsch. 2, 47.] Act. 2. dicit ‘dominus autem augebat qui salvi
fiebant, quottidie in idipsum’. [Apgsch. 5, 14.] Et 5. ‘magis autem
augebatur credentium in domino multitudo virorum ac mulierum’. Idem
significat, quod cum prius viam domini impollutam dixisset, nunc suam
viam impollutam dicit, cum tamen eadem sit via sua et domini, ipsa enim
viam domini ambulat, non suam, quae non sit domini. [Jes. 53, 6.] Hanc
enim synagoga ambulat, ut Isa. 53. dicit ‘nos omnes erravimus,
unusquisque [1. Mos. 6, 12.] in viam suam’. Et Gen. 6. ‘Omnis caro
corruptam fecit viam suam’. Quare viam Ecclesiae poni seu dari (ut
hebraeus dicit) immaculatam est probari et confirmari talem multorum
imitatione, quod nisi fieret, cum tot sint impii, qui eam noxiam et
immundam criminentur, tandem deficeret. [2. Mos. 1, 7.] Quare oportuit
in Ecclesia fieri, id quod Exodi primo figurate dicitur ‘filii Israel
creverunt et quasi germinantes multiplicati sunt et roborati nimis
impleverunt [2. Mos. 1, 12.] terram’. Et iterum ‘quanto magis
opprimebant eos, tanto magis multiplicabantur et crescebant’. Ideo
aptius hic dixit ‘viam meam’, quod exemplo Ecclesiae ambulantis in
via domini multos attraxit in eandem viam. Ipsa enim in Apostolis absque
medio ex deo habuit viam domini, caeteri autem ministerio et exemplo
Apostolorum et praedicantium discipulorum. Id 

[Seite 529]

quod etiam perpetuo in Ecclesia servat deus, ut omnes quidem habeat a
solo seipso doctos, et tamen omnes per hominum ministeria, verba et
exempla trahat et per viam ecclesiae in viam suam, quae eadem est,
ducat. Hieronymus [2. Sam. 22, 33.] 2. Reg. 22. reddit ‘Et complanavit
perfectam viam meam’, quod facile in eandem cadet sententiam.

[18, 34.] Qui perfecit pedes meos tanquam cervorum, 

Et super excelsa statuens me.

Hieronymus hic et 2. Reg. 22. ‘Coaequans pedes meos cervis et super
excelsa mea statuens me’. Scio, in superioribus me per ‘pedes’
exposuisse affectus animi et motus cordium ut ps. 13. ‘veloces pedes
eorum ad effundendum sanguinem’, quae expositio in multis locis
scripturae forsitan et hoc valet. Sed audebo meo iterum sensu abundare
et ecclesiae pedes sic intelligere, ut cohaerentia aptius quadret: in
spiritu enim versamur cum propheta. Hic enim versus rationem mihi
reddere videtur precedentis, in quo viam suam dixit auctam et roboratam
imitatione multorum, quod nullis aliis viribus factum est quam
ministerio Euangelii, quod non sine magno miraculo virtutis divinae tam
multos tam velociter ad Ecclesiam congregavit, cum via domini, quam
ecclesia ambulat, adversaria sit omni prudentiae carnis nec possit
impolluta iudicari ab ullis hominibus, nisi deus illorum corda mutarit,
id quod incredibili velocitate perfecit ministerio verbi.

‘Pedes’ ergo Ecclesiae sunt ipsum ministerium verbi, sive quod parum
refert, ipsi Euangelistae. Sic Paulus se cursum consummasse ad Timotheum
[2. Tim. 4, 7., Apgsch. 20, 24.] scribit et Act. 20. ‘Dummodo
consummem cursum meum et ministerium [Gal. 2, 2.] verbi, quod accepi’.
Et ad Galatas ‘Ne in vanum currerem aut cucurrissem’. [Hes. 1, 7.]
De iis pedibus loquitur Ezechielis visio, ubi pedes quattuor animalium
scribit [Jes. 52, 7., Röm. 10, 15.] fuisse pedes rectos, et Isaiae 52.,
quem Ro. 10. Paulus adducit ‘Quam speciosi super montes pedes
euangelisantis, praedicantis pacem, annunciantis bonum’ &c., idest
quam dulcis praedicator, qui praedicat gratiam et remissionem [Mich. 4,
13.] peccatorum. Et Michee 5. ‘Surge, tritura filia Zion, quia cornu
tuum [Jes. 32, 20.] ponam ferreum et ungulas tuas ponam aereas’.
Iterum Isaiae 32. ‘Beati qui seminatis super omnes aquas, immittentes
pedem bovis et asini’. Et multa similia passim in scripturis. Inde bos
in area pedibus triturans Euangelistam [1. Cor. 9, 9.] significat Paulo
1. Cor. 9. ‘Non alligabis os bovis triturantis’.

Nota autem est cervorum illa insignis celeritas, quae et verbo
tribuitur, [Ps. 147, 15.] ps. 147. ‘Velociter currit sermo eius’.

Quae autem sunt ‘excelsa’ ista, super quae statuit eam dominus? et
quae convenientia pedum et excelsorum? deinde velocitatis et status?
Alii coelestia intelligunt, in quibus posita est ecclesia, Mihi adhuc de
pedibus loqui videtur. Hebraeus enim dicit ‘Stare me fecit’, id quod
pedum est 

[Seite 530]

[Jes. 40, 9.] proprium. Quare simpliciter sentio, idem hic dici, quod
Isa. 40. dicit ‘In montem excelsum ascende tu, qui Euangelisas Zion.
Exalta in fortitudine vocem tu, qui euangelisas Hierusalem. Exalta, noli
timere, dic civitatibus [Jes. 52, 7.] Iudae: Ecce deus vester’. Eodem
consilio et 52. adiecit montes dicens ‘Quam speciosi super montes
pedes euangelisantis’. Forte et hoc a cervorum ingenio sumptum est,
qui foetus suos exercent cursu fugamque meditari docent, ad praerupta
ducunt saltumque monstrant.

Nihil ergo pugnant cursus et status pedum istorum, quando et Ezechielis
primo scribuntur et ambulasse et stetisse. Excelsa autem sive montes
sive praerupta non intelligo nisi turbas populorum multorum, in quorum
medio praedicator stat et cum fiducia constanter annunciat verbum dei,
quod [Luc. 24, 49.] non est virtutis humanae, sicut Christus indicat
dicens Lucae ultimo ‘Induemini virtute ex alto’. Ideo dicit ‘Stare
me fecit’. Sic Petrus stat, [Apgsch. 2, 14.] Act. 2., Et elevat vocem
suam ad Iudaeos et Paulus variis locis. Et Christus [Ps. 82, 1., Jes.
40, 9.] ps. 81. ‘Stat in medio deorum’. Hunc statum Isaias 40. sua
magnifica exhortatione satis clare exponit. Turbas autem populorum
montes vocari [Jerem. 51, 25.] ex multis locis patet. Sic enim Babylonem
Hieremias ultimo montem vocat, et quaelibet Ecclesia mons dicitur, sicut
universalis Ecclesia mons domini [Ps. 68, 16., Jes. 2, 2.] dicitur ps.
67. et Isa. 11. &c. ‘Mea’ autem ‘excelsa’ hebraeus dicit, in quo
vel providentiam dei signat, quae fecit, ut ministerium verbi non
profuerit nisi iis, qui ad ecclesiam vocandi erant, vel simpliciter
ipsas ecclesias partiales sic appellat.

[18, 35.] Qui docet manus meas ad praelium. 

Et posuisti ut arcum aereum brachia mea.

Perstat in commendandis eloquiis dei et virtute eorum, non enim solum
impolluta et igne probata sunt, nec solum docent et convertunt multos ad
fidem per ministerium praedicantium, sicut hactenus dixit, sed et
potentia [2. Cor. 10, 4 f.] deo sunt (ut Paulus 2. Cor. 10. docet) ad
destructionem munitionum, consilia destruentes et omnem altitudinem
extollentem sese adversus scientiam dei et in captivitatem redigentes
omnem intellectum in obsequium Christi. Sic et [Tit. 1, 9.] ad Titum
praecipit, Episcopum esse potentem, non modo ut exhortetur in doctrina
sana, sed et contradicentes redarguat, nec id nisi sermone fideli, qui
est secundum doctrinam, non argutiis humanis aut ratiunculis
philosophicis. Hoc est, quod hic dicit.

‘Qui docet manus meas ad proelium’. Neque enim ecclesia mundano
proelio implicita est, suum habet ipsa proelium, quod iam ex Paulo
retuli. Adversarios scilicet verbi, quibus nisi dominus doceat manus ad
proelium [2. Tim. 3, 8.] et aerea nobis brachia ponat, frustra
congredimur, neque Moses et Aaron poterant Iannem et Mambrem superare
nisi in digito dei. Ex humanis 

[Seite 531]

rationibus non nisi noxiae oriuntur contentiones, invidiae, sectae, ut
idem [2. Tim. 2, 23.] Paulus docuit. Credo autem, allegoriam istam ex re
bellica sumptam, in qua manibus et brachiis potissimum res geritur,
facile intelligi, nihil aliud velle quam praedicatoribus divinitus
eruditis dari infatigabilem et invictam verbi docendi virtutem ad
redarguendos omnes adversarios, sicut et Christus [Luc. 21, 15.]
promisit ‘Ego dabo vobis os et sapientiam, quibus non poterunt
resistere et [Apgsch. 6, 10.] contradicere omnes adversarii vestri’.
Sic Act. 7. ‘non poterant resistere [Apgsch. 5, 39.] sapientiae et
spiritui, qui loquebatur’. Hoc et Gamaliel Act. 5. affirmabat dicens
‘Si opus istud ex deo est, non potestis dissolvere’.

[18, 36.] Et dedisti mihi protectionem salutis tuae, et dextera tua 

suscepit me. 

Et disciplina tua correxit me in finem, et disciplina tua 

ipsa me docebit.

Nescio, unde iste venerit versus. In hebraeo pro iis omnibus unus versus
sic habet ‘Et dedisti mihi clypeum salutis tuae, et dextera tua
confortavit me, et mansuetudo tua multiplicavit me’. Nihil hic de
disciplina, [2. Sam. 22, 36.] de correctione, de fine, de doctrina
dicitur, sed et 2. Reg. 22. omittitur particula ista ‘Et dextera tua
suscepit’, ubi vitio scriptoris legimus ‘Et mansuetudo mea’ pro
‘mansuetudo tua’.

Totam itaque victoriam, quam doctis ad proelium manibus et aereis
brachiis retulit ex adversariis, Ecclesia non sibi, sed pia gratitudine
ei, cuius est, refert acceptam, ac si dicat: Quod non succubui in
proelio isto pietatis, salvaque mihi mansit doctrina syncerae fidei,
fecit, quod salus tua fuit protectio mea, et favor tuus servavit me,
atque hoc miraculo video, tuae fuisse solius benignitatis victis
adversaris auctum esse numerum meum.

Quam autem grande et periculosum sit proelium istud doctrinarum, nemo
nisi expertus facile credit. Paulum videmus in Galatis et omnibus
epistolis, quanto spiritu quantaque sollicitudine in hoc proelio sudet
ipse et nos armet. Astutissimus enim est serpens antiquus et simplicium
corda facillime fallit, immo quem non fallit? Accedit ad difficultatem,
quod Ecclesiae doctrina supra captum humanum est, quam nisi deus solus
doceat, servet, triumphet, augeat, omnia alia stant a parte adversarii,
multitudo, magnitudo, vis, eloquentia, ingenia, eruditio, species, opes,
ut vere sit solius protegentis dei et sustentantis dexterae, ut hi
serventur, qui iam credunt, et hi aggregentur, qui contradicunt. Unde et
Paulus plus orationibus agit apud deum pro ecclesiis, ut deus custodiat
fidelium corda et intelligentias, ne corrumpantur sensus eorum serpentis
astutia et hominum nequitia, quam quod solis verbis, licet et ipsa ex
deo, tanquam arma dei habeat, praesumat. 

[Seite 532]

Gratia ergo est esse instructum ad proelium, sed maior gratia vincere in
proelio et servare cives ac subiugare hostes, rem augere, non solum
tueri.

Qui ergo sumus nos, ut vel praesumamus veritatem tueri et adversarios
superare, aut si id non praestiterimus, indignemur? Mansuetudinis
divinae est servari et augeri, non nostrae praesumptionis, ut stet
gloria soli deo.

Iam quid de nostra faciemus translatione? Poterit idem sensus esse,
corrigi per disciplinam domini in finem et doceri per disciplinam
domini, qui est multiplicari per benignitatem dei. Sed tanta opus est vi
et tortura, quibus eum sensum repugnantibus vocabulis exprimamus, ut
praestet prorsus transire, contentos hebraico et textu et sensu.

[18, 37.] Dilatasti gressus meos subtus me, 

Et non sunt infirmata vestigia mea.

Victis scilicet adversariis verbi et sermone dei confirmato atque per
ipsum servatis et auctis fidelibus non modo non sunt coartati et
imminuti, quod adversarii volebant, sed dilatati et confortati gressus
eius, quod foecit mansuetudo dei multiplicantis eam etiam invitis
oppressoribus, quia multo plures per eos incedunt, quam antea dum
opprimerentur, ut supra ex figura filiorum Israel in Aegypto monstravi.

Idem est per tautologiam ‘vestigia mea non sunt infirmata’, idest
robustissime firmata, quae impii conati sunt infirmare. Negativam enim
diximus saepe esse vehementiorem affirmativa in sacris litteris. Tropum
hunc hebraeum esse notum credo, quod ‘firmare’ significet statuere,
implere, servare, [Röm. 3, 31.] quomodo Apostolus Ro. 4. dicit, legem
per fidem non destrui, sed [Röm 8, 3., Röm. 4, 20.] statui, quam Ro.
8. dicit infirmari per carnem. Et iterum 4. promissionem dicit firmari
per fidem, rursus non solum non firmari ex lege, sed etiam exinaniri.
Eodem modo et hic dici oportet, ‘vestigia firmari’ esse viam dei,
qua Ecclesia incedit, corroborari, quod fit, dum multiplicantur fideles,
qui perambulent simul in ea.

Quare appellet autem suos gressus et vestigia sua, cum sint gressus dei
et viae domini, supra dictum est. Ecclesia enim exemplo suo facit vias
domini esse suas et coram hominibus, ubi exemplum valet, non videtur
nisi via ecclesiae esse, sed in fide cognoscitur totum id, quicquid est,
divini operis esse.

Aliis videtur ‘dilatari gressus subtus ecclesiam’ esse eam hilari
charitate operantem, qua angustiis persecutionum superior est. Latitudo
enim hilaritas et consolatio est. Sed consequentia non satis decora est.

[18, 38.] Persequar inimicos meos et comprehendam illos, 

Et non convertar, donec deficiant.

Experta benignitatem dei mirabilem, qui multiplicat, dum adversarii
minuunt, dilatat, dum illi artant, firmat, dum infirmant, concipit
fiduciam 

[Seite 533]

etiam persequendi et ultro insectandi, donec ad internitionem
adversarios deleat. Atque ita factum est et fit in omni victoria populi
dei, ut in principio belli videantur hostes superiores et insuperabiles.
At facta impressione confortatur, hostes cedunt et caeduntur, tum ipsa
persequi proelium coeptum non desinit, donec consumat omnes adversarios.
Quare hic versus perseverantiam belli seu victoriae et infatigabilem
usque ad finem virtutem ecclesiae describit. Quod et verba
‘persequar’, item ‘comprehendam’, ‘non convertar, donec
deficiant’, seu ut Hieronymus vertit ‘donec consumam eos’, satis
probant. ‘Persequar’ enim hic non novum belli initium, sed profectum
[Ps. 34, 15.] coepti significat, sicut ps. 33. ‘Inquire pacem et
persequere eam’, idest in finem usque sequere. Et ‘comprehendam
eos’ significat in totum capi et penitus occupari eos.

[Jos. 8, 1 ff.] Hoc figuratum est in bello Iosuae contra Haitas, in quo
filii Israel primum caesi et infirmati ad desperationem, deinde
insidiose fugientes, donec hostes longe ab urbe traherent, versa facie
in eos usque ad internitionem eos deleverunt. Quo significabat spiritus
fore, ut Ecclesia principio simulata fuga, idest passionibus secundum
carnem infirmata, cedere videretur, cum secundum spiritum fidei fortis
tandem vinceret et penitus deleret hostes. Sic Arriani primo fortes,
tandem ad nihilum usque consumpti sunt. Non sic in libris Iudicum, ubi
toties scribitur filios Israel non potuisse delere Iebusaeos.

[18, 39.] Confringam illos, nec poterunt stare, 

Cadent subtus pedes meos.

Planus est sensus ex praedictis, scilicet quod adversarios comprehensos
caedit et conterit, et ipsi amissa virtute nequeant surgere neque
resistere caedenti. Describit enim hic versus adversariorum infirmitatem
sicut praecedentes Ecclesiae fortitudinem. ‘Cadere sub pedibus’
simplici tropo dictum puto pro eo, quod est humiliari adversarios et
converti ad fidem. Arbitrium tamen esto lectori, et hic pedes Ecclesiae
ministerium verbi intelligere, sicut [Apgsch. 6, 7.] Lucas dicit in
Actis ‘Multa turba sacerdotum obediebat fidei’. Tunc ‘cadere sub
pedibus’ idem erit quod obedire Euangelio.

[18, 40.] Et praecinxisti me virtute ad bellum. 

Et supplantasti insurgentes in me subtus me.

[18, 33.] Iterum virtus hoc loco ea est, quae supra memorata est ‘Et
praecinxisti me virtute’, idest multitudine fidelium coronasti me. Hic
vero addit ‘ad bellum’, in quo gloriatur sese non modo auctam
fidelium multitudine, sed etiam multitudine bellatorum. Ex caesis enim
et victis adversariis quam plurimi conversi sunt et facti duces et
pastores ecclesiarum, potentes in 

[Seite 534]

doctrina sana aedificare simul et pugnare, tenentes altera manu gladium,
[Neh. 4, 17.] altera aedificantes, ut de Neemia dictum est.

Auctis autem hoc modo bellatoribus facile fit supplantare quoscunque
insurgentes et extollentes se adversus scientiam dei, hoc est aucta
ecclesia semper augetur magis et succrescit germinans, id quod in
primitiva Iudaeorum Ecclesia vidimus impleri.

[18, 37.] Illud ‘subtus me’ ad verbum ‘supplantasti’ pertinet
sicut superius ‘dilatasti gressus meos subtus me’ ad verbum
‘dilatasti’. Porro soloecum hunc ‘subtus me’ pro ‘sub me’
vel ‘subter me’ relinquo grammaticis iudicandum.

[18, 41.] Et inimicos meos dedisti mihi dorsum, 

Et odientes me disperdidisti.

Hactenus de iis locutus est Iudaeis, qui per verbum victi et humiliati
in Ecclesiae augmentum venerunt, nunc de reprobis et in incredulitate
perseverantibus loquitur, quos inimicos et osores vocat, neque enim
atrocius odium passa est Ecclesia quam ab ipsis fratribus Iudaeis. Vide
autem proprietatem verborum ‘dedisti eos mihi dorsum et
disperdidisti’. Terribilia sunt haec: synagoga vincitur et fugit,
Ecclesia vincit et insequitur, hoc enim [1. Mos. 49, 8.] est inimicos
dari in dorsum, ut Gen. 49. ‘Iuda, manus tua in cervicibus inimicorum
tuorum’. Sed et illud miserabile est, synagogam manere semper aversa
facie ab Ecclesia, hoc est perpetuo odio. Agnoscere non vult nec potest
et odium non ponit nec tamen quicquam contra eam promovet, sed semper
fugit et cedere cogitur. Haec usque in hodiernum videmus ad oculum in
Iudaeis fieri; ita ut aptius eorum conditio non possit exprimi paucis
verbis, quam quod sunt positi dorsum, tantum ad odiendum et mala ferenda
dati.

Ita et disperditos esse clarius videmus quam legamus, sed longe
miserabilius est, quod sequitur.

[18, 42.] Clamaverunt, nec erat qui salvos faceret, 

Ad dominum, nec exaudivit eos.

[Spr. 1, 28.] Sic et prover. 1. de eisdem dicit ‘Tunc invocabunt me,
et non exaudiam, mane consurgent et non invenient me’, synagogae
vanissima studia et irrita vota designans, quibus sese deo servire et
eum placare credunt, cum ille annunciato eis Christo neminem nisi in
Christo audire et salvare velit. ‘Neque enim est datum aliud nomen sub
coelo, in quo oporteat nos salvos [Apgsch. 4, 12.] fieri’. Act. 15.
Ita frustra omnia laborant, frusta invocant, frustra orant, non est eis
salvator nec exauditor, nec tamen cessant a sua praesumptione indurati,
de qua miseria passim in prophetis multa et horribilia.

[Seite 535]

[18, 43.] Et comminuam eos ut pulverem ante faciem venti, 

ut lutum platearum delebo eos.

Ista contusio et comminutio psalmo primo tractata est satis, quod [Ps.
1, 4.] Iudaei duplici contritione contriti sunt et facti sicut pulvis,
quem proiicit ventus. Videmus enim eos toto orber dispersos, nusquam
sede quieta et certa habitantes, nullum regnum, nullum principatum,
nihil prorsus virium habentes. Multo autem magis in varias impietates
spiritualiter dispersi sunt, dum omissa fide Christi variis et
peregrinis doctrinis circumferuntur. Sic et in conculcationem dati sunt
omnibus gentibus per orbem sicut lutum platearum, quod evacuatum,
prorsus nulli utile est nisi ad contaminandos [Jes. 10, 6.] pedes. Sic
Isa. 10. ‘erit in conculcationem quasi lutum platearum’. Et [Matth.
5, 13.] hebraeus dicit ‘ut lutum platearum evacuabo eos’, hoc est,
sicut Matt. 5. de sale infatuato dicit ‘Ad nihilum valet ultra, nisi
ut mittatur foras et conculcetur ab hominibus’. Iudaeis vero et hic
duplex est conculcatio, quod et corporaliter omnibus subiecti sunt et
comtempti sicut inutile lutum, deinde et spiritualiter a daemonibus per
ignominiosam doctrinam.

Observa emphases ‘pulverem et lutum platearum’. Electi sunt terra
solida, bona et foecunda, non pulvis sterilis vento expositus, et
lapides preciosi, honorabiles, expoliti, non lutum ignobile et vacuum
omni utilitate. At sicut e pulvere et luto omnia evacuata sunt, quae
aliquid sunt, ita et a reprobis, ut nihil in eis sit reliquum, quod usum
habeat in rebus.

[18, 44.] Eripies me de contradictionibus populi, 

Constitues me in caput gentium, 

Populus, quem non cognovi, serviet mihi.

Hic Christus in persona sua loquitur, quanquam et superius dicta omnia
ad personam eius pertinere possint, eo quod ipse omnia foecit et
ecclesiam facere eadem foecit. Clare autem prophetat reiectionem
synagogae [Hag. 2, 8.] et assumptionem Ecclesiae gentium. Sic et Haggei
2. Christus vocatur [1. Mos. 49, 10.] desideratus gentibus. Et Gen. 49.
‘Et ipse erit expectatio gentium’. Et [Jes. 11, 10.] Isa. 11.
‘Radix Iesse, qui surget regere populos, ipsum gentes deprecabuntur’
[Röm. 15, 9 ss.] el multis aliis locis, sicut et Ro. 15. aliquot cum
isto praesenti Paulus recenset.

Odiose autem dicit de contradictionibus populi, in quo iustitiam dei
commendat et culpam Iudaeorum aggravat, ac si dicat: nihil in isto
amarulento et indurato populo nisi contradictio est. Parum fuisset, si
non crederent aut contemnerent, at nunc oblatam misericordiam etiam vi
persequuntur et indomito furore resistunt ac contradicunt, quo cogunt se
derelinqui [Ps. 110, 6.] et me fieri gentium caput, ut ps. 109.
‘Iudicabit in nationibus, implebit ruinas’.

Et hic observandum, loqui prophetam non de initiali, sed persevarente
impietate et eius retributione, quemadmodum superius de perseverante
pietate 

[Seite 536]

locutus est. Nam misericordiae et indurationis principia nemo novit,
quae [Röm. 11, 33.] sunt inscrutabilia iudicia dei, Ro. 11.

Et ne quis eum putet fore caput gentium eiusdem populi contradictoris,
seipsum exponit clarius et a Iudaeis penitus distinguit dicens
‘populus, quem non cognovi, serviet mihi’, ne ulterius glorientur,
quod solum in Iudaea sit [5. Mos. 32, 21.] notus deus. Sic Deutro. 32.
‘Ipsi me provocaverunt in eo, qui non est deus, et irritaverunt in
adinventionibus suis. Et ego provocabo eos in eo, [Hos. 2, 23.] qui non
est populus, et in gente stulta irritabo illos’. Sic Oseae 2.
‘Vocabo [Hos. 1, 10.] non populum meum, populum meum’. Et ‘erit in
loco, ubi dictum est eis: Non populus meus, dicetur: filii dei
viventis’. Quod autem dicit ‘Non cognovi’ refert Augustinus ad
corporalem praesentiam Christi, qua visitavit Iudaeos. Potest autem
referri melius et ad omnia alia, quae huic populo [Röm. 9, 4 ff.]
familiariter exhibiut, qualia sunt lex, promissa, miracula, et quae Ro.
9. etiam Paulus memorat, quae gentibus non exhibuit, quibus illos solos
agnovisse [Matth. 25, 12., Matth. 7, 23.] dicitur. Contra virginibus
Matt. 25. et hypocritis Mat. 7. dicit ‘Nesio vos’.

[18, 45.] In auditu auris obedivit mihi, 

Filii alieni mentiti sunt mihi.

Comparat obstinatam Iudaeorum perfidiam cum prompta gentium fide. Illi
multis signis virtutibusque honorati, lege et prophetis instructi, demum
ipso Christo et Apostolis docentibus vocati, nec sic ad fidem venire
voluerunt. Nihil horum gentibus exhibitum, sed tantum auditus et sonus
Euangelii ad eos perenit, et mox obedierunt, quia sic preordinaverat
deus. Hoc est quod insigni epitasi fidei promptitudinem commendat ‘in
auditu auris audient mihi’ (ut hebraeus habet), quia solo verbo aure
percepto crediderunt gentes, cum prophetas et legem non habuerunt.

‘Auditus’ seu ‘auditio’ tropo linguae proprie utitur spiritus
pro ipso [Jes. 53, 1.] verbo vocis, ut Isaiae 53. ‘Domine, quis
credidit auditui nostro?’ idest verbo, [Hab. 3, 2.] quod nos
praedicamus audiendum. Abacuc 1. ‘Domine, audivi auditionem tuam
(idest verbum tuum audibile) et timui’. Mireque placet ista
proprietas, qua duplex mysterium indicare videtur spiritus, primum quod
verbum dei tale est, quod nisi omnibus sensibus clausis solo auditu
percipias et ei [Jes. 7, 9.] credas, non capias, ut Isa. 7. dicit
‘Nisi credideritis, non permanebitis’. [2. Cor. 10, 5.] Stultificat
enim et excaecat verbum dei, seu ut Apostolus dicit ‘Captivat omnem
intellectum in obsequium Christi’. Quo tropo et Christus ad phariseos
[Joh. 8, 37.] dixit ‘Sermo meus non capit in vobis’. Quod nemo
intelligit nisi in die tribulationis, ubi destitutus homo prorsus omni
consilio simpliciter haeret verbo et ductilem sese praebet auditui
divino.

Hinc illa quaerela in scripturis de populo Iudaico, quod auribus
graviter audierunt nec inclinarent aures suas nec obedirent voci domini,
quia in die tribulationes non sese praebuerunt ductiles verbo dei, sed
suis se consiliis 

[Seite 537]

[Nachträge und Berichtigungen.] 

[Einzelnachträge und Berichtigungen zu den Bänden I —VI. VIII. IX.] 

et oculis regere volebant, hoc est no crediderunt, sed sicut equus et
mulus sentire voluerunt.

Actum igitur credendi (ut vocant) nescio quibus verbis possis aptius
eloqui quam ista periphrasi divina ‘Auditu auris audivit mihi’, hoc
est stultus sibi fuit populus gentium, ut mihi crederet in his, quae non
videret nec caperet. Quam pulchre huc fabula illa Gallici Herculis1�
trahi possit, quis non videt? Quid aureae cathenulae populos per aures
molliter trahentes, quam verbum vocale dei, quo credentes trahuntur ad
Christum? Sed esto haec gentilia, non tamen non ideo Christo subjecta et
servientia.

Alterum mysterium est, in Ecclesia non satis esse libros scribi et legi,
sed necessarium esse dici et audiri. Ideo enim Christus nihil scripsit,
sed omnia dixit, Apostoli pauca scripserunt, sed plurima dixerunt. Ita
cum [Ps. 19, 5.] posset ps. 18. dicere: In omnem terram exivit liber
eorum, potius dixit ‘Exivit sonus eorum’, idest viva vox, ‘Et in
fines orbis terrae’ non scriptura, [Ps. 19, 4.] sed ‘verba eorum’.
Item ‘Non sunt loquelae neque sermones, quorum non audiantur voces
eorum’. Nota ‘audiantur voces eorum’, non ait: legantur [2. Cor.
3, 7.] libri eorum. Novi enim testamenti ministerium non in lapideis et
mortuis [Ps. 60, 8.] tabulis est deformatum, sed in vivae vocis sonum
positum. Inde et alibi dicit ‘deus locutus est in sancto suo’. Nunc
enim loquitur in Ecclesia qui [Röm. 1, 1 f.] olim scripsit in synagoga,
per scripturas sanctas promisit Euangelium, Ro. 1., Sed per verbum vivum
perficit et implet Euangelium. Unde magis conandum, ut multi sint
concionatores quam boni scriptores in Ecclesia. Quo [Gal. 4, 20.] sensu
et Paulus ad Galatas scribit ‘Vellem modo praesens esse apud vos, ut
mutarem vocem meam’, quod multa possint et efficatius voce tractari,
quae scriptis non possunt.

‘Filii alieni mentientur mihi’. Alienos vocat qui ipsi se
alienaverunt a Christo, incredibiles facti. Id enim vox hebraica hoc
loco significat. Subocculte autem patres commendat et degeneres filios
arguit. Filii enim sunt patrum secundum carnem, sed alieni secundum
spiritum, quum non sequantur [Ps. 4, 3.] patrum vestigia. De quibus ps.
4. dictum potest videri ‘Filii viri (idest filii virorum et
patritiorum per synecdochen) usque quo gloria mea ad ignominiam?’
Porro ‘mentiti sunt’, idest mendaces facti sunt mihi, dum iactant 

[Seite 538]

sese patrum haeredes et populum dei, cum nihil minus exhibeant. Contra
gentium populus, nec de patribus nec de cultu dei glorians, factus est
filius domesticus, veritatem faciens per fidem, qua se exhibet populum
dei. Qui autem non credunt, veritatem dei non habent, ideo mendaces
semper manent, cum sola fides faciat veraces. Significat ergo Iudaeorum
futuram perfidiam et pertinaciam, quod non tantum errant, sed errorem
etiam pro veritate statuant atque defendant.

[18, 46.] Filii alieni inveterati sunt, 

Et claudicaverunt a semitis suis.

Dum enim mentiuntur et veritati pertinaciter contradicunt, non modo non
renovantur sensu mentis suae, sed indurantur etiam et irrecuperabiliter
inveterascunt in suis opinionibus. Errantem enim facile est revocare,
sed mendacem, qui [Ps. 4, 3.] studiose veritatem impugnat, quis queat
revocare? Sic ps. 4. ‘Ut quid diligitis vanitatem et quaeritis
mendatium?’ Hoc in Iudaeis impleri abunde videmus.

[2. Sam. 22, 46.] ‘Et claudicaverunt a semitis’, quod 2. Reg. 22. et
apud Hieronymum sic legimus ‘Et contrahentur in angustiis suis’.
Alii sic ‘Et claudicabunt a vinculis suis’. Et 2. Reg. 22. per
metathesin literarum verbum ‘Hagar’, quod hic ‘harag’ ponitur,
forte quod voluerit spiritus parum referre, sive claudicare sive
contrahi vinculis eos diceret. Est enim sensus: Iudaeos, qui contempta
fide libertatem Christi respuerunt, dati sunt in reprobum sensum, ut
sese suis propriis doctrinis ceu vinculis quibusdam illaqueent,
affligant et excarnificent, nec tamen unquam recte incedant, semper
autem claudicent, ut sit [Ps. 81, 12 f.] contritio et infoelicitas in
viis eorum. Idem sensus est ps. 80. ‘Et non audivit populus meus vocem
meam, et Israel non intendit mihi, et dimisi eos secundum desideria
cordis eorum, ibunt in adinventionibus suis’. Et [Spr. 1, 31.] prover.
1. ‘Et comedent fructus viae suae suisque consiliis saturabuntur’.

Nec posset res ista iustitiaria impiorum aptius et significantius dici,
quam quod ‘contrahuntur in angustiis suis’. Videmus enim omnes tales
quam sint scrupulosi et captivae conscientiae, ut etiam ibi timeant, ubi
timor non est, et ibi peccatum suspicentur, ubi forte meritum est. Adeo
angustam sibiipsis tum opinionibus tum traditionibus suis faciunt viam,
semper inquieti, [Col. 2, 21 ff.] semper scrupulosi, semper meticulosi,
quos Colos. 2. Paulus pulchre tangit, ubi eorum verba irridet dicens
‘Ne tetigeritis nec gustaveritis nec contrectaveritis, quae pereunt
ipso usu, rationem quidem sapientiae habentia’. Ita enim suis statutis
imbuuntur. Hoc non licet, et hoc non licet, denique nihil eis licet nisi
esse impios in deum et homines. Exempla sunt nostro saeculo sacerdotum
et religiosorum mores et ritus.

[Ps. 10, 5 (?).] Hii ergo semper errant corde et non cognoverunt vias
domini, ut ps. 9. [Kön. 18, 21.] dicit, quos 3. Reg. Helias figurat,
dum Baalitas increpat dicens ‘Usque 

[Seite 539]

quo claudicatis in duas partes?’ Claudi enim sunt, dum altero pede
tantum aut utroque non ambulant, et tamen quia moventur, similes sunt
ambulantibus. Hoc fit, dum affectu impio incedunt in litera servitutis,
operibus suis et semitis suis deo servire praesumentes.

[18, 47.] Vivit dominus et benedictus deus meus, 

Et exaltetur deus salutis meae.

Finita sua et Ecclesiae historia seu prophetia revertitur ad laudandum
et benedicendum deum. Potest autem laudantis affectu intelligi dictum
‘vivit’, idest eius sit vita et benedictio, sicut dicitur ‘Soli
deo gloria et honor’. [1. Tim. 6, 16.] Sic et Apostolus 1. Cor. 15.
‘Qui solus habet immortalitatem’. Ita solus vivit et solus est
benedictus, ita solus est, qui exaltari debet, ut eius solius sit
gloria. Hoc modo in iudaicam perfidiam dicitur, qui suis angustiis
vitam, benedictionem et gloriam quaerunt, quas oportuit soli deo tribui
et acceptas referri. Unde dicit ‘Deus salutis meae’, idest qui
salvum me facit, non ego [Ps. 4, 2.] meipsum meis viribus, tropo
usitato, quo ‘deus iustitiae meae’ ps. 4. dicitur, idest qui me
iustificat. In hebraeo autem ‘Benedictus deus meus, Zuri’, dicitur,
quod aliquando pro petra, aliquando pro fortitudine transfertur, ut in
[18, 2 f.] principio psalmi huius vidimus ‘Deus meus, fortitudo
mea’, sperabo in eo'. Ita et hic deum laudat, ut in quo fortitudinem
suam sitam confitetur, non in seipso.

Potest etiam gloriantis affectu hic versus dici, in despectum eorum, qui
contrahuntur suis angustiis, quod neque vitam neque fortitudinem neque
gloriam dei habeant ac per hoc nec salutem, quae non nisi in domino
habetur per libertatem fidei.

[18, 48.] Deus, qui das vindictas mihi, 

Et subdis populos sub me.

‘Deus qui das’ pro ‘qui das’, more suo. Duplici sensu potest hoc
dici: [Ps. 110, 1.] primo: das vindictas mihi, idest vindicas me, ut ps.
109. ‘Donec ponam inimicos tuos scabellum pedum tuorum’. Secundo:
das mihi vindictam facere, [Joh. 5, 27] quia constitutus est iudex
vivorum et mortuorum, et Iohan. 6. ‘Dedit ei potestatem iudicium
facere, quia filius hominis est’, ubi non seipsum clarificasse docetur
nec seipsum vindicasse, nobis in exemplum, ne arrogantes et ambitiosi
simus. Ita vindicat Christus in Iudaeos impios et regnat super gentium
populos credulos, dextra dei in hoc exaltatus et dominus omnium factus.

[18, 49.] Liberator meus, de inimicis meis iracundis, ab 

insurgentibus in me. 

A viro iniquo eripe me.

Videntur hi quattuor versus ultimi Epilogus quidam esse eorum, quae toto
psalmo dicta sunt. Quare satis ex praecedentibus apertus est eorum 

[Seite 540]

sensus. Id quod ‘A viro iniquo’ (idest viris iniquitatis per
synecdochen) dicit, hebraeis est ‘hamas’ illa, idest iniuria, quae
laedit et malum facit proximo, quod satis proprie iniquitatem diceret,
nisi alibi variaret interpres.

[18, 50.] Propterea confitebor tibi in nationibus, domine. 

Et nomini tuo cantabo.

[Röm. 15, 9.] Hunc versum Paulus Ro. 15. citat, ut diximus, qui et
cogit hunc psalmum de Christo proprie intelligi. Igitur Christus a
Iudaeis liberatus, iracundis, hostibus, insurgentibus, iniquis, in
gentium Ecclesia per fidem cognitus laudat et cantat nomen domini, hoc
est datis donis spiritus sui facit nos confiteri et cantare. Porro ipsum
confiteri et cantare indicat, nos non nostris iusticiis, sed gratuitis
dei beneficiis vivere et esse in Ecclesia, ut soli fidei et
misericordiae dei gloria maneat.

[18, 51.] Magnificans salutes regis sui, et faciens misericordiam 

Christo suo. 

David et semini eius usque in saeculum.

Magnae autem sunt salutes, quibus Christum regem suum et christianos
salvos facit, quia a morte, a peccatis, ab inferno et omnibus malis
salvat: aeternae enim sunt istae salutes, vita, iustitia et gloria.
Salutes autem corporales parvae, immo nihil sunt. In quo docemur salutem
corporis contemnere et christianum esse, ut magnas salutes aeternasque
spectemus. Novo enim testamento convenit magnas salutes habere, sicut
veteri congruebant parvae. Idem est quod dicit ‘Et faciens
misericordiam Christo suo’. Hic finis versus medii. Salutes enim illae
nullis merentibus, sed solo miserente deo donatae sunt. Unde Christum
suum hic intelligit unicum illum, in quo promissa est misericordia
donanda, cui ob id et factam hic dicit, idest impletam in eo.

‘David et semini eius usque in saeculum’, cum sit altera pars
versus, hoc mihi videtur dicere, quod salutes in rege illo et
misericordia in Christo domini sint impletae, ut satisfieret David et
semini eius, cui facta est promissio [2. Sam. 7, 12 ff.] de rege et
Christo dei Iacob, ut 2. Reg. ultimo dicitur. Totum ergo, quod priore
parte factum dicitur in Christo, Davidi et semini eius factum [Jes. 55.
3.] intelligatur inaeternum, ut Isa. 55. ‘Misericordias David fideles
dabo vobis’, [Apgsch. 13, 34.] quod Act. 13. dicit Lucas ‘Dabo vobis
sancta David fidelia’, hoc est aeternas salutes et misericordias.
Fortiter enim haeserunt prophetae in promissionibus dei et saepe easdem
repetunt et inculcant, quin et dilatant et explicant, quod et omnibus,
qui salvi fiunt, necessarium est, cum in iis solis sita sit salus, non
in praeceptis aut operibus ullis.

[Seite 541]

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS DECIMVS OCTAVVS,

HEBRAEIS XIX. 

[19, 1.] Titulus ad victoriam, Psalmus David.

1519

[Seite 541] [Nachträge und Berichtigungen.] 

[19, 2.] Caeli enarrant gloriam Dei, Et opera manuum eius annuntiat
firmamentum.

Hunc psalmum esse de ministerio Euangelico intelligendum docet et [Röm.
10, 18.] cogit Paulus Ro. 10. dicens ‘Nunquid non audierunt? Et quidem
in omnem terram exivit sonus eorum, et in fines orbis terrae verba
eorum’. Unde coelos, firmamentum, solem, dies, noctes et similia
allegorice oportet accipere, quibus iucundis involucris nos spiritus
trahit ab hoc visibili mundo ad spectaculum cuiusdam novi mundi, in quo
alii coeli, noctes, dies sint, quorum in hoc mundo figuram et umbram
videmus. Cogit ergo nos hic ipsa evidens circunstantia et consequentia
dictorum, tum autoritas novi testamenti, allegoriam apprehendere, quae
alioquin tractatori scripturarum fugienda est, quantum fieri potest, ne
simplicitate sensus amissa, vagetur in mortis suis somniis. Sic enim
sepe dicimus, non licere in scripturis allegoriis ludere (saltem in
contentione), nisi aliis scripturae locis evincatur allegoria.

Diximus autem in superioribus quoque, spiritum solere aliquando verbis
allegoricis uti, dum res quasdam allegoricas (ut sic dixerim) tractat.
Sic [Ps. 2, 9.] ps. 2. ‘Reges eos in virga ferrea’ &c. Cum
Euangelium sit dulce et molle, apparet tamen carni ferreum, rem
gloriosam tenuibus et humilibus verbis eloquens. Contra hic velut in
sublimi genere dicendi res, quae in oculis hominum viles sunt,
magnificis et potentibus verbis eloquitur, figurata incedens oratione,
pene per totum coelos appellans eos, qui peripsima et feces mundi erant,
ac vere quaedam allegoria viva, quae aliud gerebat et aliud erat.

Coeli igitur sunt Apostoli et quotquot funguntur Apostolico ministerio,
idest officio verbi. Atque hic egregia eloquentia videbimus nobis
disseri, quid sit Euangelium, quid sit esse Apostolum seu Episcopum in
Ecclesia, tum qualis esse debeat, qui Episcopum agere velit. Primum:
Coeli esse debent et firmamentum. Obsecro, quid hic non virtutis in
Ecclesiastico [Jes. 66, 1.] ministerio exigitur? Coeli sunt thronus et
habitaculum dei, sicut Isaiae 66. dicit ‘Coelum mihi sedes est’.
Inhabitantem ergo deum habeat pontifex Ecclesiae dei, ut sit sine
crimine et omnibus dotibus ornatus, quibus eum [Tit. 1, 7 ff., 1. Tim.
3, 12 ff.] Paulus Tit. 1. et Timo. 3. describit, caelesti scilicet vita
et deo digna conversatione degens in terris, Qua puritate mereatur
erudiri desursum et docibilis dei esse, ut terrenis hominibus non sua,
sed divina tradat. Deinde [1. Mos. 1, 6.] firmamentum sit medium
aquarum, sic enim coelos appellare placuit Gen. 1. 

[Seite 542]

propter futura mysteria, quia Episcopus et verbi minister firmus esse
debet in fide, cum in medias persecutionum aquas propter verbum dei
ponatur, ne vel superioribus vel inferioribus cedat, nec prosperis nec
adversis commotus. Atque haec quidem personam absolvunt, quibus erit
sanctus deo, firmus hominibus. Si enim mercennarius fuerit, fugiet et
non firmamentum, sed nubes sine aqua aut vapor modicum parens erit.

Offitium vero est, enarrare gloriam dei et annuntiare opera manuum eius.
Id quod puris citra figuram verbis describitur, quo et cogimur coelos
intelligere quosdam homines, cum enarrare et annuntiare coeli visibiles
non possint, neque enim os, linguam aut vocem habent, nisi allegorisare
vellemus. Quare vides, Apostolis apostolicisque viris non scripturas,
sed voces vivas in Ecclesia sonandas mandari atque hac ratione Episcopos
et sacerdotes non esse, qui hodie sic vocantur, etiam si una die omnes
praeculas et omnes missas absolverint. Non enim offitium eorum est
legere horas canonicas, missas frequentare, in templis boare, organis
musicis strepere et surdis ac mutis vocibus omnia implere, denique neque
miracula facere aut optimis operibus, studiis, exercitiis vitam exornare
exemploque bono aliis lucere satis fuerit, sed enarrare et annuntiare et
aliis in verbo servire, quod qui faciunt ubi sunt? Nec satis et enarrare
aut annuntiare quodvis, ne scilicet gloriam hominum aut opera manuum
hominum annuntient, sed gloriam dei et opera manuum eius, hoc est non
nisi Euangelium. Quid enim est Euangelium, nisi annuntiatio gloriae dei
et operum eius, idest Ihesus Christus filius dei? Quod videbimus, si
quid gloria dei et opera manuum eius sunt, viderimus.

[1. Cor. 1, 23 f.] Paulus 1. Cor. 1. dicit ‘Nos praedicamus Christum,
Iudaeis scandalum, gentibus stultitiam, ipsis vero vocatis sanctis dei
virtutem et sapientiam’. Solius enim dei est iustitia, veritas,
sapientia, virtus, sanctitas, salus et omne bonum. Nostra autem est
iniquitas, insipientia, mendatium, infirmitas et omne malum, ut haec
omnia abunde in scripturis probantur et nos in [Ps. 116, 11., Hos. 13,
9.] superioribus sepius docuimus. ‘Omnis enim homo mendax’, et
‘perditio tua Israel’. Hinc ‘omnes vacui sunt gloria dei, et non
potest gloriari in conspectu [Röm. 3, 23., 1. Cor. 1, 30.] eius omnis
caro’, ut Paulus Ro. 3. dicit. At ‘Christus factus est [Ps. 85, 10
f.] nobis a deo iustitia, sapientia, sanctificatio et redemptio’, et
‘per eum gloria [1. Cor. 1, 31.] dei habitat in terra nostra, et
iustitia de coelo prospicit’, ‘ut qui gloriatur, in domino
glorietur’. ‘Benedixit enim nos deus et pater misericordiarum omni
benedictione coelesti in spiritualibus, verum non nisi in Christo’.
[(2. Cor. 1, 3.), Eph. 1, 3.] 2. Cor. 1.

Quare gloria dei enarrari non potest, nisi simul ignominia hominum
enarretur. Nec deus verax et iustus et misericors praedicatur, nisi nos
mendaces et peccatores et miseri praedicemur. Quae si crediderimus
utraque 

[Seite 543]

salvi erimus, et misericordia dei in nobis regnabit in gloriam eius. Sic
[Ps. 51, 6.] ps. 60. ‘Tibi soli peccavi, ut iustificeris in sermonibus
tuis’. Ita nihil in nobis est, unde gloriemur, sed omnia abundant,
unde confundamur. Est autem in deo unde gloriemur, et nihil unde
confundamur. Ex quibus colligitur, gloriam dei esse duplicem: eam, qua
nos in ipso gloriamur, pura conscientia per misericordiam eius gratuitam
donata, et eam, qua ipse in nobis et a nobis glorificatur. Et enarrari
gloriam dei aliud non esse nisi praedicari id, in quo deus glorificatur
et nos gloriamur, hoc est universa inaestimabilis misericordiae suae
mirabilia et divitias gloriae miserationum suarum super nos effusas,
quod est vere Ihesum Christum et Euangelium pure doceri.

Vide ergo, quam spiritus brevissimo verbo tantas res elocutus sit, nec
solum brevissimo, sed aptissimo quoque. Nam non solum res, sed et usum
rerum exprimit. Multi enim Christum praedicant, sed ita, ut usum et
benefitium eius nunquam intelligant aut dicant, ut facit vulgus illud
concionatorum, qui non nisi historias Christi praedicant, dum optime
praedicant. At non est christiana praedicatio, si historice Christum
praedices, non hoc gloriam dei praedicare est, Sed si docueris,
historiam Christi eo pertinere, ut nobis prosit credentibus ad iustitiam
et salutem, ut non sibi, sed nobis omnia fecerit voluntate dei patris,
et omnia, quae in Christo sunt, nostra esse sciamus. Haec fides et
scientia domini facit nos amare, gloriari et glorificare. Hanc gloriam
Moses et prophetae etsi cognoverunt, non tamen enarraverunt, sed
enarrandam aliquando praedixerunt, cum doctrina legis potius gloriam
hominum et ignominiam dei operaretur, dum per opera legis aut superbi
praesumerent aut desperati deum odirent homines. Coelorum [Röm. 1, 2.]
est haec enarratio. Unde et hic psalmus unus est locorum, in quibus Ro.
1. Apostolus dicit, Euangelium esse promissum in scripturis sanctis per
prophetas.

Cum ergo omnia Christi nostra sint Euangelio docente, et iusticiam non
operibus legis, sed gratiae dei tribui, sequi putatur, quod et ad
Apostoli [Röm. 3, 8.] praedicationem sequi putabatur, scilicet nos iam
non debere operari bonum, immo facere mala, ut veniant bona, Peccare, ut
glorificetur deus, manere in peccato, ut gratia abundet, et iis similia.
Sic enim sapit prudentia carnis, quae gloriam dei non capit suffocata in
gloria sua, quam Apostolus pulchre [Röm. 6, 1 f., Röm. 8, 5 f.]
confutat Ro. 6. et 8. De quo nunc non est tempus dicendi.

‘Opera manuum eius’. Hic ‘Maesae’ idest facturae, fabricae
dicuntur, non actiones aut operationes, quas vocant transeuntes. In quo
iterum virtus gratiae dei commendatur, et nostra confusio revelatur.
Sunt enim opera [Jac. 1, 18.] manuum dei ipsae novae creaturae, ipsi
fideles, de quibus Iacobus 1. ‘Voluntarie enim genuit nos verbo
veritatis, ut essemus initium aliquod creaturae [Gal. 6, 15.] eius’.
Et Paulus ad Galatas ‘In Christo enim IHESV neque circumcisio 

[Seite 544]

neque praeputium aliquid valet, sed nova creatura’. Non enim verbum
Euangelii actus agentis mutat nec respicit ad munera, sed ad offerentem,
quia non opera gratum faciunt apud deum, sed gratus facit opera, nec
stat gloria dei nisi in operantibus, nequaquam in operibus. Moses quidem
per legem opera mutat, non operantes, ideo hypocritas facit et in
speciem iustificat. Euangelium autem vivificat et veritatem facit in
hominibus. Quod autem de operibus recreationis loquatur, non de
creationis, ex eo capi potest, quod de Euangelio prophetat, in quo
docetur, quid ex nobis fieri oporteat quanquam revera nihil differat
creatio et recreatio, cum utraque ex nihilo operetur, et omnis creatura
sit opus manuum dei praeter impios, omnia enim alia non sibi serviunt,
non agunt, sed aguntur et soli deo sunt ad gloriam, ad quorum imaginem
et nos fieri oportet. Quid ergo est annuntiari opera manuum dei nisi
docere, veterem hominem crucifigi et novum indui, mori Christo et
resurgere cum Christo, et sic impleri in nobis gloriam dei?

Ubi iterum vides, quam brevi et apto verbo eloquatur spiritus non solum
mysteria Crucis Christi, sed et usum et beneficium eius, ut et hic
discas, meros esse fabulatores, qui Christi passionem praedicant
historico more, nullum eius usum et fructum docentes, qui est, ut opera
manuum dei efficiamur. Ubi ergo manebit liberum arbitrium, ubi facere
quod in se? cum hic fieri nos doceamur, non facere, et non nos operemur,
sed deus nos operetur, facturae non factores simus, funditus scilicet
ruit omnis Theologia superborum. Atque haec est causa, quare Coelos et
firmamenta esse oporteat eos, qui haec enarrant, cum sint adversaria
toti mundo, maxime sapienti bus sanctis et potentibus, quorum furiis et
turbinibus ne cedant necessum est.

[19, 3.] Dies diei eructat verbum. 

Et nox nocti indicat scientiam.

Mira varietate hic versus tractatus est, qua dimissa nostro spiritu
abundemus. Videtur enim declarare, quod dixit versu primo, ne carnalis
quispiam gloriam dei et opera manuum eius sic enarrari intelligat aut
expectet, ut simul rem ipsam videamus, seu visibilia sint quae
narrantur, quo modo gloriae et opera hominum se habent et narrantur, sic
enim fides evacuaretur. Ideo talem gloriam et talia vult opera dei
intelligi, quae nisi verbo et fide capiantur, non capiantur. Non enim
videtur solius dei gloria esse, nedum quid simus in opere dei apparuit,
sed fide interim credimus. Alioquin quid erat ut diceret ‘enarrant’,
‘annuntiant’? Quod enim narratur non exhibetur visui, sed auditui,
non ostenditur in re, sed in verbo. Ideo dicit Caelos enarrando non
proferre rem, sed verbum, non indicat id, quod cognoscitur, sed
scientiam seu cognitionem, ut oculos effodiat, sensum captivet, stultos
faciat et solo auditu fidei salvos faciat. Apud philosophos enim 

[Seite 545]

enarratores videntur sibi res ipsas indicare, non verbum, cum scientia
non indicetur, sed indicet rem, ideo stulti fiunt in his eloquiis dei.

Componit autem iucunda antithesi dies et noctes. Dies ipsi coeli,
[Matth. 5, 14.] Apostoli, firmamentum, quibus dominus dicit Matt. 5.
‘Vos estis lux mundi’. [Eph. 5, 8., Phil. 2, 15 f.] Et Paulus ad
Corin. ‘Nunc autem lux in domino estis’. Et Thess. ‘Inter quos
lucetis sicut luminaria mundi, verbum vitae retinentes’. Hic dies novo
sole Christo factus eructat alteri diei, idest mundo seu hominibus
mundi, Luce sapientiae suae fulgentibus, verbum, idest non exhibet quod
videat, sed quod credat et desinat esse dies et sapiens in oculis suis,
ac si dicat: Sapientia spiritus praedicat sapientiae carnis et ita
praedicat, ut captivet verbo et stultam faciat. Nam sapientia spiritus
dies est coram deo, sapientia carnis dies est coram mundo, idest utraque
in loco suo celebris, clara et [1. Cor. 1, 19 f.] gloriosa est. Sic 1.
Cor. 1. ‘Nonne deus stultam foecit sapientiam mundi? Scriptum est
enim: Perdam sapientiam sapientum, et prudentiam prudentium
reprobabo’. Hic sensus ex eo mihi placet, quia scriptum est,
Euangelium [Röm. 15, 20 f.] praedicandum esse iis, qui ignorant, Ro.
15. ‘Quoniam quibus non est nunciatum, de eo videbunt’. Cum ergo
dies eructet verbum diei, non utique ei, cui eructatum est, nec sibi
ipsi eructanti, sed alteri et contrariae, cui non fuit eructatum.

Esse autem dies et noctes hic allegoricas, cogit id, quod dicit
‘Eructat verbum’, ‘indicat scientiam’. Neque enim dies isti
naturales eructant verbum aut indicant scientiam aut audiunt et
cognoscunt, cum verbum, auditio, scientia, eruditio, sed et eructare et
indicare sit hominum viventium in terra. Sed et sequens versus de
sermonibus et loquelis confirmat idem. Ita nox (idest Apostoli fideles)
nocti infideli indicat scientiam. Est enim eiusdem repetitio sive
geminatio. Sicut enim fideles sunt lux coram deo et in deo, ita sunt nox
coram et in mundo, scilicet obscuri et contempti, immo et in oculis suis
nihil et tenebrae sunt, quia sibiipsis non placent. Contra impii et
infideles, ut sunt lux in mundo et oculis suis, sibi placentes et
apparentes, ita in spiritu et in oculis dei sunt nox et tenebrae. Sic
Apostolus enim [Eph. 5, 8.] dicit ‘Eratis aliquando tenebrae’.
Quatuor itaque limites hic digerit propheta vocans homines, quales sunt
secundum diversos conspectus et partes suas. Impii sunt dies in oculis
suis secundum exteriorem hominem, nox in oculis dei secundum interiorem
hominem. Pii sunt dies in oculis dei secundum interiorem hominem, Nox in
oculis hominum ac suis secundum exteriorem hominem.

Observa observantiam prophetae, quomodo verbum tribuat diei et nocti
scientiam, quod nocti, idest mundo secundum interiorem hominem, scientia
indicatur, sed diei, idest eidem secundum exteriorem hominem, verbum
eructatur. Verbum enim ad auditum foris, sed scientia ad notitiam intus
pertinet. Quanquam qui velit, possit per scientiam aeque verbum vocale
intelligere. 

[Seite 546]

Est igitur sensus: Prudentes spiritu indicant prudentibus carne
scientiam, idest notitiam dant per verbum de rebus absconditis, quas non
indicant. Sic [Luc. 1, 76 f.] Lucae 1. Iohannes scribitur praeire ante
faciem domini ad dandam, non salutem ipsam, sed scientiam salutis, quia
salus nostra abscondita est cum Christo in deo, sed scientia eius
manifestata est per verbum fidei.

[19, 4.] Non sunt loquelae neque sermones, quorum non audiantur 

voces eorum.

Quorum ‘eorum’? Coelorum, dierum et noctium, qui enarrant gloriam
dei et opera manuum eius. Sed ubi istos celos audiemus? aut in qua
gente? aut quibus linguis loquentur? Respondet: omnium gentium linguis
[Apgsch. 2, 4.] loquentur et in omni terra, ut sequens versus dicet. Id
impletum est, ubi Apostoli loquebantur variis linguis magnalia dei, et
adhuc impletur in orbe terrarum, quia Euangelium per Apostolos variis
linguis evulgatum adhuc sonat in eisdem linguis usque in finem mundi,
licet non omnes variis linguis loquantur, nec est necesse.

Quomodo differant loquelae et sermones, nondum satis mihi liquet. Visum
est multis, loquelas pertinere ad linguas, sermones ad differentias seu
proprietates eiusdem linguae, sicut in hebraea lingua Gallilei a Iudaeis
[Matth. 26, 73.] discernebantur, ut in Euangeliis legimus dicentibus ad
Petrum ‘Gallilaeus es, nam et loquela tua te manifestum facit’. Ego
contentus sum hoc versu doceri, Apostolos fuisse omnium linguis locutos.

Obstruit autem versus hic os eorum, qui dicunt, Apostolos una lingua
locutos hebraea, caeterum auditas ab aliis suas proprias. Hic enim
dicit, non esse loquelas, quarum non sunt auditae voces eorum. Si enim
voces Apostolorum erant et heae omnium linguarum hominibus sunt auditae,
certe variis linguis sonuerunt, aut si non sonuerunt, voces non eorum
fuerunt, sed vel audientium vel aeris intermedii. Quo miraculo autem
varias voces ediderint, ut auditus non confunderentur (neque enim eadem
auris simul potest variis vocibus servire), quis novit? Is, qui dedit
variis linguis loqui, potuit etiam facere, ut singulae ad suae linguae
homines sine strepitu et [Apgsch 9, 7.] mixtu aliarum pervenirent, sicut
Christus de coelo loquebatur Sauli et tamen [Apgsch 2, 6.] a solo Paulo
audiebatur. Id quod Lucas indicat fere, ubi dicit, turbam mente confusam
et unumquenque audivisse eos sua lingua loquentes, quasi dicat:
unumquenque sua solum tangebat lingua, et tamen singuli eosdem
audiebant, et variis illi loquebantur. Non enim dicit: audierunt linguam
suam, sed ‘unusquisque audiebat eos lingua sua loquentes’, idest
quod loquerentur, non tantum audirentur lingua sua. Alioqui quid erat
necesse Apostolos graecam scire, in qua scripserunt? Suffecisset
hebraea, nec tunc 

[Seite 547]

variis linguis locuti, sed variis auribus auditi debent dici, nec
miraculum in linguis praedicantium, sed in auribus audientium ponetur.

Iterum vide, ut commendet fidem: non enim videntur, quae narrantur, sed
audiuntur voces eorum, auditus solus requiritur in Ecclesia dei.
Hieronymus sic vertit ‘Non sunt sermones, non sunt verba, quibus non
audiatur vox eorum’, ubi ‘verba’ ‘debarim’ dicuntur, quod
aliquoties res seu historias significat seu famam, quo modo hic non
credo accipi. Nec solum fides, sed efficatia et fructus verbi simul
commendatur, quod non in ventum locuti dicuntur, Sed audiuntur voces
eorum, idest admittuntur et suscipiuntur, quod fit per fidem. Omitto hic
quaestionem, quam aliqui movent: Sit ne hic versus impletus, cum nondum
omnes gentes Euangelium audierint. Facile hic quivis respondere poterit.

[19, 5.] In omnem terram exivit sonus eorum, 

Et in fines orbis terrae verba eorum.

Locum (ut dixi) hic designat, ubi sonent isti coeli, ne quis queratur
aut sese excuset, quod non possit transfretare aut in coelum ascendere
ad audiendum. ‘Prope est verbum in ore tuo et in corde tuo’, ait
Moses [5. Mos. 30, 11 ff.] Deutro. 30. Ad hoc enim variis linguis donati
fuerunt, ut in omnem terram sonus eorum exiret. Et vide, quam vigilanter
aptet spiritus verba sua, ne Apostoli putarentur esse verbi autores,
facit eos ministros et instrumenta, [Matth. 10, 20.] sicut dicit
Christus ‘Non enim vos estis, qui loquimini, sed spiritus patris [Joh.
15, 26 f.] vestri, qui loquitur in vobis’. Et iterum ‘Ille me
clarificabit et testimonium perhibebit de me, et vos testimonium
perhibebitis’. Ideo dixit: voces eorum audiuntur, sed alius est, qui
loquitur. Exit sonus eorum, sed alius est, qui efflat et emittit, usus
voce et verbis eorum pro instrumentis suis.

Augustinus hunc locum torquet in donatistas, qui Ecclesiam in Affricae
angulum artabant. Sed multo magis torqueri debet in nostros novos
donatistas, qui negant, in India et Perside et Asia esse fideles. Ubi
enim sonus et verba spiritus sunt, ibi Ecclesia sine dubio vera est
Christi. Non enim loquitur spiritus Christi nisi in Ecclesia sua. Quare
cum hic sit apertus textus, sonum Apostolorum exivisse in omnem terram,
necdum legatur revocatus, timendum est nobis, ne cum impiis donatistis
sive illis sive istis nos solos iactemus pro fidelibus, qui forte nihil
minus sumus quam fideles, cum verbum et sonum Apostolorum nusquam
audiamus.

Et quanquam hebraeus habeat ‘In omnem terram exivit regula eorum’.
[Röm. 10, 18.] tamen Apostolus Ro. 10. ‘sonum’ dicit et in idem
recidit. Sonus enim euangelicus regula illa est, iuxta quam aedificatur
Ecclesia. Non enim aedificatur armis corporalibus fabrorum, sed verbo
vitae. Simul tamen eo verbo certa mensura significatur, qua cuiusque
Apostoli ministerium dispartitum 

[Seite 548]

est in orbem terrarum. Non enim omnes eodem loco praedicaverunt, sed
divisi sunt in totum mundum, non ut divitias eius sibi aggregent, sed
unusquisque portionem suam ad Christum reducat.

[19, 5.] In sole posuit tabernaculum suum.

Haec in hebraeo pars est posterior praecedentis versus, hoc modo habens
‘Soli posuit tabernaculum in eis’. Solem alii proprie accipiunt pro
isto sole visibili, in quo Ecclesia seu humanitas Christi tabernaculum
dei manifestatum sit. Sed melius arbitror, prophetam perstare in
allegoria coepta et solem esse eum, qui in istis coelis poni et habitare
possit, quod et sequens versus indicat ‘Et ipse tanquam sponsus
procedens’. Et satis violenter interpres hebraicum ‘Bam’, quod
sonat ‘in eis’ (idest coelis praedictis), mutarunt in ‘suum’,
immo fere omiserunt, quanquam revera allegoria ista sumpta sit ex coelis
et sole visibilibus istis, in quibus sol habitat et currit ab oriente in
occidentem iucundissimo cursu. Igitur sensus est, Christum, [Mal. 4, 2.]
qui est sol iustitiae (ut Malach. 4. dicitur ‘orietur vobis timentibus
nomen meum, sol iustitiae, et salus sub pennis eius’), posuit in
Apostolis. Ipse enim illuminat eos, loquitur, operatur et est omnia in
eis.

Videmus enim, et in his coelis solem esse gloriam ac universam eorum
substantiam, cum merso sole ac tenebris praesentibus cahos quoddam
potius triste appareat quam coelum. Ita Apostoli aut eorum successores,
si sine inhabitante Christo forent, vere cahos et non coeli essent. Unde
hic versus causam reddit praedictorum: Quod omnia, quae de coelis
gloriosa dicta sunt et quaecunque possunt, non sua virtute, sed
inhabitantis Christi possunt. Tabernaculum vero istud fides Christi est,
per quam in nobis habitat, sicut [Eph. 3, 17.] Ephesios 3. ‘Christum
habitare per fidem in cordibus vestris’. De quo [Jes. 4, 5 f.] Isaias
4. ‘Super omnem gloriam protectio et tabernaculum erit in umbraculum
diei ab aestu, in securitatem et absconsionem a turbine et pluvia’,
idest fides protegit utrinque a prosperis et adversis.

[19, 6.] Et ipse tanquam sponsus procedens de thalamo suo 

exultavit ut gygas ad currendam viam. 

[19, 7.] A summo coelo egressio eius, et occursus eius usque ad 

summum eius, 

nec est, qui se abscondat a calore eius.

Idest Euangelium paravit sive id, de quo in Euangelio enarrarent
Apostoli. Describit enim his duobus versibus solem, cui in Apostolis
tabernaculum positum dixerat, de quo totum sonat Euangelium, et ipse est
gloria dei, in quo et omnia reposuit. Omnium fere sententia est, hos
duos versus de incarnatione, conversatione, assumptione Christi loqui,
quam priore loco 

[Seite 549]

sequamur. Thalamum Christi, quod hebraice occultum velatumque
significat, omnes intelligunt virginem Mariam, e cuius utero prodiit
sicut sol ex aurora, immo ex noctis occulto, pulchra certe sententia,
qua ineffabilis illa nativitas signatur, in qua sola virtus altissimi
obumbravit virginem et in abscondito operata est hunc foetum salutis,
quod natura nescivit nec attingere potuit. Sicut enim sol oriens prodit
omnibus visibilis, et tamen nemo noscere possit unde veniat, Ita
Christus natus ad omnium conspectum venit, et tamen nativitatem suam (ut
Isaias praedixit) habuit inenarrabilem, cum nasci ex virgine sine viro,
usum et captum superet naturae.

Sponsum autem vocat, quod indutus humanitate sit cum Ecclesia copulatus
in unam carnem, quod sacramentum magnum et iucundum est, in quo
convenerunt in unum dives et pauper, iustus et peccator, beatus et
damnatus, filius gratiae et filius miseriae. Neque enim potest ullo alio
verbo magnificentius illa misericordia commendari, quam quod sponsus
Ecclesiae vocatur, in quo omnia sua nobis donata, omnia nostra ablata
prophetantur. Sed quo modo procedit sponsus de thalamo suo? Et cur hunc
solem Christum ea comparatione praedicat? Forte, quod sponsus ornatus et
coronatus procedit gestiens amore sponsae suae. Ita Christus amore
Ecclesiae processit de ventre virginis, ornatus et coronatus in spiritu,
cum secundum carnem venerit in summa paupertate et contemptu. Plenus
enim ornamentis et coronis gratiae dei venit gestiens in amorem
Ecclesiae suae. Ideo exultavit ut fortis ad currendam viam, hoc est
magna charitatis et spiritus fortitudine crevit, operatus est, pugnavit
in agone cum diabolo et peccatis nostris, passus et mortuus est.

‘A summo coelo egressio eius’. Dictum volunt de nativitate
aeternitatis, [Joh. 16, 28.] quia ‘a patre exivit et venit in
mundum’, ut Iohan. 16. dicit. ‘Et occursus eius usque ad summum
eius’. De ascensione eius exponunt. Deinde Calorem eius Spiritum
sanctum intelligant, qui replevit orbem terrarum clarificans, Christum
esse dominum omnium et omnia subiecta sub pedibus eius.

Vera, inquam, horum sententia, sed non suo loco dicta. Desyderatur enim
in ea ordo et consequentia, et nihil de Christi incarnatione,
conversatione, assumptione, sed de glorificatione et praedicatione eius
mihi loqui videtur. Coelos enim describit et universum illud mysterium
pentecostes et ministerium Euangelicum. Quare suspicor, non eum
retrogredi ad ea, quae ante pentecosten gesta sunt, sed potius ea
prosequi, quae secuta sunt ad coelorum narrationes et linguarum donum,
scilicet regnum fidei in toto orbe dilatum. Id quod et ordo et verba
mihi praestare videntur, modo allegorice prophetam loqui pro maiestate
sacri mysterii accipiamus. Sic enim coelos, firmamentum, dies, noctes,
solem, tabernaculum solis allegorice accepimus de mystico et praedicato
Christo per Apostolos. Ita eadem continente 

[Seite 550]

seu continua allegoria processus sponsi de Thalamo, egressio et occursus
et exultatio ad currendam viam non nisi regnanti et per Euangelium
praedicato et credito Christo convenire debebunt. Sic enim ego meditor,
salva cuiusque meliore sententia, cum de novo quodam mundo psalmus agat,
ut diximus.

Igitur: Exeunte in omnem terram sono coelorum, Ipse qui in eisdem coelis
tabernaculum suum posuit, hoc ipso eorum ministerio procedit et
revelatur in cordibus terrenis per fidem, qua desponsat sibi Ecclesiam
totius [Hos. 2, 19 f.] orbis terrarum, sicut in Oseae 2. dicit ‘Et
sponsabo te mihi in sempiternum et sponsabo te mihi in iustitia et
iuditio et in misericordia et miserationibus Et sponsabo te mihi in
fide’. Neque enim Christus sola incarnatione sua sponsus proprie et
plene factus est, sed assentiente eius pacto per fidem [Joh. 3, 29.]
Ecclesia sua. ‘Qui enim sponsam habet, sponsus est’ (ait Iohan. 3.).
Consensus enim facit matrimonium, ante quem verius procus quam sponsus
dicitur. Quare processus eius tanquam sponsi est revelatio eius in fidem
Ecclesiae, hoc est dum creditus est, apparuit esse sponsus.

De thalamo autem sive de abscondito, quid sit, non capio, nisi velit
intelligi, Christum in cordibus fidelium per fidem sic oriri, ut
nescias, unde [Joh. 3, 8.] veniat, sicut Iohan. 3. dicit ‘Spiritus
spirat ubi vult, et vocem eius audis et nescis, unde veniat aut quo
vadat’, quo significaretur gratuita miserentis dei dignatio. Non enim
nobis cogitantibus, sapientibus, volentibus oritur in nobis fides
Christi, sed incomprehensibili et occulto opere spiritus praevenitur,
quisquis fide donatur in Christo ad solum verbi auditum citra omnem
nostram aliam operam. Quodsi hic recte sapio, eiusdem [Ps. 135, 7.]
tropi erit haec locutio, quo dicitur ‘Qui producit ventos de thesauris
[Ps. 17, 14.] suis’. Et ps. 16. ‘De absconditis tuis adimplebis
ventrem eorum’. Si enim res, quae ad victum pertinent carnis, prodeunt
de occultis dei, ut nullius industria praeveniri, capi aut parari
possint, quanto magis res illae divinae et aeternae, quae in fide et per
fidem donantur, ministerio et auditu verbi absque nostro studio
parantur? Necessario ergo addit, Christum procedere et oriri in cordibus
nostris sicut sponsum de occultis, ut gloria dei et opera manuum eius,
non nostri liberi arbitrii superbia enarrentur.

Pulchrum tamen est, occultum hoc dei thalamum sponsi vocari, cum ipsa
Ecclesia in scripturis passim vocetur ‘Almut’ idest abscondita, quae
est thalamus Christi, e quo Christus (idest quicquid est Christi sive
fides sive verbum sive virtus) processit et in mundo apparuit. Dum enim
haec in Ecclesia manifestantur, simul Christus manifestatur, ut cuius
tanquam sponsi [Eph. 3, 10 f.] omnia sunt, quae Ecclesia habet. Sic
Ephe. 3. dicit Paulus ‘Ut innotescat principatibus et potestatibus in
coelestibus per Ecclesiam multiformis sapientia dei secundum
praefinitionem saeculorum, quam fecit in Christo IHESU domino nostro’.
Ita procedente Ecclesia et fide Christi certe 

[Seite 551]

Christus procedit in Ecclesia et per Ecclesiam et ex Ecclesia in
conspectum [1. Tim. 3, 16.] mundi, quo modo et 1. Timot. 3. dicit
‘Manifeste magnum pietatis sacramentum est, quod manifestatum est in
carne et iustificatum est in spiritu, apparuit angelis, praedicatum est
gentibus, creditum est mundo, assumptum est in gloria’.

Et nescio, quae energia in verbis huius versus sit, maior quam ego
consequi possim, quod Christum inducit procedentem ut sponsum de thalamo
suo. Videtur enim Ecclesiam et Christum brevi verbo facere unam [Hohel.
6, 9.] carnem et unum spiritum et omnia communia, ad quod et Cantica
Salomonis alludunt, dum Ecclesiae ortum et processum describunt dicentia
‘Quae est ista, quae progreditur quasi aurora consurgens, pulchra ut
luna, electa ut sol?’ Denique familiare fuit David, Christi et
Ecclesiae ortum aurorae [Ps. 110, 3.] seu solis ortui comparare, ut ps.
109. ‘Ex utero aurorae tibi ros infantiae tuae’, ubi nos habemus
‘ex utero ante luciferum genui te’. Quid enim uterus aurorae, nisi
thalamus Ecclesiae, ex quo processit Christus? dum praedicato per
Apostolos Euangelio aucti sunt Christiani, in quibus Christus [2. Sam.
23, 4.] et ipsi in Christo. Sic de eodem 2. Regum 23. ultima verba David
habent ‘Sicut lux aurorae oriente sole mane absque nubibus rutilat, et
sicut pluviis [Hiob. 3, 9.] germinat herba de terra’. Sed et Iob 3.
Impraecatur diei suo, ne videat lucem nec ortum surgentis aurorae.

Sive igitur Thalamum vocemus occultum dei sive uterum Ecclesiae, unde
procedit et crescit Christus, non refert, utrunque verum est, et ex
nativitate carnis Christi facile intelligitur haec nativitas spiritus.
Sicut enim in beata virgine utrunque occultum fuit, scilicet uterus
virginis et occultum opus dei, quo Christus formatus et natus est, ita
et in Ecclesia utrunque fuit. Nam ex utero Apostolorum, qui primitiva
Ecclesia fuerunt, et secreto opere dei processit Christus nativitate
spiritus et manifestatus est mundo. Nihil enim esset Christus, si carne
solum natus esset in personam suam, nisi natus esset et spiritu in
corpus suum, quod est Ecclesia, de qua potissimum nativitate allegoricum
prophetam loqui intelligimus, ut dixi, qua proprie sicut sponsus
prodiit.

‘Exultavit, ut gygas, ad currendam viam’. ‘Gygas’ hebraice a
‘Gybor’ dicitur potens et dominator, sed in spiritu, quo significat
propheta Ecclesiam et Christum in ea per verbum Apostolorum prospere
processisse et adversus omnem potentiam inferorum crevisse, licet
secundum carnem infirmaretur variis ac multis persecutionibus. Neque
enim imminutus est Christus, sed etiam cum gaudio cucurrit, magnificatus
et elevatus est per totum orbem, sicut sol visibilis videtur quodam modo
gestire oriens et ascendens. Verum propheta regius peculiari et regio
sermone loquitur, ut ego fatear, me verba eius non posse ulla
interpretatione consequi, etiam si rem ipsam nonnihil 

[Seite 552]

capiam meditatione. Brevi enim verbo pugnam Ecclesiae in verbo
potentissimo et superbissima fide constantis adversus omnes potestates
mundi describit, dum Christo in ea pugnanti omnia tribuit, tanquam
gyganti alacriter pugnanti et vincenti et prospere agenti, cum longe
contraria omnia apparerent sensui. Sicut enim magnificis coeli,
firmamenti, diei, noctis allegoriis goriis vilissimos Apostolos
celebravit, ita eadem pompa verborum allegorica potentiam Christi
gygantis in Ecclesia currentis et late seipsum multiplicantis per
Euangelium in summa infirmitate et (ut apparuit) imminutione eiusdem
Ecclesiae describit, ut non sponsus, sed hostis eius appareret nec
procedere, sed interire videretur. Ideo de occulto et thalamo eum
procedere dicit, idest sacramento Crucis et crucifixae Ecclesiae.

‘A summo coelo egressio eius, et occursus eius usque ad summum
eius’. Hebraeus aptioribus verbis ‘A fine coelorum exitus eius, et
ambitus eius ad finem eorum’. In quo mira proprietate Ecclesiam
universo orbe multiplicatam significat. Fines enim coelorum appellat,
quos horizontas nostri vocant, permanens in allegoria cepta solis
visibilis. Sicut enim ubique terrarum sol idem ab oriente in occidentem
vergit, quasi ab uno coeli fine ad alium (sic enim apparet sensui), ita
Christus ubique terrarum oritur et [Matth. 8, 11.] Ecclesia eius ab
oriente et occidente congregatur, ut dicit Matt. 8. ‘Multi ab oriente
et occidente venient et recumbent cum Abraham, Isaac et Iacob in [Jes.
49, 12.] regno coelorum’. Isa. 49. ‘Ecce isti de longe venient, et
ecce illi ab aquilone [Jes. 43, 5 ff.] et mari, et isti de terra
australi’. Et 43. ‘ab oriente adducam semen tuum et ab occidente
congregabo te. Dicam aquiloni: Da, et austro: Noli prohibere, affer
filios meos de longinquo et filias meas ab extremis terrae, et omnem qui
invocat nomen meum, in gloriam meam creavi eum, formavi eum et feci
eum’.

[Ps. 2, 8.] Hanc sententiam ps. 2. sic posuit ‘Dabo tibi gentes
haereditatem et [Ps. 72, 8.] possessionem tuam terminos terrae’. Et
71. ‘Et dominabitur a mari usque ad mare et a flumine usque ad
terminos orbis terrarum’. Quare ‘summum coelorum’ et ‘summum
eorum’ hoc versu dicitur eodem tropo, quo Christus [Matth. 24, 31.]
Matt. 24. dicit ‘Et congregabunt electos eius a quatuor ventis, a
summis coelorum (idest ab oriente) usque ad terminos eorum’ (idest
usque ad occidentem). Sic enim Christus collectus est ex hominibus
terrae ab oriente usque ad occidentem, ubique praedicatus, ubique
creditus, ubique sponsus Ecclesiae factus est, quod solo verbi
ministerio factum est etiam non cogitantibus [Apgsch. 8, 14.] nec
praevidentibus praedicatoribus. Sic enim Apostoli audierunt, Samariam
recepisse verbum dei, antequam praedicare illis decrevissent. Et [Jes.
49, 21.] Isa. 49. Ecclesia se praeventam miratur inopinata fidelium
multitudine dicens ‘Quis mihi genuit istos? Ego sterilis et non
pariens, transmigrata et captivata, et istos quis enutrivit? Ego
destituta et sola, et isti ubi hic 

[Seite 553]

erant?’ Ita enim odor Christi bonus in Apostolis adducebat ex universo
circuitu terrarum ad verbum et fidem Christi, hoc est a summo coelorum
ad summum eorum.

‘Nec est, qui se abscondat a calore eius’. Calorem solis allegorice
spiritum sanctum dici non est dubium. Hic autem nullum personarum
respectum habuit nec discrevit inter gentes et Iudaeos, cum sit idem
dominus [Matth. 3, 9.] omnium, etiam de lapidibus istis suscitans filios
Abrahae. Ut enim omnes peccaverunt, ita omnes gratuito calore spiritus
miserente iustificati et vivificati sunt.

Calorem autem potius voluit appellare quam alio nomine, ut virtutem
spiritus vivificatoris signaret. Calor enim vitae qualitas est, frigus
mortis. [1. Mos. 1, 2.] Sic Gen. 1. ‘Spiritus domini ferebatur super
aquas’, idest incubabat et fovebat calore suo vivificaturus, sicut
gallina incubat et vivificat ova sua. Hebraice non est ‘qui se
abscondat’, quod fugam abscondentis se praetendit, sicut Adam in
paradiso se abscondit, sed simpliciter ‘non est absconditus a calore
eius’, quo potius inveniri misericorditer intelligitur absconditus et
[Luc. 2, 32.] illuminari seu revelari, sicut Lucae 2. Christus ad
revelationem gentium paratus dicitur. Est enim expressio eius, quod
dixerat, ubique terrarum Christum regnare et nullum esse locum, in quo
spiritus eius non iustificet et vivificet homines, ne impii loco alicui
Ecclesiam Christi affigant et in suum angulum coartent, qui soli volunt
calore spiritus animati videri, cum potius frigore Babylonis sint
exanimes.

Hoc etiam vult propheta, quod ad solius Euangelii ortum datus et effusus
sit in totum orbem spiritus sanctus. Lex enim calorem neque dat neque
habet, quae potius frigus est, faciens et invitos, pigros, immo mortuos
[Ps. 147, 17 f.] ad opera bona, sicut dicitur ps. 147. ‘Ante faciem
frigoris eius, quis sustinebit? Emittet verbum suum et liquefaciet ea,
flabit spiritus eius, et fluent aquae’. Verbum, inquam, Euangelii
caloris emittet, idest spiritus, hoc enim [Ps. 126, 4.] liquefaciet,
sicut et ps. 125. ‘Converte, domine, captivitatem nostram sicut
torrens in austro’.

[19, 8.] Lex domini immaculata, convertens animas. 

Testimonium domini fidele, sapientiam praestans parvulis.

Descripto ministerio Euangelico et opere eius, quod est enarrare gloriam
dei et eodem verbo fidem Christi plantare ac spiritum dare, Prosequitur
[Röm. 13, 10.] fructum eiusdem, qui est dilectio legis, idest plenitudo
legis, sicut Ro. 13. dicit ‘Plenitudo legis dilectio’. Neque enim
lex operibus, sed amore impletur nec vult operibus fingi, sed affectu
amari. Ideo propheta eos intuens, qui per verbum fidei accepto spiritu
hilares et amantes facti sunt ad facienda ea, quae legis sunt, docet,
quam sit sancta et iusta et bona lex, quae iis, 

[Seite 554]

qui sine spiritu sunt, amara, iniqua et dura videtur, cum non sit culpa
legis, sed affectuum, ac si Christum et Mosen comparet dicens: Mosen
odiebant et cornutam eius faciem fugiebant denique lapidibus eum
impetebant, semperque adversus eum murmurabant. In his enim figurata est
legis et affectus [4. Mos. 12, 3.] mali mutua habitudo. At Moses revera
erat mitissimus omnium, qui erant super terram, quod tamen non
cognoscebant, et lex domini amabilissima est, quod pravitas cordis non
intelligit, donec ad vocem sponsi sublata pravitate et dato spiritu lex
cognoscatur et ametur.

Quare etsi de lege domini, quae litera est, loquitur, quae in Decalogo
scribitur, non tamen nisi de amata et iam e litera in spiritum rapta
loquitur. [Jer. 31, 33.] Sic enim Hiere. 32. promisit ‘scribam legem
meam in cordibus eorum et dabo in visceribus eorum’. Id quod indicat,
ubi dicit ‘Lex immaculata’, idest integra, seu innocens, hoc est (ut
in hebraeo dicitur) ‘Themima’, quae facit bonum et innocentem, quod
non facit, nisi dum spiritus digito scribitur et calore verbi docetur,
ideo et calorem praemisit versu praecedente. Diximus autem abunde alias,
quo modo lex litera sit, sive scribatur sive dicatur sive intelligatur,
donec ametur, quod non est legis ipsius docentis, sed caloris
iustificantis et animas convertentis. In summa, hac ratione tribuit his
versibus tam eximia munera legi, ut sit immaculata, convertens animas et
reliqua, ut eam discernat a lege sine verbo fidei et calore spiritus
docta, quae non nisi polluit et avertit animas, infideles facit et
insipientes, ut omnia, quae de lege hoc loco praedicat, spiritus
calefactoris per verbum fidei esse intelligantur. Qua causa et tanta
verborum copia gestit toties (nempe sexies) legem repetens aliis et
aliis verbis et duodecim epithetis, velut duodecim fructibus ligni vitae
eam celebrans, Ipso plane verborum gestu id ostentans, quod revera in
anima legem amante et gestiente geritur. Amans enim legem non potest
satis eam laudare, adeo placet, quae prius adeo displicuit. Quare omnia
haec per antithesin videamus, quo facilius intelligamus, quid lex sine
spiritu et spiritus sine lege operetur in nobis.

Primum ‘Lex est inmaculata’ per fidem, non modo in se ipsa seu (ut
vocant) obiective, sed et in nobis seu (ut dicunt) effective (nam
formaliter nunquam non est immaculata), quia et facit nos bonos et
immaculatos et amatur ab immaculatis et bonis factis, ut immaculata, hoc
est vere cognoscitur qualis est. At sine fide non modo non immaculatos
seu bonos facit aut non amatur, sed etiam reos et malos facit et ut mala
oditur, quia lex iram operatur et mortem, quam nemo non odit et prohibet
concupiscentiam, quo nemo non irritatur et indignatur, etsi metu
poenarum simulet obedientiam, quae hypocrisis tangitur et tollitur per
id, quod sequitur.

Secundum ‘Convertens animas’. Lex enim (ut dixi) ante spiritum
convertit manum timore poenae, sed magis avertit cor odio earundem et 

[Seite 555]

indignatione prohibitae concupiscentiae, convertit etiam os, oculos et
aures et omnes vires, sed cor non est rectum, et spiritus non est
fidelis. Quare ne quis his versibus legem absolute laudari intelligat,
opus est, ut subintelligat, legem esse talem factam per fidem, non autem
ipsam esse se solam factricem talem. Non talia facit lex, sed talis fit
per calorem solis in fide verbi orientis. Fit, inquam, talis in nobis,
in quibus ante fidem longe contraria erat. Hoc enim sensu plane
intelligitur, fructum fidei Euangelicae esse legem amabilem factam et
talem, qualem hic describit.

Tertium ‘Testimonium domini fidele’. Idem per testimonium domini
quod per legem intelligi, non est dubium sicut et per sequentia quatuor
nomina iustitiae, praeceptum, timor, iuditia, aliis et aliis causis. Nam
lex dicitur a docendo seu instruendo ea, quae ignoramus. Testimonium a
testificando, quod sit ceu signum et memoriale per alios velut testes et
nuncios datum ab eo, qui absens est et non apparet. De reliquis suo
loco, hic duas istas observatas videmus rationes. Nam lex docendo facit
‘Thamim’ (idest bonos viros) et convertit animas, si tamen in
spiritu doceatur. Testimonium fidele, quia etsi sit absentis et nusquam
apparentis, non tamen fallit aut decipit. Neque enim frustra impletur,
nec in oblivione est opus nostrum coram eo, qui non videtur. Sic enim
fides fidele credit esse testimonium dei. Quae causa solet homines
reddere suspitiosos de fidelitate, deinde pigros de praestanda fide,
oculata enim et graeca fide negociantur homines. Neque hoc modo solum
fidele est passive, verum et fideles facit active, ut ii, qui fidem
habent, non segnius faciant absentes, quam si praesentes essent ei,
cuius est testimonium. Contra, ubi spiritus fidei non fuerit, ibi nec
fidele habetur nec fideles facit, immo infideles facit. Agunt enim ac si
is, qui praecepit, nullus sit aut non exacturus nec redditurus sit. Ita
fit testimonium eis vanum et falsum, quia ipsi vani et falsi sunt.

Quartum ‘Sapientiam praestans parvulis’. Parvuli hic proprie sunt
[Spr. 1, 22.] simplices et ii, qui persuasibiles sunt facile, ut
proverb. 1. ‘Usque quo parvuli [Spr. 14, 15.] diligitis infantiam?’
Et 14. ‘Innocens credit omni verbo’, id quod proprie ad testimonium
quadrat. Neque enim audiunt testimonium domini, nisi persuasibiles et
ductiles velut parvuli, cum denuncietur per viles et abiectos testes ab
eo, qui tam longe remotus est ab omni sensu. Sapientes autem fiunt
testimoniis, idest earum rerum cognitores, quae excedunt omnem captum et
remotae sunt a nobis, idest dei, quem dum cognoscunt, ab omnibus se
subtrahunt, quae videntur et comprehenduntur, studentes illi placere,
quem non vident. Hoc modo, dum docet coelestia, fit per fidem
testimonium domini, sapiens et sapientes faciens. Contra maiores illi et
impersuasibiles rebus praesentibus potius inherent, quibus excaecati,
imprudentes fiunt, nihil de absente deo sapientes. Quodsi etiam timore
poenae de deo loqui, 

[Seite 556]

audire cogitareve cogantur, affectu tamen eo longius abeunt et iis, quae
vident, immerguntur, id quod facit testimonium domini nondum factum
tale, quod sapientiam praebeat parvulis, idest sine spiritu doctum.

In hebraeo collective accipi potest ‘eduth edonai’, idest summa
testimoniorum seu quicquid est testimoniorum domini, quo modo
‘Almuth’ iuventutem, idest summam iuvenum seu quicquid est iuvenum,
dicimus. Tamen hoc parum ad rem, nisi quod elegantia regii prophetae
observanda est.

[19, 9.] Iustitiae domini rectae, laetificantes corda. 

Praeceptum domini lucidum, illuminans oculos.

Quintum ‘Iustitias’ (quas alibi iustificationes vertit, cum hic non
sit ‘zidekoth’ sed ‘pikudim’, quod statuta, mandata quoque
redditur) rectas commendat factas Euangelio gratiae. Lex autem domini
iustificationes dicuntur ab effectu, quod iustificent et in iustificando
exerceant, seu ut hebraeo consonemus, ordinent et dirigant hominem in
faciendis, quibus pulcherrime convenit laus rectitudinis et laetitiae.
Antequam enim lex domini spiritualiter intelligitur, vehementer
inquietas perplexasque facit conscientias et multis operum ambagibus
fatigat, dum sectantur iustitiam legis, et tamen ad iustitiam legis non
perveniunt, sicut figurat ambitus ille filiorum Israel in deserto ad
litus maris rubri, ubi murmurabant prae dolore et tedere eos coepit
laboris et itineris. Neque enim operibus saturatur lex, sed operatores
suos infinita exactione penitus exhaurit et varie trahit, unde et
contristat, tedio afficit et difficiles, curvos invitosque reddit. At
versa in spiritum, idest amata, miro compendio expedit et recto cursu ad
finem dirigit, facitque homines hilares ad omne bonum opus, dextros,
instructos et paratos.

Sextum ergo est, quod corda laetificat, cum carni longe contraria
faciat. Litera enim occidit et molestat corda, dum nullis viribus nec
operibus sentiunt satisfieri exactioni legis, atque quo magis student et
operantur, eo magis debere se intelligunt. Aut si in hac parte non
laborant, vana et perversa operum fidutia laetantur, quia non in deo nec
in pura conscientia et lege domini, sed in seipsis delectantur, quae non
est laetitia cordis, sed corporis et sensuum, latente intus inquieta
tamen conscientia, suo tempore proditura, quo modo et sapientiam
praestant testimonia, superbis scilicet in litera, qua sibi sapientes
videntur. Lex enim dum litera est, semper operatur utrum illorum aut
enim ficte convertit aut vere magis avertit. Ita vel dat fictam
sapientiam vel magis facit insipientes. Ita vel ficte laetificat vel
magis contristat. Ideo spiritus tres legis habitudines tangit, dum non
simpliciter dicit ‘Convertens’, sed addit ‘animas’. Ita non
contentus dicere ‘sapientiam praestans’, addit ‘parvulis’. Et
‘laetificantes’ non quodlibet, sed ‘corda’. Sic de sequentibus
quoque videbimus. Triplex enim hominum genus indicat, alios ignorantes,
alios scientes et odientes, alios scientes et amantes legem.

[Seite 557]

Ignorata lex facit ficte conversos, convertit enim, sed non animas
eorum. Odio autem habita facit magis aversos idque ex animo. Quo modo?
Qui enim viribus suis praesumunt eam implere, nondum cognoverunt, quam
spiritualis sit lex. Ideo statuunt suam iustitiam, arbitrantes prae
caecitate sua, se legem implevisse seque bonos, conversos et immaculatos
factos, cum hac impietate bis sint maculati et bis perversi, sitque eis
lex bis maculata et bis avertens animas eorum, hac ipsa stulta
innocentiae et conversionis simulatae opinione, semel quod revera
nocentes et aversi sint, secundo quod specie operum hanc nocentiam et
aversionem vestiunt et iactant superbientes de ipsa vanitate et
mendatio. Qui vero noverunt legem, quam spiritualis sit, posita ista
praesumptione, agnoscunt, a se per legem exigi ea, quae nec possunt nec
habent, unde discrutiantur conscientia aut odiunt, prohiberi suas
concupiscentias et exigi quod non habent. Hoc odio cum legem bonam
odiant, magis avertuntur et peiores fiunt, ut et ipsis lex non sit
immaculata, alia tamen causa quam praedictis. Illi enim nec agnoscunt
esse immaculatam nec fiunt per eam immaculati, hi autem agnoscunt et
tamen non fiunt per eam immaculati. Amantes vero et agnoscunt et fiunt
immaculati.

Ita testimonium domini ignoratum facit ficte sapientes, facit enim
sapientes, sed non eos, qui sunt parvuli, odio autem habitum facit magis
insipientes. Quo modo? Dum eum praesumunt operibus satisfacere,
ignorantes, quam nihil faciant, videntur sibi sapere et omnia
intelligere, seque fideles et veraces factos, cum bis contraria sint
omnia per hac hypocrisin impiam. At qui cognoscunt, quam sint ipsi
infideles et vani nec habentes, quo satisfaciant, odiunt testimonia
domini nollentque se illis adstringi. Qua mala voluntate magis
insipientes fiunt et ad ea, quae super terram sunt sapienda, magis
trahuntur, quia mallent illa invisibilia non esse, tantum abest, ut ea
sapiant. Ita neutris est testimonium domini fidele et sapientes faciens,
sed diversa causa: illis, quod nec intelligunt, quam fidele sit, ipsi
vanissimi nec sapientes per ipsum fiunt, his, quod vident quidem esse
fidele, seque vanos, non tamen per ipsum erudiuntur, ut sapiant. At
amantibus et fidele est et erudiens sapienter.

Sic iustitiae ignoratae ficte laetos faciunt, laetificant enim, sed non
corda eorum. Inflant gaudio superbos in operibus suis, ut sibi recti et
iucundi [Pred. 4, 17.] videantur, cum revera (ut Salomon Ecclesiast. 4.
ait) ignorent, quantum faciant mali, et intus habeant conscientiam
confusissimam et minime omnium directam. At qui cognoscunt, se rectos
quidem non esse, et lege exigente in varia sollicitantur, odiunt legem
et multis molestiis agitantur, semper tristes [Mal. 3, 14.] coram domino
in omnibus viis suis, sicut Malach. 3. ‘Ambulavimus tristes coram
domino’. Ita neutris Iustitiae domini sunt rectae et laetificantes
corda.

Septimum ‘Praeceptum domini lucidum’. Mihi videntur interpretes 

[Seite 558]

‘lucidum’ reddidisse, quod in hebraeo ‘mundum’ seu ‘electum’
dicitur. Est [Ps. 18, 26.] enim eadem dictio, quae ps. 17. ponitur ‘Et
cum electo electus eris’, forte moti eo, quod sequitur ‘illuminans
oculos’, quod magis lucido quam electo competat, Tum quod forte
nugationem vitare voluerunt, cum superius ‘Immaculatam legem’
verterint. Neutra autem causa satis est. Cur enim et iustitias non
potius laetas quam rectas dederunt, cum sequatur ‘Laetificantes
corda’, aut testimonium sapiens pro fidele, cum sequatur ‘Sapientiam
praestans’? Sic et in caeteris nullius convenientiae ratio habetur.
‘Immaculatam’ autem diximus proprie significare in hebraeo
‘Innocentem’, aut id, quod [Röm. 7, 12.] Paulus Ro. 7. legi
tribuit: iustam, sanctam, bonam. Sit ergo praeceptum domini electum.

Praeceptum autem dicitur proprie ab eo, quod exigat et prohibeat,
ideoque ea parte legem dei comprehendit, qua est molestissima et
odiosissima, Siquidem doceri et ordinari et dirigi (quae legis,
testimonii et iustitiarum esse diximus) molliora sunt, et mitius ea fert
humana superbia, at praeceptum rigidum exactorem asperumque dominatorem
odit et contemnit, nec nisi invita et murmurans obtemperat. Ab iis
autem, qui non intelligunt, idest a primo illo hominum genere, quos
hypocritas diximus, putatur electum haberi, dum operibus suis praesumunt
ei respondere. Veniente autem spiritu, qui amorem praecepti accendit,
non modo non contemnitur aut oditur, sed inter praeciosissima et
electissima habetur. Tunc enim vere fit praeceptum domini electum, ita
ut pro nulla re mundi nolint ipsum esse positum, ac si positum non
esset, summe optarent poni.

Octavum ‘Illuminans oculos’. Ignaros hypocritas, qui in specie
operum superbiunt, revera excecat, cum sese illuminatissimos esse
credant et nihil non videre. Illuminat enim, sed non oculos eorum. Alios
vero prorsus excaecat, qui odio praecepti eo ducuntur, ut nihil vilius
et abiectius eo habeant, suas vero cupiditates ei praeferant et eligant
in corde, quantumvis metu coacti aliud simulent et ipsi. Quae enim maior
caecitas, pro electissimo dei praecepto habere electissimarum et
praeciosissimarum rerum loco foedas cupiditates eodem praecepto
prohibitas? Amantes autem, qui cupiditates foedissimas esse ducunt,
nihil habent electius et praeciosius praecepto domini, quod tam foedas
res non modo ostendat aut testetur, sed etiam penitus prohibeat et non
esse iubeat. Delectantur enim, esse eas prohibitas rigidissime et
contrarias res esse exactas instantissime. Ita in omnia eorum vota
consonat praeceptum domini electissimum. Hi enim habent oculos
illuminatos, clare videntes res vere amandas et vere odiendas.

Antequam vero caetera prosequamur, neve diutius pendeamus animis,
quaerimus, qua via ad hoc perveniatur, ut lex sit nobis immaculata,
testimonium fidele, iustitiae rectae, praeceptum electum, timor castus,
iuditia vera, et caetera eveniant, quae de ea dicta sunt et dicentur?
Respondeo: 

[Seite 559]

Nunquam eo pervenitur operando et laborando, quia operibus et laboribus
non impletur, sed desperando de operibus et laboribus. Non enim
delectare potest lex ante sui impletionem, sed post impletionem. Cum
autem operarii id agant operibus suis stulti, ut eam impleant et nunquam
de se desperent, necessario fatigantur et laborant frustra. Donec enim
apud se inveniunt, quod exactrici legi persolvant, operari ac per hoc
inquieti esse et legem odisse non cessant. Ita lex eos exhaurit et
fatigat, donec consumat eos inaeternum. Qui autem impotentiam suam
experti et insuperabilem legis exactionem confessi de se desperant et ad
Christum, unicum legis impletorem, [Röm. 10, 4.] confugiunt, audientes
et credentes in eum, ut qui finis est legis ad iustitiam omni credenti,
quisquis talis est, hic ante omnia opera sua et sine ulla lege, gratis
hac humilitate et fide sua accipit spiritum sanctum, qui non operibus,
sed suae virtutis gratia sola accendit novam et dulcem concupiscentiam
charitatis et odisse facit concupiscentiam lege prohibitam, quo facto
voluntas iam in aliam mutata intuetur legem domini videtque, eam id
ipsum praecipere et prohibere, quod ipsa spiritu succensa et cupit et
amat. Ita fit, ut legem sibi per omnia ad votum respondentem non possit
non amare, laudare et ea cantare, quae his versibus cantantur.

Tunc enim videt non legis, sed voluntatis vitio fieri, ut lex augeat
peccatum et operetur iram eo ipso, dum immaculata est et convertit
animas, sapientes facit, laetificat et illuminat oculos.

Si enim lex natura sua peccatum augeret et iram operaretur, idem faceret
charitas, legis amica et illi per omnia consentiens, quod et facit, ubi
extra voluntatem fuerit, sicut lex semper extra voluntatem est, ubi
charitas presens non est. Nam quid operabatur charitas Christi in
Iudaeis, nisi maiorem iram et peccatum? Sic lex quoque operatur in
omnibus hominibus, donec extra voluntatem eorum est, non est autem in
voluntate eorum nec voluntas eorum in ea, donec diligatur et hoc ametur,
quod lex praecipit.

[19, 10.] Timor domini sanctus, permanens in saeculum saeculi: 

Iuditia domini vera, iustificata in semetipsa.

Hebraeus proprie habet ‘Timor domini purus’ seu ‘mundus’, nec
hoc dicitur velut epitheto (ut vulgo sentiunt), quo discernatur a timore
servili, quantum ego capio, sed timor domini simpliciter hic accipitur
pro timore dei, quem titulo laudis demonstrat per Euangelium fieri in
cordibus calore verbi ardentibus purum, qui in omnibus aliis est
impurus, idest habetur impurus. Quod facilius intelligimus, si de timore
et puritate eius obiective versum hunc dictum accipiemus, ad modum, quo
de omnibus praedictis disputavimus. Sic enim et lex domini simpliciter
accepta immaculata est, 

[Seite 560]

sed non nisi immaculatis, nocentibus autem est nocens et odibilis. Sic
testimonium domini fidele piis, sed impiis infidele. Ita praeceptum
domini electum electis, reprobum autem et abiectum reprobis. Ita et hic
‘purus’ referri debut non ad timorem ipsum, sed ad affectum eorum,
quibus purus iudicatur. Qualis enim quisque est, talis est ei et lex et
quae legis sunt.

Nonum igitur est: Timorem domini esse purum, ubi hypocritae et ipsi
fingunt, se timere deum et puros esse in timore domini, cum sint bis
impuri et in corde revera eum contemnant. Alii vero, impuritatem suam
non ignorantes, sentiunt, se non timere deum, mallentque licere non
timere, eligentes impuritatem cordis sui deum contemnentis et non
videntis. Amantes vero, oculos illuminatos habentes et deum
cognoscentes, vident, quam pura res sit timor domini, quam nihil
negligat, qui timet dominum et declinet a peccato, delectatur in hac
puritate, quia et ipse sic sentit, ut timor exigit, factus concors per
omnia.

Quaeritur autem, unde timor inter leges et praecepta numeretur et non
potius vel aeque amor? Nescio, quid dicam, Conabor tamen: Quia solus
amor est, qui legem et ea, quae lex operatur, facit salutaria et bona,
lex [2. Mos. 19, 16.] autem potissimum suscitat timorem dei, ut Exodi
19. Monstratur in filiis Israel coram monte Sinai et in omnibus, qui
exactrice et comminatrice lege redeunt ad cor et compunguntur. Hic
timor, quia foris est et extra voluntatem sicut et lex, quae eudem
suscitavit, idest non amatur, ideo non suo, sed voluntatis vitio impurus
est, ubi autem amatus fuerit, purificatur. Tunc enim timet deum, sicut
et amans voluntas desyderat, factus eidem concors per omnia. Amor enim
delectatur, si deum timeri videat, id quod lex non solum iubet, sed et
facit. Cum ergo hic de timore dei, quem lex suscitat, loquatur, qui
amatus est purus, oditus est impurus, non male inter legis nomina
censetur, immo et ipse videtur esse lex literae, cum revera litera legis
non cognoscatur, nisi territa conscientia a facie legis et lege
quodammodo in timorem terribilem versa, sicut mons Sinai, figura legis,
demonstrat.

Decimum ‘permanens inaeternum’. Sicut enim lex per amorem impleta
firmatur inaeternum, ita et timor e lege natus, dum amore imbuitur,
aeternus fit. Atque ut lex, dum non amatur nec impletur, temporalis est
et sepius oblivioni traditur, ita timor quoque, nisi ametur, temporalis
ad horam manet et nunquam firmus nec verus est. Inde hypocritis illis
timor iste permanet ficte, permanet enim ad horam externa specie. Apud
odientes vero nunquam est, nedum permanet, quia nunquam eum in cor
admittunt neque amant et sic timentes deum semper magis ac magis
contemnunt, unde et magis impuriores sunt. Qui enim non volens timet,
bis contemnit. Amantes vero, quia volenter timent id, quod lex
praecipit, inaeternum et stabiliter timent et legi per omnia conveniunt.

Undecimum ‘Iuditia domini vera’. Haec iuditia intelligi possunt,
immo debent, tam ipsa lex, quam id quod efficit in nobis. Sic enim lex 

[Seite 561]

domini Iuditium domini vocatur ab officio suo, quia iudicat et damnat
carnem seu veterem hominem decernit et ea, quae ad mortificandam carnem
pertinent. Inde et iuditia quoque recte dicuntur universae adversitates,
quae veterem hominem occidunt, ut legi satisfiat. Nam sicut lex, si non
docet nec intelligitur, ne lex quidem dici debet, et testimonium, si non
cognoscitur et sentitur, ne testimonium quidem est, ubi enim non movetur
animus hominis verbo legis, narrabitur surdo fabula, sicut contingit in
hypocritis insensatis verbum legis contemnentibus: Ita iuditium, nisi
sentiatur in effectu mortificandae carnis, nec iuditium dici debet.
Quare ut lex, dum terret, timorem domini suscitat, ita dum iudicat,
carnem mortificat, recteque sequitur iuditium timorem, ut impiae carni
accidat quod timet: timet autem iuditium legis, quo cum iudicata fuerit
et mortificata, novus homo, qui intus est per fidem natus, iuditium
istud amat et laudat, fitque iucundum, quod ante in carne erat molestum.

Hypocritae itaque, qui iuditia domini ignorant, omnia tamen simulant,
bis vani sunt, dum nunquam ex animo iudicari et humiliari volunt, omnium
tamen se humillimos et vilissimos et vera iuditia domini iactant.
Odientes vero etsi vera esse non negent, sibi tamen vera non sunt, quia
veraces per ea non fiunt, hoc est iudicari nolunt per ea nec mortificari
mallentque non [Dan. 3., (Geb. Asar. V. 31.)] esse. Amantibus autem vera
intelliguntur et sunt, qui illud Daniel 3. cantant domino ‘Omnia quae
fecisti nobis, domine, in vero iuditio fecisti’. Non enim percutit
quenquam vane et frustra, cum sit in carne semper, quod vere iuditio et
morte dignum est, idest peccatum.

Duodecimum ‘Iusta in semetipsa’. Hebraeum enim verbum absolutum [Ps.
4, 9.] est ‘zadeku’, idest iusta sunt. ‘In semetipsa’ eadem
dictio est, quae ps. 4. ‘In idipsum’ dicitur ‘In pace in
idipsum’, quae collectivae et aggregativae significationis est, ut
‘in semetipsa’ sit idem, quod omnia simul seu omnia in unum, ut sit
sensus: Iuditia domini iusta sunt omnia, quod dicitur, quia cum sint
iuditia vera et habeant in carne quod iudicent, iuste iudicant eam, ac
per hoc ipsum iustificant amantes ea, et qui agnoscunt, ea esse iusta.
Odientibus vero iniusta sunt, quia nec per ea volunt iustificari.
Hypocritis autem ficte iusta sunt: Iustificant enim eos, sed non omnia,
quae enim ipsi elegerint, iis volunt iudicari et iustificari.

Id observa, quod numero plurali ‘Iudicia’ dicit et addit ‘omnia’
seu ‘simul ipsa’. Magnus necesse est amor sit, qui iuditia domini
amat, quae multa et varia sunt, dum abundant passiones Christi in nobis.
Deinde omnibus tribuere iustitiam arduum est, ubi perseverantia amoris
indicatur. Sunt sane quam plurimi, qui unum aliquod iuditium domini sine
murmure portent et iustificent, plures qui multa portent et varia, sed
pauci qui omnia et quae velut sine fine augentur et in idipsum quottidie
cumulantur, cum 

[Seite 562]

gaudio et laude portent. Ii enim sunt, qui gloriantur in tribulationibus
et omne gaudium existimant, cum in tentationes varias inciderint, id
quod versu sequente docet.

[19, 11.] Desyderabilia super aurum et lapidem praeciosum multum. 

Et dulciora super mel et favum.

Hebraeus non habet ‘lapidem praeciosum multum’, sed ‘paz rab’
idest obrisum multum, nam et Hieronymus ‘obrizum praeciosum multum’
dixit. Volunt enim, paz aurum esse nobilissimum, quale est Indicum seu
ophirisum, [1. Mos. 10, 29., 1. Mos 2, 12., 2. Chron. 8, 18.] ab ophir
et Hevila nepotibus Eber, Gen. 10. Unde Gen. 2. dicitur, aurum terrae
Hevila esse optimum. Hinc Salomon 2. Paralip. 8. Per mare rubrum naves
in Ophir misisse dicitur et aurum attulisse. Idem de Iosaphat 3. [1.
Kön. 22, 49.] Reg. 22. Usu tandem praevalente, vocatum est obrizum,
quasi ophirisum. [Hiob 31, 24., Jes. 13, 12.] Iob. 31. ‘Si putavi
aurum robur meum et obrizo dixi: fiducia mea’. Isa. 13. ‘Praeciosior
erit vir auro et homo obrizo mundo’, ubi ponitur ‘chetem ophir’.
In Iob autem solum ‘Chetem’, de quo ps. 15. in titulo dictum est.
Ita in multis locis apparet, hunc interpretem, quisquis fuerit, data
opera timuisse omoeologiam, idest eiusdem vanam iterationem, quam
nugationem vocant, et sepius autoritate propria suum sensum attulisse.

Omisit etiam dictionem integram ‘Zuphim’, quod cum ‘favo’
hebraeus habet sicut ‘Rab’ cum ‘obrizo’, hoc modo ‘aurum et
obrizum multum, mel et favum redundantem’, sicut Hieronymus retulit,
forte quod et hic omoeologiam vitare voluerit. Nam ‘zuph’, quod hic
pluraliter dicitur ‘zuphim’, et favum significat et inundantiam, ut
absurdum sit visum, favum favorum dicere. Ego tamen Hieronymum sequor,
ut quemadmodum priore parte aurum et obrisum multum, ita posteriore mel
et favum multum seu copiosum prophetam dixisse credam. Iam de favo
quaestio est, cum ea dictio, quae est ‘nophet’, magis aromata
putetur significare, licet et pro favo accipiatur. Ubi iterum ego mea
temeritate suspicor, prophetam sic voluisse cum melle communi copulare
mel illud nobilius, quod favum dicimus, sicut cum auro composuit obrisum
nobilius.

Probat autem hic versus ea, quae dixi, scilicet psalmum loqui de lege
domini per Euangelium facta amabili, seu qualis est in oculis non
operantium, sed credentium. Sicut enim amanti est desiderabilis super
omnes thesauros et dulcis super omnes voluptates (quod per copiam auri
et favi iactat), ita est etiam immaculata, fidelis, recta, electa, pura,
vera, convertens animas, sapientiam praestans parvulis, laetificans
corda, illuminans oculos, permanens inaeternum, iusta in omnibus. Contra
ante Euangelium et fidem odienti est prorsus per omnia contraria. Grande
itaque miraculum spiritus et mutationis huius dextrae excelsi, ut ea
super omnia placeant, quae prius super 

[Seite 563]

omnia displicuerunt. Quid enim ardentius homines quaerunt quam divitias
et voluptates? et tamen maior est cupiditas spiritus in lege domini quam
sit carnis in divitiis et voluptatibus suis.

Denique quo magis clareat virtus, spiritus in isto miraculo auxesin
facit in commendanda laude legis domini. Primo enim mitissima est lex
docendo, licet et hoc ipsum impatienter ferat caro, quae audire sibi
adversa aegre sustinet. Durior est, dum ut testimonium testificatur et
de non parentibus docet, fidelitatem exigens, magis dum variis
iustificationibus molestat. Crescit deinde et praeceptum fit severe
urgens et instans. Post haec terret et timore concutit, tandem fit
gravissima, iuditio suo penitus ad occidendam et damnandam carnem
procedens. Hic enim caro omnium impatientissima est, et cum legem in
omnibus praedictis odiat et exhorreat, in hoc ultimo summe odit et
exhorret. Et tamen spiritus veniens haec omnia non solum facit
tolerabilia, sed amata et desiderabilia et dultia super omnia, quae
desyderari possunt, et super omnia, quae delectare possunt.

Ex iis omnibus arbitror patere, quam insignis sit propheta David, quam
habeat propriam phrasin propriasque figuras et tropos tam verborum quam
sententiarum, qui verbis apertissimis tam profunda et occulta brevi
compendio tradere potuit, ut nemo consequi possit. Habemus ergo fructum
Euangelicae praedicationis: Amorem iustitiae et odium iniquitatis, idest
plenitudinem omnium legum. Quae cum nullis viribus, nullis operibus,
nullis legibus, nullis studiis obtineri possint, superest, ut desperatis
omnibus per solam fidem Christi ad ea perveniamus.

[19, 12.] Etenim servus tuus custodit ea, 

in custodiendis illis retributio multa.

Hebraeus pro ‘custodit ea’ dicit ‘providus vel cautus vel doctus
est in eis’, quod Hieronymus vertit ‘docebit ea’. Sed propius
noster, qui dicit ‘Custodit ea’, iterum sequente dictione motus ad
praecedentis divinandam potius significationem quam proprie reddendam
more suo. Parum tamen distat. Puto autem, ad omnia praedicta pertinere
quod dicit, non tantum ad iuditia. Quanquam revera, quid est lex, dum
paulatim proficit in testimonium, iustitias, praeceptum, timorem,
iuditia, quam haec ipsa iuditia, idest mortificatio veteris hominis? in
qua una re lex consummatur. Destructo enim peccato impleta est lex, et
sola iustitia dominatur. Quare una cura est iis, qui sunt servi dei, ut
in eo, quod potissimum et novissimum est legis, idest iuditiis,
exerceant sese et providi cautique sint veteris fermenti [Gal. 5, 24.]
observatores, qua sententia et Paulus Gal. 5. ‘Qui Christi sunt,
carnem suam crucifixerunt cum vitiis et concupiscentiis eius’.

Nec frustra sane admonet, ut cauti observatores sint, propter astutiam
[2. Cor. 11, 3.] serpentis, quae facile seducit incautos, ut de
Corinthiis timet Apostolus. 

[Seite 564]

Prudentia enim carnis, quam sit nequam et quam habeat oculum nequam,
quam subtili studio quaerat quae sua sunt et sancta specie sese ornet,
nulla satis potest observatione depraehendi, de qua pulchre Taulerus in
suis sermonibus, ubi toties naturam arguit astutissimam in suis
affectibus, quibus omnibus resistitur iuditiis et lege domini, donec
plene occidatur et destruatur corpus peccati, et absorbeatur mortale hoc
a vita immortali. Interim quantumlibet spiritu serviamus, condelectemur
legi dei, tamen corpus, quod corrumpitur, aggravat animam, ut carne
serviamus legi peccati, et haec causa, ut cautos nos esse oporteat
observatores iuditiorum dei, quibus damnatur illa servitus peccati.

Et quanquam hoc molestum sit et laboriosum, tamen exercitatis per ea
[Hebr. 12, 11.] pacatissimus fructus iustitiae reddetur, ut hebraeos 12.
docet Apostolus. Et hic David ‘In custodiendis illis retributio
multa’. ‘Est enim merces operi [Jer. 31, 16.] tuo’, ait per
Hieremiam. Quae omnia dicuntur in consolationem laborantium, non in
mercennariam praemiorum ac servilem cupiditatem stabiliendam, qualis est
eorum, qui opusculis quibusdam suis deum nescio quem negotiatorem
faciunt, cum nihil prorsus in iuditiis domini laborare velint. Sic et
[1. Cor. 15, 58.] 1. Corinth. 15. consolatur laborantes ‘Scientes,
quoniam labor vester non est inanis in domino’. Oportet enim servos
dei scire, sese placere deo in labore suo, ne deficiant atque
contristato spiritu desperent, cum ille velit hilares gratuitos
operarios in lege sua. Placentes autem deo inevitabiliter sequitur,
etiam si hoc non quaerant, merces multa, cum non possit seipsum deus [1.
Mos. 15, 1.] negare, qui ad Abraham dicit, Gen. 15. ‘Ego merces tua
magna nimis’.

[19, 13.] Delicta quis intelliget? 

Ab occultis meis munda me.

‘Domine’ et ‘meis’ in hebraeo non sunt. Et ‘delicta’
‘errores’ sunt, ut Hieronymus transfert seu ‘ignorantiae’. Sic
ps. 7. titulum omnes sunt interpretati ‘Ignorantia David’. Quo
significantur etiam ea peccata, quae nos occulto praesumptionis et
superbiae vitio pro bonis actibus habemus, scilicet ea est carnis
nequitia, ut sepius in ipsa media tribulatione et humilitate nos fallat,
ut de humilitate ipsa nobis placeamus, ac de ipso nostri contemptu, de
ipsa peccati confessione, de ipsa superbiae accusatione superbiamus.
Ideo non possunt non esse vera iuditia domini et iusta perpetuo, etiam
si perpetuo illis iudicemur, et quicquid sumus et facimus, per ea
damnetur.

Quaeritur, unde ista delicta et errores servo dei, qui custodit iuditia
domini, et cui lex innocens, fidelis, recta, electa et omnibus modis
amabilis est? An et dilectio non est plenitudo legis? An non custodit
servus dei [Röm. 8, 10.] iuditia dei aut mentitur sese custodire?
Respondet Apostolus Ro. 6. ‘Corpus 

[Seite 565]

mortuum est propter peccatum, spiritus autem vivit propter
iustificationem’. Unde et in hoc prophetae spiritus docet, fideles
Christi simul esse peccatores et sanctos, et condelectari servireque eos
mente legi dei et carne legi peccati. Quantum enim credunt, tantum iusti
sunt, quantum vero carnem habent, [Gal. 5, 17.] tantum peccatores sunt.
‘Caro enim concupiscit adversus spiritum et spiritus adversus
carnem’. Carnem autem (ut dixi) non crassam hanc partem nostri
intelligimus, sed affectum carnis occultissimum et astutissimum, caput
scilicet serpentis antiqui, a quo nemo satis sibi cavere potest, qui et
facit, ut nemo errores suos intelligat et in multis offendamus omnes et
occultis inquinemur, ut non sit iustus in terra, qui faciat bene et non
peccet. Stat ergo sententia: [Hiob 9, 2.] donec in carne sumus, nemo
suos errores intelligit. Ideo cum Iob 7. Omnia opera nostra vereri
oportet et scire, quod in conspectu dei non iustificabitur omnis vivens.

Proinde desperando de seipso et omnibus suis unum hoc remedium
apprehendat, ut ad thronum misericordiae confugiat petatque mundari ab
[Jer. 17, 9.] occultis. Hac sola humilitate salvus erit, cor enim
hominis pravum est et inscrutabile. Et quis gloriabitur se habere mundum
cor? Et Augustinus hic vere dicit ‘peccatum ita tegit oculos, ut etiam
hoc non videas, unde teguntur, immo hoc minime omnium videas, ut in
oculis quoque carnalibus cernere est’. Non ergo dicit: quis delicta
habet? Omnes enim habent, sed non omnes intelligunt, immo nemo
intelligit.

Cum autem haec scientia sit universalis, prorsus omnibus hominibus
tribuens delicta, quae non intelligant: Quid audent nostri Sophistae,
qui praetextu ignorantiae invincibilis, obicis oblati, primi motus
faciendi, quod in se est, et aliarum multarum nugarum homines securos et
mundos faciunt, incautos et incuriosos reddunt in iudiciis dei
observandis et aliquando sine peccato saltem veniali esse posse
somniant? Propheta certe sine mortali peccato fuit et esse affirmat, qui
secum haec dicunt (ut illi de peccato loquuntur mortali), immo et sine
veniali, cum haec dicat in spiritu ardens. Neque enim haec ad deum
oraret, nisi spiritu ferveret, et tamen nemini dicit suos errores esse
cognitos, et tales errores, quos nisi deus mundaret, salvum fieri non
permitterent, neque super venialibus tam ardenter oraret et mundari ab
eis peteret, quae illi tam vilia habent, ut nesciam, quibus pene
ludicris [1. Cor. 4, 4.] ea tolli doceant. Sic Paulus 1. Cor. 4. dicit,
se nullius esse conscium, sed [Jac. 3, 2.] non in hoc iustificatum. Et
Iacobus ‘In multis offendimus omnes’. Has omnes veritatis et
humilitatis sententias hypocritae illi superbi simul extinguunt suis
impiis cogitationibus, quibus opera bona et merita excogitaverunt, et
venialia peccata a mortalibus distinxerunt, de quibus nunc dicit.

[Seite 566]

[19, 14.] Et ab alienis parce servo tuo, si mei non fuerint dominati, 

tunc immaculatus ero. 

Et emundabor a delicto maximo.

Hebraeus ita ‘Etiam a superbis retine servum tuum, non dominentur in
me, tunc integer ero et mundabor ab iniquitate multa’. Interpretes
videntur legisse literam res pro daleth, ideo ‘Miserim’ pro
‘misedim’, idest ‘alienos’ pro ‘superbis’ tradiderunt. Et
quod ‘parce’ hic dicitur, hebraeis [1. Mos. 20, 6.] sonat ‘in
custodiam’, qua retinetur aliquis, ne faciat vel patiatur, Gen. 20.
‘Custodivi te, ne peccares in me’, idest retinui. Cuius verbi
Emphasis indicat periculum illud maximum et certamen periculosissimum,
quo lupi rapaces hypocritae sub vestimentis ovium quaerunt devorare
animas simplices, et de pietate fidei (qua sola lex impletur et amatur)
in superstitionem impietatis et operum abstrahere, quibus magis
offenditur lex. Adeo scilicet magna res est, in pietate fidei
perseverare, ut spiritus non possit satis monere et inculcare, ut a
superborum hypocritarum blandis doctrinis caveamus.

Quanta vero fidutia pronunciat, eos superbos esse. Revera enim, ubi
fides non est, ibi operum fidutia sine fine superbit, sed tam occulto et
spirituali dolo, ut prorsus intelligere ipsi nequeant, qui superbiunt.
Omnia enim, quae humilitatis et pietatis sunt, speciosius ostentant quam
vere fideles, ut nemo queat esse tutus, nisi cui dominus pepercerit, et
ne rapiatur eorum exemplis et verbis retinuerit, sicut hic oratur et
orari docetur. Hii sunt, [Röm. 16, 18.] de quibus Ro. ult. dicit ‘Qui
per dulces sermones et benedictiones corda seducunt innocentum’.

Dicit ergo: contine servum tuum, ne superbi isti me rapiant et fallant.
Si enim a te retentus fuero, ut nihil in me praevaleant, quantumlibet
speciosis exercitibus et pompis operum ac verborum, tunc vere innocens,
perfectus, integer et simplex ero, teutonice: Eyn frummer man. Ubi simul
a contrario significat sese futurum impium, si retentus non fuerit, et
illi in eum praevaluerint. Amissa enim fide in operibus confidet et
ululabit cum lupis, qui antea fuit ovis simplex Christi. Dixi superius,
Interpretem nostrum solere vocabulum ‘Tham’ pro immaculato ferme
transferre, quod [Röm. 16, 18.] Apostolo Ro. 16. Innocentes seu
simplices, graece ‘acacus’ significat. Verba Apostoli hunc versum
clare illuminantia sunt haec ‘Obsecro vos fratres, ut observetis eos,
qui dissensiones et offendicula iuxta doctrinam, quam vos didicistis,
faciunt, et declinetis ab illis. Huiusmodi enim Christo domino nostro
non serviunt, sed suo ventri, et per dulces sermones et benedictiones
seducunt corda innocentum’. Hic sane locus innumerabiles prophetarum
et psalmorum loca elucidat et in universas hominum traditiones mira
energia, 

[Seite 567]

epitasi et emphasi verborum grassatur, ideo tenaci et praesenti memoria
tenendus omni Christiano pectori.

‘Et emundabor a delicto maximo’. Hoc delictum maximum multis
superbia esse putatur, idque non male, sed obscure et improprie,
siquidem impietas superbia est. Verum hoc vult propheta, quod impii a
minutis illis peccatis mundantur, dum non occidunt, non furantur, non
mechantur, [Luc. 18, 11.] sicut pharisaeus ille in Euangelio iactat (nam
et haec praecepta Christus [Matth. 5, 19.] Mat. 5. vocat minima).
Caeterum a magno illo et multo, per quod omnia polluuntur, etiam bona
impiorum opera, adeo non mundantur, ut per ea ipsa opera magis etiam
illo contaminentur. Haec est impietas illa et incredulitas. Ideo
prophetam comparative loqui intelligamus, intuentem duas munditias
diversas duorum peccatorum, diverso iuditio aestimatorum. Impii enim
mundant sese a peccatis minimis, idest iis, quae per corpus, viliorem
partem hominis, fieri possunt, neglecto maximo, idest eo, quod per
animam maiore parte sua indurati committunt nec vident. Pii contra parum
habent, sese mundos esse a minutis illis, nisi et ab illo magno mundi
sint, quod unum multa peccata facit, immo nihil non peccat. Et credo,
prophetam impietatem istam data opera insignire voluisse epitheto illo,
ut multum et magnum appellaret (utrunque enim ‘Rab’ hebraeum
significat), quod caetera peccata sic se habent, ut quodlibet seorsum
sit unum dumtaxat peccatum, hoc autem monstrum qui habet, simul multa et
magna habet, eo quod omnia opera nostra (quae multa esse necesse est)
pessima (ut vocant) circunstantia et vitio inficiat, quae est impietas
in deum. Ideo licet sit unum, simul tamen plurima et maxima peccata esse
recte dicitur.

[19, 15.] Et erunt, ut complaceant eloquia oris mei, et meditatio 

cordis mei in conspectu tuo semper. 

Domine, adiutor meus et redemptor meus.

Hic unus versus est. Adverbium ‘semper’ supposititium est. Est ergo
sensus: Si a delicto maximo mundus fuero, et superbi in me nihil
praevaluerint, hoc est si fide purificatrice cordis, non operibus
contaminantibus iustus fuero, vere placitus ac gratus ero in oculis
tuis. Ubi autem ego [Matth. 12, 33.] gratus fuero, tum et eloquia mea et
meditatio mea placita erunt. Arboris enim bonae fructus boni erunt.
Econtra nemo praesumat eloquia sua placere, quantumlibet speciosa, si
citra fidem iustus fuerit, quia maculatus est delicto multo et magno.

Eloquia autem et meditatio cordis, quanquam possint de communi sermone
aut orationibus intelligi, mihi tamen de verbo doctrinae intelliguntur,
[Ps. 116, 10.] qui enim pure credunt, pure statim docent, Iuxta illud
‘Credidi propter quod locutus sum’. Neque enim latet ociosa fides,
sed prodit et confitetur deum in 

[Seite 568]

salutem suam et aliorum, sicut superius de sole procedente dixit. In
hunc sensum arbitror adiecisse ‘oris mei’ et ‘cordis mei’, ut
docendi signaret [Ps. 1, 3.] ministerium. Quare sensus vere est is, qui
ps. 1. dicitur ‘Et folium eius non defluet, et omnia quae faciet,
prosperabuntur’. Sic enim et ibidem de bona arbore dicitur. Ita hic,
si mundi sumus nos, placebunt deo conciones nostrae, cooperabitur et
confirmabit facietque eas prosperas procedere et [Spr. 16, 7.]
convertere etiam adversarios, ut prover. 16. ‘Si deo placuerint viae
hominis, etiam inimicos eius convertet ad pacem’. Si mundi non erimus,
quid restat, nisi ut displiceant et nihil habeant prosperum, etiam
amicos convertant ad bellum?

Nec frustra addit ‘in conspectu tuo’. Eloquia enim purae fidei odio
[Matth. 5, 11., Matth. 13, 21.] sunt omnibus hominibus, sicut Christus
praedixit Mat. 5. et 13., quia crucifigunt veterem hominem arguuntque
mundum de peccato, id quod gratum est in conspectu dei, intolerabile
autem in conspectu hominum et tamen, quia placent deo, prosperantur,
invito etiam mundo.

In hoc ipsum in fine appellat dominum adiutorem suum (quod hebraice
‘Zuri’, idest petra mea dicitur) et redemptorem suum, non solum quod
a peccatis et hypocritarum studiis redemerit, et eum in purae fidei
petram posuerit, sed quod et perseverantem et vincenten eum fecerit
adversus verbi [Jer. 1, 8.] adversarios, data ei spiritus fidutia ad
loquendum, Sicut Hiere. 1. dicit ‘Ne [Apgsch. 4, 29 ff.] timeas a
facie eorum, quia tecum ego sum, ut eruam te’. Sic et Act. 4. orabant
Apostoli, ut cum fidutia verbum possent loqui contra Iudaeos. Et statim
locus est motus, repletique spiritusancto loquebantur cum fidutia.

‘Meditationem’ ps. 1. et 9. abunde vidimus. Est enim exercitatio
verbi [Ps. 49, 4.] ad docendum parata, sicut infra dicetur psalmo ‘Os
meum loquetur sapientiam et meditatio cordis mei prudentiam’. Quare
hic vel per tautologiam idem geminatur, vel alterum per alterum magis
explicatur.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS DECIMVS NONVS,

HEBRAEIS VICESIMVS. 

Ad Victoriam, Psalmus David.

1519

[Seite 568] 

[20, 1.] Exaudiat te dominus in die tribulationis, [20, 2.] protegat te
nomen dei Iacob.

Hunc psalmum ferme omnes de Christo exponunt. Mihi autem videtur ea
expositio remotior esse, quam ut literalis dici possit. Unde simpliciore


[Seite 569]

et planiore sensu psalmum arbitror esse litaniam quandam generalem pro
magistratibus et iis, qui in sublimitate constituti sunt, pro quibus et
Apostolus [1. Tim. 2, 1 f.] 1. Timo. 1. Iubet primum omnium orare, ut
quietam et tranquillam vitam agamus. Et ut dicam, quod sentio, videtur
David hunc psalmum edidisse pro quodam religioso et sacro classico, quo
se et populum animaret et formaret ad orandum et pie gerendum in re
bellica adversus hostes pietatis, quales nos Turcas arbitramur.

Totus autem psalmus per singulos ferme apices hoc vult, ut princeps
populorum nullis praesumat viribus, nullis confidat opibus, nullis
nitatur suis [Ps. 33, 16 f.] consiliis, iuxta illud ps. 33. ‘Non
salvatur rex per multam virtutem, et Gygas non salvabitur in multitudine
virtutis suae. Fallax equus ad salutem, in abundantia autem virtutis
suae non salvabitur’, sed de coelo expectet adiutorium, de coelo
venire sciat victoriam et in solo nomine domini speret et [2. Mos. 17,
11.] oratione sicut Moses pugnet. Ita propheta simul orat et docet
necessariam sane doctrinam, quam rari observant principes. Minus enim
esset bellorum et foelitiores victoriae, si ad regulam huius psalmi in
domino praesumerent, fortius orantes quam caedentes essentque vere tum
‘elohim’, simulachra dei in terris et divini principes, nec
pugnarent, nisi vocati et coacti iusta causa in humilitate cordis. Ideo
statim orditur psalmus ‘Exaudiat te dominus’, principem sursum
ducens in conspectum dei, ut huius consilio et auxilio agat quicquid
agit.

‘In die tribulationis’. Et hic monentur principes officium suum, ut
sciant sese positos in sublimitate pro salute populi, pro qua multa
patiantur et laborent, et sit principatus eorum vere dies tribulationis
eorum. Neque enim ociosi et voluptarii, qui propter seipsos tantum
principantur, digni sunt, pro quibus haec dei magnalia petantur, imo nec
principes sunt, sed porci in volutabris suis. Qui autem ex animo populi
salutem quaerit, nunquam sine tribulatione erit, adversabitur enim ei
Satanas et totus orbis.

‘Protegat te nomen dei Iacob’, Non gladius, non clypeus, non thorax
[Ps. 44, 7.] nec ullum aliud praeter nomen dei, ps. 43. ‘Non enim in
arcu meo sperabo, et gladius meus non salvabit me’. Quomodo autem et
quibus [Joel 3, 5.] armis protegit nomen dei? Scilicet fide et
invocatione sui, sicut Iohel dicit [Spr. 18, 10.] ‘Omnis qui
invocaverit nomen domini, salvus erit’. Et proverb. 18. ‘Turris
fortissima nomen domini, ad ipsum currit iustus et exaltabitur’. Sic
enim invisibili virtute protegetur seu exaltabitur. Eadem enim hic et
illic [Jes. 9, 11.] dictio est, quae magis exaltationem significat quam
protectionem, Isaiae 9. ‘Elevabit dominus hostes Razin super eum’.
Pura ergo fidutia in deum opus est rectori populorum, ut nec praesumat
in viribus nec desperet in impotentia sua. Idem est apud dominum,
salvare in multitudine et in [1. Sam. 14, 6., 2. Chron. 14, 11.] paucis,
ut 1. Reg. 14. et 2. Paralip. 14. scribitur.

[Seite 570]

Apposite autem et tempestive dicit ‘Nomen dei Iacob’, non Israel aut
[1. Mos. 27, 36.] alio epitheto nomen dei commendans. Iacob enim a
planta supplantator dicitur, quod proprie ad adversarios et diem
tribulationis pertinet, ut per nomen dei princeps populi protectus
evadat victor et supplantator hostium suorum.

[20, 3.] Mittat tibi auxilium de sancto. 

Et de Zion tueatur te.

Pro ‘tueatur te’ Hieronymus ‘Roboret te’, quod magis exprimit
fidutiam et virtutem cordis, qua qui robustus fuerit, omnibus malis
superior facile erit. Ab intus enim tuetur et roborat suos dominus.
Contra mundus ab extra sese tuetur et roborat. Hoc est, quod dicit ‘de
sancto’ et ‘de Zion’. Sanctum enim satis diximus separatum,
absconditum et invisibile significare, ubi sensus non attingit, et ratio
nihil comprehendit, ut ‘de sancto’ sit de coelo et de solo deo, qui
in sancto habitat. Quo pulchre fidei naturam indicat, quae credit quod
non videt et expectat fortiter auxilium, nesciens tamen, unde veniat.
Homo autem de prophano et eo, quod patet, auxilium petit et expectat.
Sed vana salus hominis.

Idem per repetitionem est ‘et de zion roboret te’, auxilio enim
roboramur, ut repetita oratio et affectum augeat et certum auxilium
promittat. Quid autem ‘de Zion’ dicitur? Utique non de Aegypto nec
Babylone, pro suo enim tempore loquitur, cum dominus in zion habitaret
et coleretur, ac si dicat: non extra te curras, sed intra te robur
domini expectes, veniet, si tu non discedas, roborabit, si nusquam
roborari quaeras. Non enim fugientibus, sed fortiter expectantibus
venit. Nec hoc versu aut ullo alio fuga consulit tribulationem evadere,
sed constantia et occursu, in fide nominis dei vincere. Sic enim deus
quemlibet suum hominem tutatur ex ipsomet, non per auxilium hominum.
Cuius rei exempla sunt, quod populum Israel sepius liberavit nullis in
circuitu gentibus adiuvantibus, sed cunctis adversantibus, sola
praesentia sui in Ierusalem et Zion per verum cultum suum. Et quoties
non de zion, sed Aegypto aut Assyriis auxilium expectaverunt, toties
ceciderunt et baculo arundineo innixi peius collisi sunt.

Et vox ‘de Zion’ emphasin suam habet. ‘Specula’ enim dicitur non
tantum, quod nos per fidem speculemur seu praesentem deum habemus, sed
[Ps. 34, 16.] quod et ipsius domini oculi super nos aperti sunt, sicut
dicit ps. 33. ‘Oculi [Ps. 32, 8.] domini super iustos’. Et 31.
‘Firmabo super te oculos meos’, id quod olim super solam zion, tunc
electum sibi locum, faciebat. Nunc zion est totus orbis: ubicunque enim
creditur in deum, ibi videt et videtur deus deorum [Ps. 4, 7.] in zion,
sicut et ps. 4. diximus de lumine vultus domini super nos levato. Recte
autem versus hic sequitur praecedentem, quia exaltari in nomine 

[Seite 571]

domini super hostes non contingit, nisi de coelo roboretur cor
principis, ut hoc versu velut causam et modum reddat praecedentis
versus.

[20, 4.] Memor sit omnis sacrificii tui, 

Et holocaustum tuum pingue fiat. Saela.

Et hic versus tautologicus est, quales ferme omnes huius psalmi sunt.
Praedicti autem duo personam deo commendaverunt, quae non nisi fide pura
gratificatur in conspectu dei, his duobus sequentibus opera eius
commendat, [1. Mos. 4, 4.] recto et pulchro ordine. Sic enim respexit
dominus prius ad Abel et postea ad munera eius. Insuper hic versus
sacrificium, sequens consilia et studia commendat, ut prius sit facere
quam dicere, prius sacrificare quam petere. Multi enim dicunt: Domine,
domine, et non autem faciunt voluntatem patris, immo contraria faciunt.
Ideo et oratio eorum fit in peccatum. Et videmus hic non orari nisi pro
bono et pio principe, neque enim impius orat, ut exaudiatur, neque
credit, ut de sancto roboretur, etsi foris sacrificet opere seu simulet
potius, se sacrificare. At hunc suum principem non facit sacrificare,
sed sacrificanti optima precatur, nisi dixeris, quod sacrificium
principis sit commune populi quoque, in quo pii aliqui sunt, quorum
precibus et ille postuletur bonus et salvus fieri cum illis. Evincit
autem hic versus, David fecisse hunc psalmum, ut pro se oraretur a
cantoribus a se institutis, quia sacrificium et holocaustum ritus
Mosaici memorat, quae in nova lege abrogata sunt, non quod mala fuerint,
sed quod impleta sint per Christum et fidutiam iustificationis
praestabant superbis. Nihil enim peccaretur, si hodie ritu eodem
quisquam sacrificaret, modo id faceret nulla fidutia iustitiae aut
necessitate conscientiae, libera enim et licita sunt omnia, quae contra
fidem non sunt.

Non tamen ideo psalmus hodie et aliis orandus non est, sicut enim alia
persona, alia causa, aliud tempus, alius locus in nova lege sunt, ita et
aliud sacrificium, eadem tamen fides et idem spiritus per omnia saecula,
loca, opera, personas manent. Externa variant, interna manent. Non enim
in omnibus est unum opus, sed una fides, nec ubique unus servus, sed
unus dominus, et divisiones gratiarum sunt, idem autem spiritus, et
divisiones ministrationum sunt, idem autem dominus, Et divisiones
operationum sunt, idem autem deus, qui operatur omnia in omnibus. Sic
qui in Abraham circuncisionem voluit, idem in nobis baptismum voluit
eadem prorsus voluntate et in eadem prorsus nostra fide, diversa tamen
operatione. Oportet enim Ecclesiam ab initio mundi astare Christo
circundatam varietate, et dispensatricem esse multiformis gratiae dei
secundum diversitatem membrorum, temporum, locorum et causarum, quae
mutabilia sint et varia, ipsa tamen una semper eademque perseveret
Ecclesia.

[Seite 572]

� [Offenb. 21, 22.] opinione. In nova enim lege nec templum est, ut in
Apocalypsi visum est [Dan. 9, 27.] in nova civitate Hierusalem, nec
sacrifitium, quod Danielis 9. defecturum [1. Cor. 3, 17.] praedictum
est, Sed nos ipsi sumus templum dei, ut Paulus 1. Cor. 3. docet. Ita
sumus etiam civitas dei, ita et sacrifitium et omnia, quae olim et nunc
[Röm. 12, 1.] corporalibus templis et oblationibus figurata sunt. Unde
Ro. 12. Apostolus ‘Obsecro vos per misericordiam dei, ut exhibeatis
corpora vestra hostiam viventem, sanctam, deo placentem, rationabile
obsequium vestrum’. Varias autem sacrifitiorum antiquorum
interpretationes omitto, contentus duobus illis, [Ps. 50, 23., Ps. 4,
6.] quae docet David ps. 49. ‘Sacrifitium laudis honorificabit me’.
Ps. 4. ‘Sacrificate [Ps. 51, 19.] sacrificia iustitiae’. Ps. 50.
‘Sacrifitium deo spiritus contribulatus’. [Gebet Asar. V. 38 f.] Ad
idem Daniel 3. ‘In anima contrita et spiritu humilitatis suscipiamur,
sicut in milibus agnorum pinguium, sic fiat sacrifitium nostrum hodie in
conspectu tuo, ut placeat tibi, quoniam non est confusio confidentibus
in te’. [Hos. 14, 3.] Et Oseae 14. ‘Omnem aufer iniquitatem et
accipe bonum, et reddemus vitulos [Heb. 13, 15.] labiorum nostrorum’.
Heb. 13. ‘per ipsum ergo offeramus hostiam laudis semper [Ps. 116,
17.] deo, idest fructum labiorum confitentium nomini eius’. Et ps.
115. ‘Tibi sacrificabo [Ps. 54, 8.] hostiam laudis et nomen domini
invocabo’. Et 53. ‘Voluntarie sacrificabo tibi et confitebor nomini
tuo, domine, quoniam bonum est’. Et his similia.

Sacrifitium itaque nostrum, quod in die tribulationis offerimus, cor
contritum est et confessio peccati, hoc est nos ipsi in tribulatione ad
deum gementes, tribulationem iustam agnoscentes, patienter ferentes
nostri mortificationem inque omnem voluntatem dei nos offerentes. Hoc
enim signat universus ille tumultus figuralium hostiarum cum suis
caedibus, sanguine, exustione et similibus in lege Mosi praeceptis.
Ignis ille consumptor ardor spiritus sancti est, diffundens charitatem
in cordibus nostris, quae devorat, quicquid est carnis et veteris
nativitatis in nobis, id quod est holocaustum, idest in totum igne
consumptum, offerri, ut nobis mortui deo vivamus, et membra prius
iniquitati servientia iustitiae nunc serviant. Et in his omnibus deo
confiteamur, laudemus et gratias agamus. Ligna, quibus ignis ille
alitur, verba Euangelii sunt. Cultri, quibus ceduntur animalia, verba
legis sunt, occidentia veterem hominem et detracta pelle vetustatis
super altare Christum imponentia. In fide enim Christi omnia fieri
oportet.

Quid vero est, pingue fieri holocaustum? Sine dubio allegorice plenum,
delicatum, placitum ac iucundum significat. Pinguedo enim mysterio
abundantiae [1. Mos. 49, 20.] et iucunditatis servit, Gen. 49. ‘Aser
pinguis panis eius, et praebebit [Ps. 17, 10.] delitias regibus’. Sic
ps. 16. diximus, Adipem impiorum esse proceres eorum, 

[Seite 573]

divites, electos et delicatos voluptarios. Sumitur scilicet allegoria ab
usu hominum, qui pinguibus et bene pastis pecudibus ceu electioribus
delectantur. [Ps. 63, 6.] Sic et ps. 62. ‘Sicut adipe et pinguedine
repleatur anima mea, et labiis exultationis laudabit os meum’. Inde in
scripturis passim pinguis ager, pinguis mons, quem latine laetum et
iucundum dicimus. Hebraea autem dictio hoc loco ambigua est, ut possit
etiam sic transferri: et holocaustum tuum incineretur, Sela: quod ad
holocaustum satis apte dicitur, potest autem utrunque simul accipi.

Sela, quod in fine huius versus additur, quid sit, in superioribus
diximus, inditium scilicet cuiusdam insignis affectus occulti, per
spiritum pro tempore excitatum super pinguedine et incineratione
holocausti huius, quem nemo novit, nisi qui accipit.

[20, 5.] Tribuat tibi secundum cor tuum, 

Et omne consilium tuum confirmet.

Certe summe cavendum, ne pro tyrannis et qui non nisi sua quaerunt sic
oremus, nisi in hoc cum illis sentiamus, quod nullus princeps non velit
sua florere et in pace abundare, cum propter pacem et bella gerantur, et
ita pro civili eorum bonitate precemur. Magis tamen pro bono principe
intelligitur orare. Qui enim talis est, multis impetitur adversariis,
praecipue ab illis ipsis malis tyrannis, indigetque divino auxilio, quo
sua consilia et desideria contra illos impleantur. Non enim pro
tyrannis, sed pro eo, quem tyranni premunt inique, orandum est. Neque
filii Israel pro hostibus suis, sed pro David rege suo orabant, in
debellandis adversariis laborante. Ita et nostri illi Turcivorae Martes,
qui contra Turcas insaniunt, orationibus magis niti deberent quam
viribus, quod cum non faciant sintque ipsi peiores Turcae, populum
Christi vastantes, nescio, an fortius contra eos, an contra Turcas orare
debeamus. Certe ut hodie res habent, non modo pro Imperatore, Regibus et
Principibus orari oportet, ut eorum cor et consilium impleatur, sed ut
cor eorum aperiatur et intelligant, qui sunt veri hostes Ecclesiae, in
quos consultare et cor commovere debeant. Donec enim caeci non vident,
quam nos ipsi egeamus castigatione, quomodo consultare possunt? pro quo
eorum consilio implendo orare debemus? Invenire tamen est aliquot inter
eos, qui caeci non sunt, et rebus nostris consultum velint, pro iis
dicamus et ardenter dicamus ‘Tribuat tibi dominus secundum cor tuum et
omne consilium tuum impleat’, sive ut noster dicit ‘confirmet’.

[20, 6.] Laetabimur in salutari tuo et in nomine dei nostri 

magnificabimur. 

Impleat dominus omnes petitiones tuas.

‘Impleat’ hic dicit, cum idem verbum superius ‘confirmet’
reddiderit [Ps. 5, 12.] varius interpres. Verbum hoc ‘Laetabimur’
ps. 5. diximus significare laetitiam 

[Seite 574]

vocalem seu iucunditatem verborum, qua solent homines gaudium suum
iactare, sonatque hoc loco in exhortationem tanquam ab iis dictum seu
dicendum, qui proelium ineunt et superba fidutia iactant auxilium domini
[Richt. 7, 20.] super se in salutem, sicut illi Iudicum 7. Clamaverunt,
‘gladius domini et [Jos. 6, 20.] Gedaeonis’, et quo modo Iosuae 6.
‘Clamaverunt filii Israel, et mox ceciderunt [2. Chron. 13, 14 ff.]
muri Hiericho’. Et rex Abia 2. Paralip. 13. eodem exemplo cum suis
vociferans quinquaginta milia occidit de filiis Israel. Sed et nunc
etiam perseverat usus militum iactantium ducis sui nomen et gloriam ad
animandos sese adversus hostes. Prorsus eum affectum et ritum, sed pium
et religiosum hic versus docet.

Hunc sensum confirmat verbum sequens ‘magnificabimur’, quod perperam
a nostro redditum, a Hieronymo vertitur ‘ducemus choros’, nec hoc
satis. Alii ‘insignes et nobiles erimus’ dicunt. Volunt alii verbum
castrense esse (‘Daegel’ enim vexillum seu insigne exercitus
significat), Inde hoc verbum ‘nidgol’ significare id quod
‘vexillum erigemus’, seu si sic liceret dicere ‘vexillabimur’,
‘vvollen panier auffvverffenn’, quod et ipsum est opus proelium
[Richt. 7, 19 f.] ineuntium, ut non solum voce clament, sed et signa sua
iactent, sicut viri Gedaeonis non solum tubis sonabant et
vociferabantur, sed et lagenas vice vexillorum complodebant et
iactabant.

Igitur ‘In salutari tuo’, idest invocata salute tua per fidem,
laetabimur et clamabimus laetantes et ‘in nomine tuo’, idest
invocato nomine tuo, eadem fide vexilla erigimus, hoc est in virtute
tua, non nostra, cum fidutia inibimus certamen cum omnibus hostibus
nostris. Domini enim est salus et victoria. Idem autem est salus, quod
salutare, licet interpretes libenter salutare soleant transferre. Quodsi
in bello prophano adeo necessarium est in salute dei vociferare et in
nomine eius vexilla sustollere, quanto magis hoc facto opus est nostris
Christianis ducibus, dum adversus spiritalia nequitiae in coelestibus,
contra prudentiam carnis et haereses proeliamur, ne nostra insignia,
nostros titulos nostrasque imagines et in nomine ac salute nostra
iactemus, idest philosophiam, humanas traditiunculas, decreta et alia
portenta nostri nominis et virtutis proferamus, sicut modo faciunt
pontifices ridiculi. Nostrum vexillum verbum crucis est, triumphale
signum sanguine Christi purpuratum, quod Ecclesia Christi, quae est
terribilis sicut castrorum acies ordinata, opponit omnibus potestatibus
tenebrarum. Extulisse enim aliud verbum est nihil aliud quam puerorum
more ludere in feriis seu furiis carnalibus.

‘Impleat dominus omnes petitiones tuas’, et haec vox est
exhortatoria cum fidutia euntis in proelium, ac si dicat: Nos imus et in
nomine domini sub tuis signis militamus tibique regi et duci nostro
paremus. Dominus autem faciet quod suum est et impleat petitiones tuas.
Nostrum est nescire 

[Seite 575]

[2. Sam. 10, 12.] quod futurum est, et tamen tibi obedire. Sic 2. Reg.
10 Ioab princeps militiae David instructa utrinque acie, in manu dei
victoriam ponens ait ‘Pugnemus pro populo nostro et pro civitate dei
nostri, dominus autem faciat, quod bonum est in conspectu suo’.

[20, 7.] Nunc cognovi, quoniam salvum fecit dominus Christum suum, 

exaudiet illum de coelo sancto suo. 

In potentatibus salus dextrae eius.

Ea, quae hactenus oravit, nunc in spem certissimam erectus plane
promittit propheta. Sic enim sibi ipsi infallibiliter persuadet fore
affectus in deum plenissime fidens, qualem haec verba indicant, ac si
dicat: En rem aggrediamur et scimus certique sumus, quia dominus
salvabit Christum suum. Neque enim possibile est, ut non exaudiat eum,
qui tanta fide talibusque affectibus de deo praesumit, ‘quia non est
confusio confidentibus in te’, [Dan. 3 (Gebet Asar. 40.), Ps. 17, 7.]
Daniel 3. Et ‘Ipse salvator sperantium’, ps. 16. Ideo dicit ‘nunc
scio, quoniam salvum faciet’. Esse enim verbum futuri temporis cogit
id, quod sequitur ‘exaudiet illum de coelo sancto suo’, quanquam
possit per modum participii praesentis temporis vel nominaliter verius
sic verti: Nunc scio, quoniam salvans seu salvator dominus Christi sui
exaudiet eum. Et ex supradictis notum arbitror, hebraeam linguam
frequentissime ac idiotismo propriissimo uti verbo praeteriti temporis
pro praesenti, ut hic ‘Nunc cognovi’, idest iam scio seu nunc factus
sum sciens, si absoluto statu accipi placet.

Est autem versus exhortatorius fidei constantissimae seipsam
persuadentis, immo ex affectu praedicto persuasae. Qui enim sic animatus
est, ut audeat dicere ‘laetabimur in salutari tuo et in nomine tuo
vexilla tollemus’, simul certissimus est, sese non derelinquendum,
sicut revera et certissimum [Röm. 8, 38 f.] est, id quod solus ipse
sentit. Sic Paulus audet Ro. 8 ‘certus sum, quod neque mors neque vita
&c. nos separabit a charitate, quae est in Christo’. [2. Tim. 1, 12.]
Et alibi ‘Certus sum, quia potens est depositum meum servare in
diem’. Cuius enim cor dicit: Ego credo, infallibili simul sequela
dicit: Certus sum ita fore, sicut credo. Fides enim si vera est in
corde, adeo certe affirmat id, quod credit, ut nihil certius futurum
esse persuaderi possit, atque adeo iam scit, ac si factum sit. Ideo hic
non dicit: opinor aut cogito aut intelligo, sed ‘scio’ seu
‘cognovi, quoniam salvum faciet’, idest certus et persuasus sum, ut
suo more Paulus loquitur, eodem tamen sensu.

Hoc iterum argumentum est adversus impios illos sophistas, qui nos
incertos faciunt de gratia et charitate dei in nobis garrientes,
temerarium esse assertu, nos diligere aut credere aut certos esse de
opere dei super nos, cum nihil sit abominantius ista incertitudinis
opinione. Unde placet hebraeus idiotismus, quo hic verbum ‘Cognovi’
praeteritum (quo fides commendatur) 

[Seite 576]

cum verbo futuro ‘Exaudiet’ (quo opus creditum significatur)
componitur, ut obstruatur os loquentium iniqua, et sciant, opera dei
super nos futura per fidem esse credentibus debere ceu praesentia, immo
praeterita. Hinc enim prophetiae frequentissime utuntur verbis
praeteritis, praesertim in lingua hebraea, non tantum propter
certitudinem (ut dicunt) prophetiae, sed magis propter ostendendam et
docendam fidei naturam.

Et satis miror, cum fateantur, in universum omnes articulos de secundo
adventu CHRISTI, de extremo iuditio, de aeterna vita et inferni igne
esse certissime futuros, et haereticos asserant, qui in his dubitent aut
incerti sint, Similiter si quis de creatione, incarnatione et toto
mysterio Christi praeterito dubitet aut incertus sit, haereticum
statuant, cur audeant Catholicum asserere, si quis dubitet, se esse in
gratia, se consequi misericordiam in sacramento, certissime et
infallibiliter habere propitium deum? cum hic articulus sit primus
omnium, ubi dicitur ‘Credo in deum, patrem omnipotentem’. Caeci,
caeci sunt et duces caecorum. De praeteritis et futuris deo credunt, de
praesentibus non credunt. Nos autem cum propheta constanter et
praesenter dicamus ‘Nunc cognovi, quoniam salvum faciet dominus
Christum suum’. De verbis cognoscendi, sciendi, intelligendi aliquando
latius dicemus, de coelo et sancto dictum est versu 2.

‘In potentatibus salus dextrae eius’. Et hoc verbum est animosae
fidei euntis et exhortantis, de auxilio dei futuro securae, ut si nostro
more et sensu diceremus: Scio, quod exaudiet illum et potenter salvabit
eum. Est enim tropus hebraeus ‘In potentatibus salus dextrae eius’,
idemque sensus, [Ps. 118, 16.] qui ps. 117. ‘Dextera domini fecit
virtutem’, hoc est quando dextera dei salvat, non est ulla virtus
adversaria, quae perdat, quia non solum potens est, seu in potentia
salus, quam dextera eius facit, sed etiam in potentatibus, idest multis
modis potens. Nomine enim isto plurali, licet barbare et absurde sonet
latinis, exprimitur eximia illa fides, quae deo tribuit tantam virtutem
et sapientiam, ut non una, sed multis viis possit salvare, etiam si iis,
qui laborant, nulla appareat. Miramque emphasin et epitasin habet ea vox
plena affectu superbissimo et de dei virtute praesumentissimo. Ey lasz
yhn nur machen, er vvirt und kan vvoll helffenn.

Potest ex hebraeo etiam sic reddi ‘Nunc cognovi, quoniam salvans
dominus Christum suum, exaudiet illum de coelo sancto suo, in
potentatibus salutis dextrae suae’, ut omnia pendeant a verbo
‘Exaudiet’, quod ‘respondebit’ etiam hebraeis sonat, ut sit
sensus: Exaudiet illum potenter salvando sua solius dextera, non hominum
virtute, Et sic sonat in abnegationem auxilii humani, et emphasis est in
voce ‘dextrae suae’, qui sensus mihi valde placet, tamen non longe
variat a priore.

[Seite 577]

‘Christum suum’ hic generaliter accipi oportet pro rege, quod reges
olim ungebantur. Auget autem et hoc ipsum verbum orationis exaudiendae
et salutis dandae fidutiam. Nosse enim, se esse divinitus ad aliquod
opus vocatum, addit fortiter et inflat spiritum. Scit enim, volente et
mandante deo se agere quod agit. Tantum cavet, ne suis viribus superbis,
deo mandante contentus, non etiam humiliter et in timore querat deum
adiutorem. [Ps. 7, 7.] Sic enim psalmo 7. erigit se idem propheta dicens
‘Exurge domine, deus, in praecepto, quod mandasti’, quod hic brevi
verbo dicit ‘Christum suum’, idest quem ipse unxit et regem
constituit et hoc quod agit agere voluit. [1. Sam. 25, 28.] Inde David
scribitur proeliari bella domini, idest voluntate dei imposita et sibi
demandata. Contra qui vocati non sunt, prorsus infoeliciter omnia [4.
Mos. 14, 44 f.] tentant, sicut filii Israel monstraverunt exemplo suo,
Numeri 14. Ideo potius ‘Christum suum’ quam regem nostrum voluit
dicere, ut sese animarent dei mandato, non suo commodo, ut nunc vulgus
solet pugnatorum.

Utinam tales essent et nostri illi Turcarum voratores, qui populum
Christi impiis suis Indulgentiarum praestigiis illudentes impellere
solent in perniciem rerum, corporum et animarum. Quam enim foeliciter
pugnaverimus hactenus, auctum hostium imperium cum summa nostra
ignominia satis declarat. Praesumimus enim impii, tam de viribus quam de
iustitia coram deo et hominibus superbientes. Deinde prorsus non nisi
gloriam mundi quaerimus et iis omnibus portentis nomen sanctum dei
praeteximus fictisque tum verbis tum factis omnia praesumimus et tamen
coronas martyrum secure pro his omnibus promittimus. O furor! Certe
David rex religiosissimus, licet potens esset viribus, tamen hunc
psalmum edidit, quo erudiret populum, qua fidutia quibusque viribus
vellet de se praesumi, stultum vulgi plausum, qui regibus suis nihil non
arrogat coercens et ad divinam misericordiam convertens. Ideo salus
dextrae dei in virtutibus cum eo fuit, nobiscum autem pernicies
sinistrae nostrae in infirmitatibus perseverat. Verum quid mirum, in hac
re bellica nihil cum David nostris regibus esse commune, cum in fide
Christi, sorte nostra prima, nihil nobis cum illo conveniat?

[20, 8.] Hi in curribus et hi in equis, 

Nos autem in nomine domini dei nostri invocabimus.

Pulchra eclipsis, quae in Germanica lingua apte redditur ‘Sie mit
rosszen und vvagen’, subintelligitur enim verbum pugnant vel
praesumunt. Contentio quoque insignis est fide pura et firma incedens:
illi in equis, nos in nomine domini, illi in virtute visibilium, nos in
nomine invisibilis, illi sensu, nos fide nitimur &c. Quando autem
interpres voluit reddere ‘invocabimus’, rectius dixisset: Nomen
domini invocabimus, licet enim hebraeus dicat ‘Invoco in nomine domini
et audio in voce domini, video in turba’, 

[Seite 578]

latine tamen ‘Invoco nomen domini et audio vocem domini, video
turbam’ dicemus. Hoc loco autem pro ‘invocabimus’ hebraeus dicit
‘memores erimus’, et Hieronymus ‘Nominis domini dei nostri
recordabimur’.

Mira vere exhortatio et congressio belli, ut hostes equis et curribus,
iusti solius nominis dei memoria armati pugnent. Magna certe fides, quae
tanta audet memoria nominis domini. Habet et ipsum quoque usus
bellatorum usque hodie, ut congressuri in memoriam revocent vel fortia
facta patrum vel priores victorias et alia, quibus corda sua exhortentur
et concitent. Nostrorum autem principum est, nominis dei meminisse, in
quo [Spr. 18, 10.] universa salus et victoria consistit. Proverb. 18.
‘Turris fortitudinis nomen domini, in ipso currit (sicut accinctus in
bellum) iustus et exaltabitur’, idest superabit et victor erit,
‘Currit autem in ipso’, idest in memoria et fide eius.

Emphasis autem insignis est in verbo ‘Memores erimus’, nulli cognita
nisi experto, sine dubio enim propheta hic experientiam suam signat.
Quis enim putet, quenquam sola memoria nominis domini victorem fieri,
nisi expertus fuerit? Sed et quam arduum id ipsum sit, ut nominis domini
non obliviscantur, quis credat? cum ibi urgeat mors, ignominia,
conscientia et mille pericula, quibus ut multo violentioribus copiis
intus oppugnatur cor quam corpus foris, ut distractum in praesentia et
circunstantia et irruentia amittat nomen domini. Neque satis est semel
ab initio cogitasse et invocasse, sed perseveranti atque constanti
memoria meminisse oportet usque in finem victoriosum adversus omnia
terribilia et periculosa occursantia. Sicut enim impossibile est, ut
nomen domini succumbat, cum sit aeternum et omnipotens, ita impossibile,
ut is cadat, qui in ipso haeserit et perseveraverit. Verum impius, in
cuius auribus nomen domini apparet vile, ut quod sit non nisi flatus et
literae transeuntes, haec tam grandia et insignia eius magnalia non
capit. Ideo relicto ipso ponit carnem brachium suum, confidit in homine,
recedit cor eius a domino, confugiens ad baculum arundineum [1. Chro.
10, 13.] Aegypti, sicut de Saule dicitur, quod mortuus sit in peccatis
suis, quia in dominum deum Israel non speraverit. Caetera mirabilia
nominis domini affectibus et experimentis relinquenda sunt, quando
verbis et auribus ea nemo potest consequi.

[20, 9.] Ipsi obligati sunt et ceciderunt. 

Nos autem surreximus et erecti sumus.

Hoc non dicitur historice, vel non solum historice, sed magis
prophetice, immo fideliter. Soli enim fidei de deo praesumenti licet
canere encomium ante victoriam et rumorem ponere ante salutem, ut cui
prorsus omnia licent, dum enim credit, iam habet quod credit quia fides
non fallit: [2. Mos. 14, 13 f.] sicut credit, sic fiet ei. Sic Moses
Exo. 14. trepidantem populum ab insequentibus 

[Seite 579]

Aegyptiis roborat certissima victoria, dicens ‘Nolite timere, state et
videte magnalia domini, quae facturus est hodie. Aegyptios enim, quos
nunc videtis, nequaquam ultra videbitis usque inaeternum. Dominus pro
vobis pugnabit, et vos tacebitis’. Et ita factum est Pharaone, in
curribus et equis praesumente, per aquam consumpto.

Pro ‘obligati sunt’ melius Hieronymus et hebraeus ‘Incurvati
sunt’ seu ‘incurvaverunt’ absoluto verbo, ut sonet defectum
praesumentis de se virtutis, quae subtracta manu dei in seipsa deficit
et incurvatur, adversario etiam non incurvante. In quo et antithesis
pulchrius apparet: Incurvari enim et surgere opposita sunt sicut et
cadere et stare, quod ‘erecti sumus’ hic dicitur. Porro per
incurvari et cadere ita defectum sicut per surgere et stare profectum
significat. Incurvari enim est infirmari et cadere, penitus vinci,
surgere est praevalere, et stare est vincere. Quibus verbis rem velut ob
oculos ponit et velut coram gestam describit ad provocandam fidem in
deum. Sic enim res habet, ut primum incurventur et tandem cadant, primum
surgant et tum subsistant.

Sed quid hoc? qui fatetur adversarios curvari et cadere, certe simul
fatetur, eos prius surrexisse et stetisse. Nunquid et pios, dum
surrecturos et staturos facit, simul indicat prius curvatos et lapsos?
Absit, verba enim sunt fidei, de futuris tanquam praeteritis securissime
praesumentis et rem, ut geritur in oculis hominum, pronunciantis. In
congressu enim hostium, dum impii fidunt in curribus et equis, videntur
certe surgere et stare, contra pii in nomine domini fidentes videntur
velut longe impares curvari et cadere. At fides huic phantasmati
sensuali reluctata sic iactat: Etiam si illi surgant et stent in
curribus et equis, nos vero curvemur et cadamus, sicut apparet, certi
tamen sumus, mutata paulo post rerum facie, eos, qui surgunt et stant,
curvandos et casuros, nos autem, qui videmur curvari et cadere, vere
surrecturos et staturos, immo iam surreximus et erecti sumus. O pulchrum
fidei exemplum!

[20, 10.] Domine, salvum fac regem. 

Et exaudi nos in die, qua invocaverimus te.

In nostra translatione hic versus potest velut epilogus vel confirmatio
haberi, sed hebraeus sic distinguit ‘Domine, salva, rex exaudiat nos
die, qua vocabimus’. In quo nescio quid mysterii lateat, non enim
‘exaudi nos’, sed ‘exaudiat nos’ in tertia persona dicitur,
sicut in principio psalmi ‘Exaudiat te’ eadem persona eodemque verbo
dixit. ‘Rex’ etiam in nominativo ponitur, non in accusativo,
Pronomen ‘te’ in fine versus non habetur. Ego, si quid secreti
habeat, spiritualibus relinquo, simplicissimo sensu contentus, quo deum
ipsum hic regem vocari arbitror in tertia persona more hebraico, 

[Seite 580]

[4. Mos. 14, 17.] sicut et in principio psalmi ‘Exaudiat te
dominus’. Et Moses Numeri 14. [Ps. 3, 9.] ‘Magnificetur fortitudo
domini, sicut iurasti’ pro ‘fortitudo tua’. Et ps. 3. [4. Mos. 27,
16.] ‘Domini est salus, et super populum tuum benedictio tua’. Et
Numeri 27. ‘Provideat dominus hominem, qui sit super hanc
multitudinem’, idest provide [1. Mos. 41, 33.] tu, domine. Et Gen. 30.
Ioseph ad Pharaonem ‘Provideat rex virum sapientem.’ Ita et hic
‘exaudiat nos ille rex’. Ponitur enim articulus notae insignis, hoc
est tu exaudi nos, qui vere es ille rex noster. Nam David, qui ministrat
tibi, non est rex, nec suum regnum regnat, sed tuum. Tuum enim sumus nos
regnum, et tu rex noster es. Quo affectu vehementer movet, hoc est
movere nos docet deum, qui tunc movetur, quando nos movemur. Quo modo
enim non exaudiat, quando regnum suum, res sua, gloria sua periclitatur?
Hoc est tunc nos ardentissime oramus, quando nos regnum et partem rerum
dei esse confidimus, tunc enim non nostra quaerimus et certi sumus, non
derelicturum eum rem, quae sua, et regnum, quod suum est, praesertim
invocantibus nobis, de quo affectu ps. 7. latius dictum est. Petit ergo
hic versus generalem et perseverantem salutem a deo hoc modo: sicut iam
salvasti et exaudisti nos, ita fac, ut semper et quacunque die
invocaverimus, salves et exaudias. Sic enim, qui semel expertus est
auxilium domini, optat illud perpetuum esse metuens, ne quando se
deserat.

Exposuimus hunc psalmum pro exemplo fidei de rege quocunque, necdum
certum habeo, an legitimum sensum attigerim. Quamvis enim vexilla, equos
et currus sonet, quae cogere videntur, ut ad externam pugnam trahas
psalmum, non tamen ausim negare de Christo intelligendum et de vexillis
[Ps. 110, 1 ff.] in spiritu eum loqui. Movet me quam maxime cum multis
aliis ps. 109., in quo Christus rex sedere iubetur et in medio
inimicorum dominari, et sceptrum eius emitti ex Zion, item reges terrae
conquassari, et reliqua, quae etsi carnaliter sonent, tamen penitus in
spiritu dicuntur et intelliguntur. Similia ps. 71. [Ps. 2, 9.] liceat
adducere, Et ps. 2. Virga ferrea in spiritu dicitur. Ita et hic vexilla
facile fuerit in spiritu accipere. Nihil enim obstat mihi, quominus de
Christo exponam, nisi quod allegoriam vitare propositum est, quantum
fieri potest, tum quod in novo testamento non allegatur hic psalmus
quemadmodum caeteri. Rursus psalmus sequens valde urget, se de Christo
intelligi, et verisimile est, eum de eodem rege loqui, de quo hic
loquitur, ut videbimus.

Tutius forte fuerit in iuditium et arbitrium lectoris et alteram de
Christo breviter afferre intelligentiam, qua in populi fidelis persona,
qui carnalia bella nescit, propheta orat pro suo quoque rege, qui cum
eodem populo ipse dux belli spiritualis pugnat adversus potestates et
portas inferi. Incomparabiliter [Eph. 6, 12.] enim maioris momenti res
est certamen verbi et fidei, quo colluctamur non contra carnem et
sanguinem, sed contra spiritalia nequitiae in coelestibus, non pro vita
aut rebus istis momentaneis, sed aeternis, hoc est pro iustitia contra
peccata et errores. Praeterea quis novit, an psalmus generali sententia
[2. Sam. 7, 14.] utrisque aptetur? quemadmodum illud 4. Reg. 7. ‘Ego
ero ei in patrem, et 

[Seite 581]

ipse erit mihi in filium’, de Salomone simul et Christo intelligitur,
Et quaedam [Matth. 2, 18.] alia Matt. cap. 2., Ut vox in Rama de filiis
transmigrationis et simul de parvulis ab Herode interfectis. Ponamus
ergo ob oculos Christum cum turba martyrum, pro veritate et regno dei
certantes et morientes adversus violentiam tyrannorum, qui viribus et
armis superiores fuerunt et tamen victi sunt, et ex praedictis facilis
erit sensus. Eadem enim est fides, sed diversa causa. Hic enim
corporaliter succumbunt Christus et martyres, illic superant, utrobique
eodem spiritu operante, qui pro Christo et sanctis interpellans
gemitibus inenarrabilibus, simul adiuvans eorum infirmitatem, dicit:

‘Exaudiat te dominus in die tribulationis’. Cum enim nullus sit, qui
consoletur, solusque patiaris in die ista passionis tuae et tecum sancti
tui, soletur te dominus et exaudiat, salvum facturus ab inimicis. Hoc
enim affectu inenarrabili Christum et sanctos suos gemuisse per spiritum
non est dubium, quo et nos in morte et tribulationibus gemere oportebit.

‘Protegat te nomen dei Iacob’. Nihil enim reliquum est nisi solum
nomen dei, cuius invocatione velut tenuissimo filo egerrime pendere et
servari putatur salus patientis, cum omnia alia non modo non servent,
sed perdentibus cooperentur.

‘Mittat tibi auxilium de sancto’. At hoc ipsum mire discrutiat, solo
nomine dei haerere et auxilium expectare non nisi invisibile et ab
invisibili deo, qui in sancto separatissimo habitat. Et tamen spiritus
hoc gemitu adiuvat patientes, ut se expectare (etsi maximo cum labore)
auxilium ineffabile et innominabile sentiant.

‘Et de Zion tueatur te’. Idem zion quod sanctum, ut diximus.
Expectat enim et nihil aliud potest, quam quod sentit se expectare robur
de Zion, habitaculo abscondito dei, quo non modo ferat, sed superet
tandem tribulationem.

‘Memor sit omnis sacrificii tui’.

Eius scilicet, quo te ipsum offers deo in mortem. Nam et hic, nisi
gemebundus spiritus utcunque suggereret, nondum esse eos in oblivione
dei penitus, certe infirmitas ipsorum, hoc ipsum, quod patiuntur, et quo
se offerunt, reprobari et damnatum oblivioni tradi crederet. Sic enim
caro murmuraret dicens: frustra pateris, non erit aliquando deus memor
huius sacrificii tui.

‘Et holocaustum tuum pingue fiat’: Idest abundans, fructiferum et
plenum fiat. Holocaustum autem hic sicut et sacrifitium in spiritu
accipi oportet, ut diximus. Sic enim Christus se totum in cruce obtulit
absumendum igne charitatis. Potest hic pro ‘omnis sacrificii’ dici
‘totius sacrificii’, sicut ‘holocaustum’ ‘totum igne
combustum’, quo gemitu spiritus eos erudit, ut orent et sperent nihil
frustra sese passuros, sed omnia grata, memorata et plena 

[Seite 582]

fore, id quod tam tenui spe expectant tribulati, maxime infirmi, ut
magis optare quam sperare videantur sibi ipsis. 

‘Tribuat tibi secundum cor tuum’, 

‘Et omne consilium tuum confirmet’ seu ‘impleat’.

Et hoc expectare eos facit spiritus, licet infirmitas eis dictet tam
desyderia irrita quam consilia vana fore. Puto, his quattuor versibus
vim et naturam gemitus illius inenarrabilis pulchre tradi velut praxi et
exemplo quodam. Sequuntur nunc laetiora, vergente tribulatione in
victoriam. 

‘Laetabimur in salutari tuo et in nomine dei nostri magnificabimur’.


‘Impleat dominus omnes petitiones tuas’.

De ista iactantia et vexillorum erectione et superius diximus. Sic enim
Christus et Martyres sui, etiam si moriantur, confidunt, sese in salute
dei ovare, iactare et vexillum sustollere, eo maiore fidutia praedicare
et confiteri Christum, quo magis premuntur, atque etiam si ipsi
occidantur, alios vice eorum idem facturos confidunt, cum quibus ut unum
corpus, ita eandem hanc vocem communem habent, nec dubitant impleri
etiam invitis tyrannis [Ps. 2, 8.] quae postulavit Christus. Quae
postulat autem? Ps. 2. ‘Postula a me, et dabo tibi gentes in
haereditatem et possessionem tuam terminos terrae’. Hanc enim
postulationem obtinuit ovantibus et vexillificantibus (ut sic dixerim)
martyribus, idest cum fidutia confitentibus, praedicantibus,
morientibus. 

‘Nunc cognovi, quoniam salvum fecit dominus Christum suum’. 

‘Exaudiet illum de coelo sancto suo’. 

‘In potentatibus salus dextrae eius’.

Exponatur, ut supra. Salvum enim fecit Christum et exaudivit, dum
multiplicata Ecclesia implevit postulationes eius. Exaudivit autem ‘in
fortitudine salutis dextrae suae’, idest quo modo solet dextera eius
salvare, quae non salvat nisi impotentes. Potens enim est deus in
infirmis, bonus in malis, blandus in adversis. Sic praesumi de deo docet
spiritus, adiutor infirmorum. 

‘Hi in curribus et hi in equis’. 

‘Nos autem in nomine dei nostri memores erimus’.

Satis ex praedictis patet sensus. Tyranni enim viribus, Martyres sola
nominis dei memoria et assidua invocatione vincunt. 

‘Ipsi curvati sunt et ceciderunt’. 

‘Nos autem surreximus et stamus’.

Sic enim Ecclesia crevit et firmata est eo ipso, quo oppressa est Et
impii tyranni vastati, dum potentissimi erant, ut omnia haec experientia
videmus impleta. Quanquam alii sint qui cadunt martyres, et alii qui
surgunt fideles, tamen quia unus populus est, per synecdochen,
usitatissimam 

[Seite 583]

figuram in sacris literis, id quod partis est, totum sibi vendicat,
quanquam revera et martyres in spiritu surgunt, dum multi in eorum fidem
succedunt. 

‘Domine salvum fac regem’. 

‘Rex exaudiat in die, qua vocaverimus’.

Sensus idem, qui superius datus est.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS XX,

HEBRAEIS XXI. 

Ad Victoriam Psalmus David.

1519

[Seite 583] 

[21, 1.] Domine, in virtute tua laetabitur rex, 

[21, 2.] Et super salutare tuum exultabit vehementer.

Similis fere per omnia psalmus est praecedenti, ut et hic non satis
certus sim, de solo ne Christo, an quovis rege intelligi debeat,
mirumque, tam apertis infiguratisque verbis tam obscuram inesse
intelligentiam. Omnino tamen videtur esse gratiarumactio quaedam super
acceptis iis, quae praecedente postulata sunt, ut sit epinicion quoddam
Christi a mortuis resurgentis. Atque ut psalmum praecedentem
interpretati sumus primum de rege figurali, ita hunc contra primum de
rege figurato Christo interpretemur, cum revera David et quivis rex
bellis et victoriis suis Christi passionem et resurrectionem
figuraverint, et facile sit figuram et rem figuratam ex se invicem
intelligere. Forte et hic psalmus generali sententia de utroque rege
simul loquitur, sicut in praecedente visum est.

Rex Christus victa morte laetabitur in virtute tua, qua eum resuscitasti
et victorem fecisti, quin in infirmitate carnis mortuus omnibus
subiectus fuit, [2. Cor. 13, 4.] seu ut Apostolus ait 2. Cor. ulti.
‘Nam etsi crucifixus est ex infirmitate, sed vivit in virtute dei’.
Idem est, quod altera pars dicit ‘Et in salutari tuo exultabit
vehementer’, idest ubi a morte salvus factus fuerit. Interpres noster
libenter vertit ‘salutare’ pro ‘salute’, nescio quare. Virtus
autem et salus dei sicut ubique fere pro ea re accipitur, qua nos deus
salvos et validos facit, ut sint donorum dei vocabula magis quam
autoris, sicut sepius dixi de sapientia dei, de iustitia dei et
similibus.

Multa autem sunt nomina non solum in hebraea, sed et graeca et latina et
teutonica, forte et in omnibus aliis, quibus vires seu fortitudo
significantur, quorum differentiam alio forte loco inquiremus. Et verba
laetitiae et exultationis ps. 5. et 9. tractavimus.

[Seite 584]

[21, 3.] Desiderium cordis eius tribuisti ei. 

Et voluntate labiorum eius non fraudasti eum. Saela.

Periphrasis gemina orationis, prior cordis, altera oris. Rhetoricatur
enim propheta. Quid est oratio mentis nisi desiderium cordis? Quid
oratio oris nisi voluntas labiorum? Alii tamen pro voluntate labiorum
eloquium seu prolationem laborium, sed segnius orationis vim
significant: hoc enim labiorum eloquium oratio dicetur, quo aliquid peti
significatur. Aptius ergo noster voluntatem seu desiderium labiorum
dixit, ut responderent labia cordi et eorum voluntas illius desiderio,
ut exprimat, orationem vocalem ne orationem quidem dici, nisi et ipsa
desideret, e cordis desiderio et affectu prolata. Voluntas enim labiorum
viva et fervens est oratio, quid enim vivatius voluntate seu desiderio?
Nescio, si hunc tropum Davidici eloquii usquam in scripturis invenire
liceat.

Ordo sane pulcher est, quod oratio cordis primo loco habenda sit, sine
qua labiorum oratio inutile murmur est, et ut vocalis oratio negligenda
non est, ita curandum, ut ab oratione cordis proficiscatur. ‘Psallam
spiritu, [1. Cor. 14, 15.] psallam et mente’ ait Apostolus.

‘Non fraudasti’ intelligitur ‘non privasti’, ‘non
removisti’, hoc est curasti, ut non frustra oraret, nec orationem eius
avertisti, ut non exaudires, per negativam maxime affirmativam orationem
faciens. Quid autem desyderavit cor? quid voluerunt labia? Sequitur.

[21, 4.] Quoniam praevenisti eum in benedictionibus dulcedinis. 

Posuisti in capite eius coronam de lapide praecioso.

Interpres noster perpetuo lapidem praeciosum reddit pro ‘paz’, idest
[Ps. 19, 11., Ps. 119, 72.] auro ophiriso et optimo, ut ps. 18. quoque
vidimus. Denique ps. 118. super aurum et topasion dicit, ubi eadem
dictio ‘paz’, allusione sui fecit eum Topasion cogitare, cum
dicendum fuerit: super aurum et ophirisum, sunt enim prorsus eadem
ibidem vocabula, quibus ps. 18. dicitur ‘Super aurum et lapidem
praeciosum’. Et hoc loco ‘coronam de obriso’ Hieronymus transfert,
id quod cogit communis omnium sensus et usus. Neque enim coronae regum
gemmae, sed aurum sunt. Manifestum autem est, quod de regia corona
loquator, reddimus itaque ad verbum sic: Quoniam praevenies eum in
benedictionibus bonitatis, pones in caput eius coronam ophirisi, idest
auri praeciosissimi.

Verbum ‘praevenisti’ quid velit, non satis intelligo. Quantum ex
hebraeo augurari licet, comparative dicitur, hoc est Christum sic esse
benedictum, ut princeps esset omnium, qui benedicuntur, eiusque
benedictiones [Ps. 45, 8.] tales, quales nullorum aliorum, iuxta illud
ps. 44. ‘Unxit te deus, deus tuus, [Röm. 8, 29.] prae consortibus
tuis’. Et Paulus Ro. 8. ‘Ut esset primogenitus in multis 

[Seite 585]

[1. Cor. 15, 20.] fratribus’. Et iterum, 1. Cor. 15. ‘Christus
resurrexit primitiae dormientium’. [Ps. 89, 7.] Et ps. 88. ‘Quis
similis erit deo in filiis dei?’ Omnino ad personam ista praeventio
refertur, quanquam et hoc pulcherrimo et verissimo sensu dicatur, quod
Christus primus omnium resurrexerit, ut et hic locus sit unus eorum, qui
de resurrectione Christi praedictus sit, ut non solum ad dignitatem
personae, sed simul ad praeventionem temporis pertineat. Neque enim
Paulus eum primitias dormientium et primogenitum vocat dignitatis tantum
personalis respectu, sed et temporis. Sit ergo sensus: praevenisti eum,
idest primum fecisti in benedictionibus illis optimis, quod confirmat
pars sequens, quae eum regem coronatum eloquitur, velut explicans istam
praeventionem.

Diximus enim, hoc versu incipere prophetam, ut recitet, quae sunt illa,
quae cor regis huius desiderasset et voluntas labiorum eius postulasset,
nempe salutem ex morte et virtutem ex infirmitate, hoc est optimas
benedictiones. Oportet enim hebraismo isti assuescere, quo
‘benedictiones bonitatis’ dicuntur, quae latine dicerentur
benedictiones bonae vel potius optimae. Nam interpres noster non raro
‘Tob’ hebraicum vertit ‘dulce’, quod proprie bonum significat,
et hoc versu ‘dulcedinem’ vertit, quod latinus quid sit vix
intelliget, cum latine benedictionem dulcedinis dicamus eam, quam
dulcedo conferat vel habeat, sicut iustitiam dei vocamus, quam deus
largitur.

‘Benedictiones’ vero item hebraico idiotismo dicuntur, quae nos
benefitia [1. Mos. 49, 25.] vocamus, sicut Iacob 49. Gen. dicit de
benedictionibus uberum et [1. Sam. 25, 27.] vulvae &c. 1. Reg. 15.
‘Suscipe benedictionem hanc, quam attulit ancilla [1. Mos. 1, 31.]
tua’, quod omnia benedicente deo proveniant, ut Gen. 1. scribitur.
Discernit itaque propheta benedictiones has Christi ab omnibus aliis,
dum eas appellat ‘Tob’, idest bonas et suaves, cum nusquam hoc
epitheto benedictiones commendentur, in quo absque dubio de bonis
futuris se loqui ostendit, in quibus nulla tristitia, nulla amaritudo
sit. Nam quae hoc vitae tempore possidemus quantumlibet optima, non sine
malitia possidemus, dies [Matth. 6, 34.] enim mali sunt. Et ‘sufficit
diei malitia sua’ ait Christus, quando et electis suis praedixit, quod
in mundo pressuram essent habituri nec ipsam gratiam dei suavissimam
sine labore possessuri. Quo verbo praeoccupat, ne quis coronam auream
Christi intelligere praesumat temporalem, caeteris similem faciens eum
regem verbis allegoricis, sed non nisi in rebus bonis, hoc est futuris
et spiritualibus.

Allegoriam ergo nobis extorquet ipsa circunstantiae, consequentiae et
sententiae vis, ut per impositionem aureae coronae aliud nihil
periphrasticos intelligamus, quam eum regem esse constitutum in rebus
sacris, spiritualibus [Richt. 5, 10.] et optimis. Quae periphrasis non
rara est in sacris literis, Iudic. 5. ‘Qui ascenditis super nitentes
asinas’, idest patricii et optimates. Item ‘qui 

[Seite 586]

sedetis supra in iuditio’, idest vos iudices. Et ‘qui ambulatis in
via’, idest [1. Mos. 49, 23.] proletarii, vulgus et plebei. Gen. 49.
‘Inviderunt ei habentes iacula’, idest balistarii. Ita hic ‘pones
in caput eius coronam obrisi’, idest constitues eum regem regum et
dominum dominantium.

Quae enim esset ista magnificentia dei? quae tam grandiloquo sermone
coepit describi, ut regem hunc non in hominum, sed dei virtute et salute
vehementer laetantem, deinde praeventum in optimis beneficiis ac donatum
longitudine vitae positumque in benedictionem perpetuam fecerit et inter
medias has divinas pompas caderet in eas sordes, ut et auri istius
corruptibilis iactaret gloriam, cum tales coronas passim possideant
propria virtute et arrogantia, ut quique sunt impiissimi et
sceleratissimi, digni non quos in sua virtute et salute deus laetificet
cum vultu suo, sed in ira sua conturbet et devorandos igni tradat, ut
prosequetur psalmus. Quare maiestas tum coronantis tum coronati aliaeque
circunstantiae monere debent, coronam hanc auri esse etiam maiestatis
insolitae et nulli regum aliorum attributae.

[21, 5.] Vitam petiit a te, et tribuisti ei 

Longitudinem dierum in saeculum et saeculum saeculi.

Arbitror, hic partiri prophetam, ut praedictas benedictiones dulcedinis
ordine percenseat, et quid per auream coronam voluerit, exponat.
Enumerat enim vitam, gloriam, regnum, sacerdotium, beatitudinem et haec
omnia aeterna, deinde victoriam et vindictam sempiternam in hostes eius.
His enim expeditis clarum erit, quid desiderarit cor regis, et quid
voluerit voluntas labiorum eius, nempe has optimas benedictiones. Prima
ergo benedictio est, quam petiit, ut a morte eum salvum faceret. Et
fecit sic: non solum enim suscitavit eum, sed et longitudinem dierum
dedit ei, in saeculum et ultra, idest vitam aeternam. Et hinc
intelligimus, de Christo psalmum loqui, quod vitam petiise scribitur et
datam ei aeternam. Morituri enim est iste affectus, qui vitam petit,
quod Christum fecisse scribit Apostolus [Hebr. 5, 7.] ad hebraeos, et
exauditum pro reverentia, habenti enim vitam non datur, sicut nec
petitur.

Explicat autem seipsum propheta, dum vitam petitam et datam esse
longitudinem, dierum non aliquo fine terminandam, sed in saeculum et in
saeculum saeculi dicit. Duas istas dictiones ‘olam’ et ‘ed’
varie transferunt, quae mihi tropo hebraeis proprio aeternitatem
videntur significare, sicut nos Alemanice dicimus: ymmer und ewiglich.
De ‘olam’ quidem superius diximus, quod incertum tempus significat,
qua tamen ipsa significatione aeternitatem intelligimus, sicut in
Melchisedech, nullam originem nullumque finem habente, aeternus sacerdos
Christus Paulo intelligitur. Posset qui vellet alteram dictionem
‘olam’ referre ad regnum Christi in Ecclesia militante, 

[Seite 587]

alteram ‘ed’ ad Ecclesiam triumphantem. Hoc autem observa, quod
maiora reddi, quam petamus a deo, prophetam voluisse ostentare, dum
simplicibus verbis vitam petitam et mox augustioribus longitudinem
dierum in saeculum et inaeternum tributam dicit. Ita semper petitio
nostra minor est re petita [Eph. 3, 20.] et accipienda, ut Apostolus
Ephe. 3. docet.

[21, 6.] Magna est gloria in salutari tuo. 

Gloriam et magnum decorem impones super eum.

Mira varietas et inconstantia interpretationis. Has hebraeas dictiones
[Ps. 8, 6.] ‘Hod vehadar’ ps. 8. reddidit ‘gloria et honore’,
Hoc loco ‘gloriam et magnum [Ps. 45, 12., Ps. 96, 6., Ps. 104, 1., Ps.
110, 3.] decorem’. Ps. 44. ‘Specie tua et pulchritudine tua’. Et
96. ‘Confessio et pulchritudo.’ Et 103. ‘Confessionem et decorem
induisti’. Ps. 109. ‘In splendoribus sanctorum’. Interim nos
dicimus ‘Laudem et splendorem’. Splendorem enim dicimus regium illum
apparatum et abundantiam rerum, [Luc. 16, 19.] sicut in Euangelio Lucae
Dives ille cottidie epulabatur splendide. Et Poeta ‘Et domus interior
regali splendida luxu’, quem et megaloprepiam, magnidecentiam dicere
possumus, quod noster interpres voluit, cum ‘magnum decorem’, duabus
dictionibus, unam hebraeam ‘hadar’ imitatus est. Est autem splendor
et magnidecentia Christi, quod in regno suo magnos, multos
nobilissimosque principes et populos, omni sapientia, veritate aliisque
spiritualibus dotibus ornatissimos habet, ipse omnium splendidissimus et
ornatissimus, quibus omnes praeciosissimae res abundent largissime,
tamen cum decore [1. Cor. 1, 5.] et reverentia, quales Apostolus
Corinthios laudat, dum dicit eos divites factos in omnibus. Laus autem
eius est, quod ab iis omnibus honoratur, omnes ei confitentur et gratias
agunt, quod illius dono haec omnia habeant.

Est ergo sensus: Christus rex, qui in morte sua fuit omnium
despectissimus, novissimus virorum, ab omnibus derelictus, In salute
tua, seu dum tu eum a morte salvum facis, recipit pro hac ignominia,
solitudine, despectu [Jes. 53, 12.] summam gloriam, quia ponis in eum
laudem et splendorem. Isa. 53. ‘Propterea [Spr. 14, 28.] dispartiam ei
plurimos, et fortium spolia dividet’. Proverb. 14. ‘In multitudine
populi dignitas regis’, ubi eadem dictio ‘hadar’ ‘dignitas’
transfertur [Spr. 20, 29.] sicut eiusdem 20. ‘Exultatio iuvenum
fortitudo eorum, et dignitas senum canicies’. Ego Germanice
‘hadar’ dicerem ‘pracht unnd herligkeyt’, magnidecentiam,
venerabilem pompam, splendorem. Nam ‘Cabod’ proprie doxam et
gloriam, ‘Peer’ autem cauchima, iactantiam, gloriationem activam
significat, ut supra ‘Exultatio iuvenum’ pro ‘gloriatio
iuvenum’, ‘fortitudo [Ps. 89, 18.] eorum’. Et ps. 88. ‘Quoniam
gloria virtutis eorum tu es’, idest in te et tua virtute gloriantur.
Summa, laudem et decorem super eum posuit, idest inclytum et principem
et regem gloriae fecit, quod de David non facile 

[Seite 588]

intelligas, tot malis assidue vexato, quare de Christo glorificato et
praedicato et credito et adorato intelligimus.

[21, 7.] Quoniam dabis eum in benedictionem in saeculum saeculi. 

Laetificabis eum in gaudio cum vultu tuo.

Regem gloriosum audivimus, nunc sacerdotem salutarem et aeternum
audimus. Aliqui putant Christum datum in benedictionem, quod ab omnibus
in aeternum benedicitur, quo tropo sepius in prophetis de populo Israel
dicitur, quod in fabulam, in proverbium, in sibilum, in similitudinem
tradatur. [1. Mos. 12, 2.] Et Gen. 12. ad Abraham ‘Erisque
benedictio’ (sic enim hebraeus habet), [Jes. 19, 24.] quod noster
dicit ‘Erisque benedictus’. Isa. 19 ‘Erit Israel in medio terrae
[Jes 65, 8.] benedictio, cui benedixit dominus’. 65. ‘Quomodo si
inveniatur granum in botro, et dicetur: ne dissipes illud, quia
benedictio est, sic faciam propter servos meos, ut non disperdam
totum’. In quibus locis et aliis multis benedictio passive accipitur.
Hebraeus autem hic dicit ‘Quoniam dabis eum benedictiones
inaeternum’ numero plurali, quod etsi passive accipi possit, quod hic
rex a plurimis benedicatur et a deo multis benedictionibus repleatur,
[1. Mos. 22, 18.] tamen puto active accipiendum, iuxta illud Gen. 22.
‘Et in semine tuo benedicentur omnes gentes’. Nam benedictiones,
quibus in persona sua a deo benedictus est, superiori versu abunde
cecinit, ubi ait ‘Quoniam praevenisti eum in benedictionibus
optimis’.

Quare benedictiones aeternales et coelestes hic intelligio, quibus
Christus [2. Cor. 1, 3.] ut sacerdos aeternus accepto spiritu benedicit
suos, sicut 2. Cor. 1. Apostolus dicit ‘Benedictus deus et pater
domini nostri IHESU Christi, qui benedixit nos omni benedictione
spirituali in coelestibus in Christo’. Idem enim arbitror, In Christo
nos benedici spirituali benedictione coelestium rerum, et Christum dari
benedictiones in aeternum. Sacerdotis autem est benedicere hoc genere
benedictionis, quo bona conferuntur. Caeterum vulgare illud benedicere,
quo laudamus bona habentes et foelicitatem impraecamur, omnium est,
etiam inferiorum, et omnino illa maiorum, ista minorum est. Atque haec
nostra est gloria et iactantia, quod Episcopum habemus, per quem
maledicta, quibus in Adam sumus mulctati, mutantur et absorbentur, adeo,
ut nulla nobis maledictio temporalis, sive sit illa peccati sive hominum
maledicentium, nocere possit, quin potius prodesse per abundantem et
aeternam illam in Christo benedictionem cogatur. Certe dulcissimum
verbum omnibus, qui in Christum credunt, habere proprium pontificem et
omnia nobis benedicentem.

‘Laetificabis eum in gaudio vultus tui’.

Hoc non potest intelligi nisi de beatitudine, quam revelata gloria
maiestatis habet. Gaudium enim vultus dei gaudium est de revelata facie
dei. Noster autem interpres praepositionem ‘cum’ recte omisisset.

[Seite 589]

[21, 8.] Quoniam rex sperat in domino. 

Et in misericordia altissimi non commovebitur.

Haec omnia dicta venient ei, quia speravit et non est motus. Atque hic
pulchra et propria spei periphrasis seu potius diffinitio ponitur, sola
omnes impias opiniones de spe traditas confutare potens. Sperare enim in
domino, idem est quod non moveri in misericordia altissimi, sed stare et
expectare. Sane gaudere et delectari in misericordia praesente
facillimum est, sed absente et malis undique praesentibus, quae
tribulant, impellunt, commovent, ad desperationem non moveri, non
cedere, sed contraria expectare, hoc demum est vere sperare, sed ardua
res ista, de qua ps. 5. plura. Quocirca caveant, qui spem ex meritis
provenientem docent. Spes certe, ut hic docemur, misericordiam dei
spectat, sicut timor iram et iuditium. Sperans enim in misericordia dei
non commovetur, Timens autem ab ira dei non quiescit. Si ergo Christus
innocentissimus in domino sperare et in misericordia dei non motus
scribitur, qui sumus nos, qui iuditium dei nostris viribus et studiis ac
non potius sola misericordia dei superare conamur? Scripta sunt haec ad
doctrinam nostram. Avertendus ergo timentibus nimium a iudicio et ira
dei oculus mentis et ad misericordiam vertendus. Rursus inphrynitis et
duris frontibus a misericordia ad iuditium vertendus, ut humilientur.

[21, 9.] Inveniatur manus tua omnibus inimicis tuis. 

Dextera tua inveniat omnes, qui te oderunt.

Prosequitur regis huius victoriam in hostibus subiectis. Noster
interpres varietate solita idem verbum activum utrobique ‘inveniat’
passivum [Ps. 2, 4.] fecit ‘inveniatur’, est enim tautologia, sicut
ps. 2. ‘Qui habitat in coelis, irridebit eos, et dominus subsannabit
eos’. Potius autem inimicos et osores dei quam Christi eos appellat,
ea causa, qua sepius dixi, ut sciremus, deum pro [Röm. 12, 19.] nobis
vindicare et pugnare, sicut dicit ‘Mihi vindicta, et ego retribuam’.
Et [Ps. 110, 1.] ps. 109. ‘Donec ego ponam inimicos tuos scabellum
pedum tuorum’. De [Ps. 17, 14.] manu dei ps. 16. abunde diximus in
versu ‘A viris manus tuae’, potentiam enim et opus vindictae
significat. Igitur de Iudaeis Christum occidentibus loquitur, qui
adversus dominum et adversus Christum eius convenerunt et adhuc in eadem
impietate perseverant.

Sed quid hoc? Amisitne eos manus dei, ut necesse sit eos inveniri a manu
dei? Verum hoc tropo apte ostenditur praesumptio et securitas inimicorum
dei, qui ita secure et confidenter agunt, ac si non essent in potestate
dei, quim zelo stultitiae suae promittunt sibi non tantum impunitatem,
sed et praemium, arbitrati, se obsequium praestare deo, ut iam nihil
minus quam manum dei suspicentur, sed in sinu dei sibi nidum collocasse
videantur. 

[Seite 590]

His ergo contingent sicut impiis, qui subito, dum non sperant,
inveniuntur. [2. Cor. 12, 20.] Sic 2. Cor. 2. ‘Timeo, ne cum venero,
non quales volo, tales inveniam, et ego inveniar a vobis, qualem non
vultis’.

[21, 10.] Pones eos ut clibanum ignis in tempore vultus tui, 

dominus in ira sua conturbabit eos. 

Et devorabit eos ignis.

Ponit rem pulchre ob oculos propheta. Sic enim agitur, quando impii
subito inveniuntur, visitantur et comprehenduntur inter angustias, ut
fugere conspectum illum irae, seu revelationem iudicii iusti dei velint
et effugere [Hos. 10, 8.] non possint dicantque illud Oseae 10.
‘Montes cadite super nos, et colles operite nos’. Sed frustra,
coguntur enim diem illam et revelationem aeternam sustinere, ibi tum
incipit pavor, fuga et horror intolerabilis, qui facit eos aestuare igne
illo interno inaestimabili. Nihil est externus ignis ad hunc ignem
internum comparatus, ita ut propriissime eos figuret per clibanum ignis,
seu ut latine dicimus, clibanum ardentem, qui non igne circunposito, [1.
Mos. 19, 28.] sed intus aestuante et ardente saevit. Sic et Abraham Gen.
19. Videbat Zodoma et Gomorra sicut fumum fornacis. Hanc principem et
intolerabilem poenam solo vultu suo inferet deus, idest revelatione irae
suae, sicut hic [2. Thess. 1, 9.] dicit ‘In tempore vultus tui pones
eos clibanum ignis’. Et 2. Tess. 1. ‘Qui poenas dabunt in interitu
sempiternas a facie domini et a gloria virtutis [Ps. 34, 17.] eius’.
Et ps. 33. ‘Vultus autem domini super facientes mala.’ Denique haec
est poena illa, quam nisi damnati, qui sentiunt, nemo comprehendit, ita
ut sit horrendum etiam cogitare verba huius versus, adeo proprie eam
depingunt, nec memini alium locum veteris scripturae, tam clare
damnationis malum referentem. Clibanus est a solo conspectu dei
intolerabili succensus, inaeternum perseverans. Neque enim dies iudicii
ad momentum durabit, sed inaeternum stabit, nunquam deinceps in occasum
itura, perpetuo iudicabuntur et perpetuo cruciabuntur et perpetuo
clibanus ignis erunt, hoc est summa angustia et tribulatione
torquebuntur intus.

Non quod impii deum videant aut vultum eius, quo modo pii videbunt, sed
praesentiam virtutis suae sentient, quam ferre nequibunt et ferre
cogentur, sicut et nunc est videre in iudiciis temporis huius. Iustus ut
leo confidit, veritatem etiam cum gaudio expectans revelari, quam tamen
iniustus summopere exhorret. Ita dulcis erit illa dies sanctis,
horrobilis autem impiis.

‘Dominus in ira sua turbabit eos’. Eadem sententia cum praedicta ac
velut expositio clibani, quia revelabitur ira eius, quo vultu (ut dixi)
succendit eos igne illo clibani. Hebraeus diceret ‘Dominus in ira sua
absorbebit eos’, quia comprehendit eos, ut effugere nullo modo
possint. Non enim mordebit 

[Seite 591]

tantum, sed totum, quod sunt, devorabit, ut nulla sui parte effugere
queant. Magnae certe et hoc ipsum verbum epitasis et emphasis est,
devorari ab ira dei. Et haec omnia ad internam poenam pertinent.
Sequitur altera pars versus.

‘Et devorabit eos ignis’. Hebraeus ‘Et comedet eos ignis’. Hoc
iam de externo igne intelligitur, in quem mittentur cum diabolo et
angelis eius, [Matth. 25, 41.] Matt. 25. ‘Ite maledicti in ignem
aeternum, qui praeparatus est diablo et angelis eius’, sic cum corpore
et anima intus et foris arsuri. Quis huic prophetae tam clare omnia
dixit? neque enim ullus alius infernum tam clare descripsit. Sed priorem
partem experientia cognovit, posteriorem revelatione. Qui enim in hac
vita posuerunt sese ut hortum refrigerii et quietis, illic clibanus
ardens erunt et cibus ignis.

[21, 11.] Fructum eorum de terra perdes 

Et semen eorum a filiis hominum.

Et hic versus cogit, hunc psalmum de Christo et suis hostibus intelligi,
quem ad sensum videmus ubique impleri. ‘Fructum eorum’ sive prolem
sive quicquid in hac vita possederunt (quae ‘fructus manuum’
dicuntur), immo et bona, si qua faciunt in lege domini laborantes, licet
intelligere. Omnia enim per Romanos vastata sunt et de terra patria
dispersa in omnem terram. Nec hoc satis.

Etiam semen et posteritas eorum non tantum de terra illa perditur, sed
[Hos. 9, 17.] ubique ab hominibus propellitur, ut impleatur illud Oseae
9. ‘Abiiciet eos dominus, deus meus, quia non audierunt eum, et erunt
vagi in nationibus’. [Mich. 7, 17.] Et Mich. 7. ‘Linget pulverem
sicut serpentes et velut reptilia terrae turbabuntur de aedibus suis’.
Ubicunque enim homines sunt, si Iudaei ibi sunt, incertam sedem habent,
atque si etiam non assidue corpore vagentur, assiduo tamen timore
vagandi et migrandi carere non possunt.

[21, 12.] Quoniam declinaverunt in te mala. 

Cogitaverunt consilia, quae non potuerunt stabilire.

Hebraeus sic ‘Quoniam declinaverunt super te malum, cogitaverunt
cogitationem, non potuerunt’. Ubi pronomen ‘quam’ pro idiotismo
vitando adiectum, et infinitivus ‘stabilire’ appositus est pro
clariore sensu. Significantius tamen verbum absolute ponitur in hebraeo
‘Non potuerunt’, idest [Ps. 141, 6.] nihil potuerunt efficere, seu
impotentes facti sunt, quo modo et ps. 140 ‘Audient verba mea, quoniam
potuerunt’, idest quia valida et potentia facta sunt. Mala autem et
cogitationes illa sunt, quae pontifices ad Christum [Luc. 20, 14.]
abolendum cogitaverunt, ‘meditantes inania’, ut ps. 2. est dictum,
dicentes [Jer. 11, 19.] ‘Venite, occidamus eum, et nostra erit
haereditas’. Sic et Hieremias xi. 

[Seite 592]

‘Cogitaverunt super me consilia, dicentes: Venite et mittamus lignum
in panem eius, et eradamus eum de terra’.

Commode autem dicit ‘declinaverunt’, ut significet magis conatum
quam effectum impiorum, id quod altero verbo exponit ‘Non
potuerunt’. Sic enim posuit mari terminum suum, ut in littore
confringerentur tumentes fluctus [Hiob 38, 10. f.] eius, ut in Iob
dicit. Ita impiis, ut velint et tamen non possint mala [Jes. 41, 23.]
facere, sicut in Isaia dicit 41. ‘Bene quoque aut male, si potestis,
facite, et loquamur et videamus simul’.

[21, 13.] Quoniam pones eos dorsum, 

in reliquiis tuis praeparabis vultum eorum.

Hieronymus ‘Quoniam pones eos humerum, funes tuos firmabis contra
facies eorum’. Mira significatio et proprietas. Si quaeras: quid ergo
agetur deinceps cum Iudaeis incredulis? Respondet: tantum ad onera
vivent, ut sese multis, vanis gravibusque operibus legis fatigent
frustra sectando iustitiam et ad iustitiam non perveniendo, uno verbo
brevissime laboriosum et inutile studium eorum in lege et operibus eius
edisserens.

Potest hebraicus dupliciter reddi ‘Quoniam pones eos humerum in
reliquiis tuis, diriges contra faciem eorum’. Vel sic ‘Quoniam pones
eos humerum, in nervis tuis diriges contra faciem eorum’. Nam quod
noster dicit ‘praeparabis vultum eorum’, non placet, cum
praepositionem ‘ad’ omiserit, et verbum hoc positum loco frequentius
‘dirigere’ aut ‘firmare’ significet. Unde Hieronymus sic reddit
‘Quoniam pones eos humerum et funes tuos firmabis contra facies
eorum’. Funes autem appellat nervos tensos in arcu ad sagittandum,
[Ps. 11, 2.] ut ps. 10. ‘Intenderunt arcum, direxerunt sagittas suas
super nervum’. Iam quis erit sensus? Quamcunque translationem
sequaris, difficultatem invenies.

Ego cum Hieronymo pro ‘reliquiis’ ‘nervos’ hic accipio, ad quod
me movet verbum ‘diriges’ seu ‘firmabis contra facies eorum’.
Videturque mihi duplicem poenam impiorum Iudaeorum signare, quarum prior
est, quod ponuntur [1. Mos. 49, 8.] in dorsum, hoc est in fugam. Gen.
49. ‘Manus tuae in cervicibus inimicorum tuorum’. Altera est
incursus maioris mali, quod fugientibus et faciem ponentibus, ut
effugiant, occurrat et intentet nervos suos dominus, sic ut ante et
retro puniantur. Onera cogunt eos fugere, et arcus occurrens cogit eos
retrocede, ita comprehenduntur inter angustias et sic positi sunt, ut
assidue dum fugiunt scyllam, cadant in charibdim.

Nihil aliud ergo hac humeri et vultus antithesi mihi velle videtur, quam
eos, quoquo sese vertunt, ut effugiant, magis involvi malis, dorsum [2.
Mos. 14, 24 ff.] sit eorum fuga, facies nervis directis obiecta sit
incursus. Exempla sint Aegyptii in mari rubro submersi, quos posuit
dorsum, dum respexit super eos et subvertit eos. Deinde fugientibus ac
dorsum dantibus occurrerunt 

[Seite 593]

[Jos. 8, 22.] aquae, et sic involuti sunt in mediis fluctibus. Item
aliud Iosue 8. de viris Hai, quibus ad urbem fugientibus occurrerunt ex
insidiis armati filii Israel [Richt. 20, 43 ff.] in faciem, et medios ad
internitionem deleverunt. Sic et Iudic. 20. filiis Beniamin contigit. Et
quis novit, an propheta ad haec exempla respexerit, dum hunc versum
ederet? Videmus enim ita Iudaeis contingere, quod nunquam infoelicius
ruunt, quam dum aliquid pro se contra nos moliuntur, [4. Mos. 14, 41
(?)., (Jer. 2, 37.)] sicut eis praedixit et Moses dicens ‘Et nihil
habebis prosperum’, quo significat, eos multa conari pro sua salute et
tamen magis inde perire. Ita nihil usque in hodiernum diem omittunt pro
sua liberatione, et tamen semper [3. Mos. 26.] magis incurrunt et
implent illud capitulum Levi. 26. per totum, ubi pertinacia illa
incurrendi late describitur.

Verum dum haec in re spirituali fiunt, atrotiora sunt, videlicet ubi per
iustitias operum et sapientiam suam conscientias suas coram deo a
peccatis, morte et inferno liberare et satisfacere anhelant. Hic vere in
dorsum ponuntur miserrime, multis studiis ‘Aven et Amal’ sese
fatigantes, quibus salvi fiant, cum hinc nihil nisi martyres diaboli
fiant et duplici contritione conterantur. Occurret enim eis nervus et
arcus divini iuditii et repellet eos [Luc. 13, 27] in aeternum dicens
‘Discedite a me omnes operaii iniquitatis’. Hanc duplicem [Ps. 13,
3. (Vulg.)] contritionem superius ps. 13. sic posuit ‘Contritio et
infoelicitas in viis eorum’ &c. Sic urgentur multis malis, positi in
dorsum, Et tamen bonis suis infoelices incurrunt in nervos, qui
firmantur et diriguntur contra facium eorum, quocunque sese vertunt.

Haec meae temeritatis sit sententia in hoc versu, quae ad consequentiam
satis mihi facere videtur. Cum enim dixisset, perdendos eos a filiis
hominum et omnibus malis onerandos urgendosque eo merito, quod mala in
Christum cogitarint, quae tamen efficere non potuerunt, recte sequitur,
eos poni in dorsum, et nervos in faciem eorum firmari, quia non cessant
mala in eum cogitare, sicut semel coeperunt, et eo magis cogitant, quo
magis permuntur, aliud non quarentes, quam ut Christus aboleatur et ipsi
serventur. Ita non cessat illis occurrere iuditium dei et nervos suos in
hanc faciem et hoc studium eorum dirigere, ut semper multa conentur et
frustra, immo in maius malum suum laborent.

[Hos. 5, 12 ff.] De quo Oseas 5. ‘Et ego quasi tinea Ephraim et quasi
putredo domui Iuda. Et vidit Ephraim languorem suum et Iudas vinculum
suum. Et abiit Ephraim ad Assur et misit ad regem ultorem. Et ipse non
poterit sanare vos nec solvere poterit a vobis vinculum vestrum, quoniam
ego quasi leena Ephraim et quasi catulus leonis domui Iuda. Et capiam et
vadam et tollam, et non est eruat. Vadens ad locum meum revertar, donec
[Ps. 8, 3.] deficiatis et quaeratis faciem meam’. Sic ps. 8.
destruendum inimicum et 

[Seite 594]

ultorem praedixit. Quid enim aliud quam ultionem in Christum usque hodie
quaerit populus iste induratus? Et tamen nihil habet prosperum. Sentit
dorsi onus, sentit resistentiam faciei suae, nec sic tamen sapere
volunt, quia posuit eos sic dominus.

Nunc locutionem videamus ‘In nervis tuis diriges’. Hebraice dicitur
per verbum absolotum hoc modo ‘Tu diriges’, ‘director eris’ seu
‘directionem facies nervis tuis in faciem eorum’. Et quod magis
nervos quam arcum [Ps. 7, 13.] directum dicit, velocitatem et
praesentiam mali significat. Sic ps. 7. quoque dixit ‘Arcum suum
tetendit et paravit illum et in eo paravit vasa mortis’. Velociter
enim reddit malum super eos, ut experientia videmus. Quomodo autem
arcus, Nervus, sagitta divinam sententiam et iuditium significant,
psalmo 7. abunde dictum est.

Nostra translatio potest hoc modo concinnari, si ‘reliquas’
acceperimus non feces et vilissima quaeque, solita relinqui ablatis
melioribus, ut fere usus [Röm. 9, 27.] habet, quo modo reliquias Israel
salvas factas Apostolus dicit, idest feces et abiectos populi eius, ut
Isaias vocat, sed pro superfluis et superabundantibus, [Ps. 17, 14.]
quomodo ps. 16. diximus ‘dimiserunt reliquias suas parvulis suis’.
Has enim proprie significat verbum hebraeum hoc loco. Tunc erit sensus:
In reliquiis tuis praeparabis, idest parata habebis abunde iudicia et
vindictas, quibus in faciem eorum reddes, quoquo sese verterint, ut non
tantum possint illi conari [Ps. 109, 15.] contra te, quin tu superes et
plura eis reddere queas, sicut ps. 108. de eis dictum est ‘Fiant
contra dominum semper’ et caetera. Verum hoc sensu addenda est nostro
textui praepositio ‘in’ vel ‘contra’ ut ‘in faciem eorum’.
Nisi voles dicere, quod praeparet vultum eorum in reliquiis suis, idest
parat eos et quicquid moliuntur, ut in vindictis suis copiosis assidue
vexentur, ut sicut ponit eos dorsum, sic ponat faciem eorum in reliquiis
suis.

[21, 14.] Exaltare, domine, in virtute tua, 

Cantabimus et psallemus virtutes tuas.

Hoc in favorem Christi dicitur contra Iudaeos, et pulchro epiphonemate
psalmum claudit, ac si dicat: Illi volunt te oppressum in impotentia, ut
ipsi exaltentur in virtute sua, vellentque regnum tuum et potentiam tuam
omnibus vituperiis et blasphemiis humiliatam, sed frusta et impie, quia
haec est summa rerum omnium: Tu exaltaberis in virtute tua, et
glorificaberis in regni tui potentia, id quod nos optamus et gaudemus,
ululent illi, nos cantabimus, et strideant illi et fremant dentibus, nos
psallemus. Desiderium peccatorum peribit, virtus tua et regnum tuum
stabit, quia ‘regnum tuum regnum omnium saeculorum, et dominatio tua
in omni generatione et generatione’, [Ps. 145, 13.] ps.144.

[Seite 595]

Inter multa hebraeae linguae nomina, quae potentiam sive virtutem
significant, duo hoc versu observata mihi sunt, ‘oz’ et
‘gibura’, quorum prius proprie vim seu naturalem virtutem, qua
quaelibet res potens est in suo genere, significat. Hanc graecus
interpres ‘dynamin’ aliquoties, sed non constanter reddit, latinus
et ipse inconstans frequentius ‘virtutem’, Alemanice ‘crafft’.
Hoc modo de viribus seu virtutibus gemmarum, metallorum, herbarum [Ps.
46, 2.] aliarumque rerum loquimur. Sic ps. 45. ‘Deus noster refugium
et [1. Cor. 1, 24., Röm. 1, 16.] virtus’. Et Paulus 1. Cor. 1.
Christum appellat virtutem dei. Et Ro. 1. [Dan. 8, 23.] ‘Euangelium
virtus dei est in salutem omni credenti’. Rursus Daniel. 8. de
Antichristo ‘stabit rex fortis faciebus’, idest cuius virtus et
totum (quod aiunt) posse erit in faciebus, non in armis nec verbo, sed
in specie, pompa et externa conversatione et superstitione, quod
Hieronymus vertit ‘rex impudens facie’.

Ex quo patet, quod virtus dei hoc loco ea est, qua in sanctis suis per
spiritum potens est, per quam omnia possunt sancti, quaecunque possunt,
cum sit eorum haec velut naturalis et verbo dei ingenita virtus sicut
calor [2. Cor. 13, 3.] igni et lapidi gravitas et similia. Sic 2. Cor.
ulti. de Christo ‘Qui non infirmatur [Eph. 3, 20.] in vobis, sed
potens est in vobis’. Ephe. 3. ‘Ei qui potens est facere omnia
superabundanter, quam petimus aut intelligimus’, hoc est ei, qui vim
et virtutem habet, seu cuius proprium est facere plusquam petimus aut
intelligimus. Non enim arbitrii, sed naturae modum in deo commendat,
quando dicit ‘Ei qui potens est’, unde nec verbum ‘posse’
respondet apud latinos huic vocabulo, cum ad contingentiam seu
arbitrium, ut graecis ‘exusia sua’ sepius referatur. Multo minus
recte versum est, ubi pro ‘fortitudine’ [Ps. 24, 8.] vertitur, ut
ps. 23. ‘Dominus fortis, dominus potens in prelio’. Fortitudo enim
aliquid impetus et concitatioris animi ultra virtutem illam naturalem
importat. At haec virtus quietam illam et genuinam rerum vim, qua velut
sponte sua omnia possunt et faciunt, quae suae naturae conveniunt,
significat, ut sic virtus dei significet totum, quod nos sumus et
possumus, [Luc. 1, 49.] illius dono nos posse. Sic B. virgo ‘Fecit
mihi magna, qui potens est’, idest cuius sunt omnes omnium vires.

‘Gibura’ vero alterum verbum, quod graecus aliquoties nec male
‘dynastiam’, [Ps. 20, 7.] latinus ‘potentatum’ reddit ut psalmo
praecedente ‘In potentatibus [Ps. 150, 1 f.] salus dexterae eius’.
Ps. ultimo ‘Laudate eum in firmamento virtutis’, idest viribus eius.
‘Laudate eum in virtutibus eius’, idest dynastiis eius, ad [1. Mos.
10, 8.] dominium spectat, Almanice ‘macht’. Sic Gen. 10. ‘Iste
cepit esse ‘gibor’ in terra’, idest ‘potens’, ut Hieronymus
transtulit. Et iterum ‘Hic fuit ‘gibor’ venator coram domino’,
idest coepit dominari aliis robustus venator. Latina enim vocabula,
robustus, fortis, potens, fere sunt impetuosiora et ferociora, quam ut
his verbis hebraeis componantur, sicut congruit ferreo illi imperio 

[Seite 596]

et populo tyrannico, quem sive Isaias sive interpres eius populum alti
sermonis [Jes. 33, 19., Ps. 12, 5.] mihi appellare videtur, c. 33. Et
ps. 11. dictum est ‘Linguam nostram magnificabimus’, quod Hieronymus
vertit ‘roboremus’, aptius autem ‘dominari faciemus’, scilicet
ut sola regnet et possit omnia. Sequitur enim ‘Quis noster [Ps. 24,
8.] dominus est?’ Et ps. 23. ‘Dominus potens in proelio’, idest in
cuius potestate est sita victoria et omnes belli eventus. Idem enim apud
eum est salvare in multis et in paucis, ut psalmo praecedente visum est.

Pulcherrimus itaque ordo. Prius exaltatur virtus et posterior cantatur
‘gibura’. Ex virtute enim nascitur et facile tum augetur tum
servatur potentia seu gibura, sicut econtra nulla stat gibura, ubi nulla
est uz seu [Ps. 24, 8.] virtus. Et ps. 23. prius dicit ‘fortis
dominus’, deinde ‘potens in proelio’. [1. Mos. 16, 8 f.] Ab hac
virtute paterfamilias vocatur gibir et materfamilias gibira, Gen. 16.
‘A facie Sarai gebirthi’, idest domine meae, ‘ego fugio’. Et
iterum ‘Revertere [Ps. 19, 6.] ad gibirtha tuam’, idest dominam
tuam. At ps. 18. ‘Exultavit ut gibor [Ps. 33, 16.] ad currendam
viam’. Et 33. ‘Non salvatur rex per multam virtutem et gibor non
salvatur in multitudine virtutis suae’, teutonice ‘Eyn mechtiger
herr’, inde Gabriel, fortitudo dei, sed non satis apte.

[Ps. 18, 2.] Aliud vocabulum hebraeis ‘hezec’, quod ps. 17. vidimus
‘Diligam te, domine, hizki’, ‘fortitudo mea’. Hoc proprie mihi
eam virtutem significat animi, quam latini ‘fortitudinem’, graeci
‘andreian’ vocant. De qua inter virtutes morales sermo frequens,
quae quia exhortationibus et usu rerum [5. Mos. 31, 6.] difficilium
paratur, fere ubique transfertur pro confortatione. Deutro. 31. [5. Mos.
31, 23.] ‘Viriliter agite et confortamini, nolite timere’. Item ad
Iosue ibidem ‘confortare [Jos. 1, 7.] et esto robustus’. Et Iosuae
1. ‘Tu ergo confortare et esto robustus’. [Dan. 10, 12., Dan. 10,
19.] Et Daniel. 10. sepius eo utitur, ‘confortasti, convalui’ &c.,
item ‘confortare et esto robustus’, ubi idem verbi geminatur, ac si
dicat: Confortare, confortare. [Ps. 27, 14.] Et ps. 26. ‘Expecta
dominum, viriliter age et confortetur cor tuum’. Ecce ‘hoesac’
‘viriliter age’ transfert. Sic Anani propheta ad Asa regem [2.
Chron. 16, 9.] Iuda, 2. Paralip. 16. ‘Oculi domini contemplantur
universam terram et praebent fortitudinem iis, qui perfecto corde
credunt in eum’. Hinc Hezechielis prophetae nomen, fortitudo dei vel
virilis audatia dei, et Hezechias rex Iuda, [2. Kön. 18, 7.] audatia
domini, cui nomini pulchro opere satisfecisse legitur, 4. Regum 18., dum
ausus fuit in fidutia dei sui rebellare regi Assyriorum. Patet ex his
omnibus, ‘hesec’ fortitudinem esse adversus timorem,
pusillanimitatem et scrupulos animi.

Quartum est ‘Coah’ et ipsum frequentissime occurens, versum pro
‘virtute’, quam audeo affirmare eam esse propriissime, quam
Apostolus ‘operationem’, [2. Thess. 2, 7., 2. Thess. 2, 11.] graece
‘energiam’ vocat, ubi dicit 2. Tessal. 2. ‘Nam mysterium [Gal. 2,
8.] iniquitatis operatur’ et ‘mittet illis deus operationem
erroris’. Et Gal. 2. ‘Qui operatus est Petro, operatus est et
mihi’. Hanc latine ‘efficatiam’, seu ut 

[Seite 597]

vulgo dicitur, ‘vim executivam’ dicemus, ut sit effectus virtutum
praedictarum [2. Kön. 19, 3.] prodiens in opus. Sic Hezechias 4. Reg.
19. ‘Venerunt filii ad partum, et vires non habet parturiens’,
hebraeus ‘Et virtus non est ad pariendum’. [Dan. 8, 24., Hiob 30,
2.] Daniel. 8. ‘Et roborabitur virtus eius non in virtute eius’. Iob
30. ‘Quorum virtus manuum mihi erat pro nihilo’. Pertinet haec
virtus ad foelicitatem potentis et fortis viri, ut conficiat, quae tam
viribus quam animo praesumpsit. [2. Thess. 2, 3 f.] Ita enim Paulus
operationem erroris Antichristianam praedixit foelicem. Et [Dan. 8, 24.]
Daniel 8. de eadem ‘prosperabitur et faciet’.

Quintum est generale illud, quod hoc psalmo dicit ‘Quae non potuerunt
[1. Mos. 45, 1.] stabilire’. Gen. 55. ‘Non poterat se continere
Ioseph’. Hoc mihi proprie videtur respondere nostro latino, quod est
‘facultas’ vel ‘possibilitas’ et graeco ‘dynamein’, in quo
ius, arbitrium, eventus, contingentia includitur, ubi etiam si virtus
sit vel non sit in persona operante, multis tamen aliis impeditur [Ps.
129, 1.] vel iuvatur, quo fiat vel non fiat, quod molitur. Psalmus 128.
‘Sepe expugnaverunt a iuventute mea, etenim non potuerunt’. Sunt et
alia, quae a petra, ossibus, duritia derivantur, quae passim repriuntur
et pro firmitate, constantia, robore transferuntur. Sed ea relinquo, cum
sint ferme allegorica, ut et alius suae industriae fructum faciat, si
volet.

[Epilogus]

Finem hic facio secundae decadis totius Psalterii et ingenue ac
fideliter confiteor, me plurima tentasse supra vires nec habere hanc
Apostoli [Röm. 15, 18.] gloriationem, qua ad Romanos scribit ‘Non
audeo aliquid loqui eorum, quae non effecit Christus per me’. Nam
vitae sanctimonia nihil consecutus sum, quod tamen scio, quam fuerit et
sit necessarium, ne docerem antequam facerem, eruditione vero parum, cum
et ipse discipulus hactenus fuerim, non solum in linguis, sed et
propheticis spiritibus discendis. Utrunque enim tractatori scripturarum
necessarium est, magis tamen spiritus quam lingua. Unde etsi in lingua
hebraica non uno loco me videam errasse, metuo tamen, ne pluribus in
spiritu erraverim, quanquam mihi conscius non sim, synceram et
catholicam fidem a me uspiam laesam, ut gloriari possim errores meos
esse prorsus sine periculo, cum in lingua ista peritissimi et maximi, in
spiritu autem et summi et sanctissimi viri erraverint. Quocirca per
communem Christum eruditiores rogo, mea negligant, tum calcographos aut
quosvis invulgatores librorum, ne ista evulgent, donec vel ego vel alius
errores aliquot crassos emendaverimus.

Satis enim hactenus feci, si occasionem sapientioribus dedisse inventus
et officio necessitatis functus fuero. Laborem enim, quem insumpsi, et
fastidium non iacto. Hoc autem didici, Scripturam esse eam, quae nullius
ingenium, nullius eruditionem, nullius diligentiam, nullius sanctimoniam
non 

[Seite 598]

[Nachträge und Berichtigungen.] 

in multis partibus fallat et superet, atque cum omnibus etiam parvulis
sit exposita ad satietatem usque, magnis tamen semper seposita est ad
esuriem, ut verissime et sapientissime dixerit Gregorius, Scripturam
esse fluvium, in quo agnus peditat et elephas natat. Nec in ea foedius
nec perniciosius erraverunt, quam qui se nihil in ea errasse
presumpserunt. Nec foelicius et salubrius in ea profecerunt, quam qui
timuerunt, se in omnibus errare. Sapientia enim est, cuius principium
timor dei, quae intellectum dat parvulis et sapientiam sapientum
reprobat.

Quare meos errores sic iudicet frater meus quisque, ut sese etiam
alicubi errare non dubitet, ne forte superbus nusquam non erret.
Porrigamus potius summis viribus mutuas operas in domino, praesertim in
scripturis sanctis tractandis, etiam sic errores non evademus, donec in
vita hac sumus immunda. Solus hic se glorietur non errare in ulla parte,
qui sine peccato fuerit in hac vita.

VALE, Christiane frater, et gratia CHRISTI sit tecum. 

AMEN.

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

PSALMVS VICESIMVS PRIMVS,

HEBRAEIS XXII. 

[22, 1.] Ad Victoriam super cerva matutina. 

Psalmus David.

1519

[Seite 598] 

[22, 2.] Deus, deus meus, respice in me, quare me dereliquisti, longe a
salute mea verba delictorum meorum.

� huius Psalmi LXX sic verterunt ‘in finem pro susceptione matutina,
psalmus David’. Qua vero occasione ‘susceptionem’ sive
‘assumptionem’ e ‘cerva’ foecerint, consequi non possum.2�
Certe hebraeus ‘Cervam aurorae’ in foeminino genere habet, licet
Hieronymus ‘cervum matutinum’ masculine verterit.3� Nisi spiritus
apertior in LXX forte voluerit id explicare, quod propheta occultius
significavit. Christus enim in passione sua (quae hoc psalmo canitur),
utique assumpsit sive suscepit in sese omnium peccata. Et haec susceptio
matutina, idest prima omnium, fuit,4� quam aemulantur 

[Seite 599]

omnes sancti, invicem onera portantes. Sed negociosum fuerit tam remota
petere pro illorum defensione, cum ipsum hebreum textum habeamus.

�

Cervam2� autem absque dubio Christum passum appellat, quia Iudaeis in
die carnis suae captus et gentibus ad dilaniandum traditus est,3�
sicut cerva a canibus venaticis capitur et venatoribus traditur
excarnificanda?4� Hac, inquam, ratione ego hoc loco arbitror cervam
eum dici, ad quod totus [Ps. 22, 17.] psalmus facit, praesertim ubi
dicit ‘Circundederunt me canes multi, concilium malignantium obsedit
me’. Nam quod Hieronymus huc trahit naturam cervi, serpentes naribus
extrahentis et interficientis venenaque consumentis, egregie dicitur in
Christum, sed non loco suo, ut mihi videtur,5� licet revera per
passionem suam id fecerit Christus. Passionem enim simpliciter, non
fructum passionis mihi titulus indicare videtur. Alia est comparatio
cervae ad canes, alia ad serpentes: hac vincit, illa patitur.6�

‘Cervam’ autem dicit potius7� quam cervum satis tempestive, ut
Christum significet passionem subiisse Apostolis et discipulis velut
hinnulis8� suis iam congregatis, hoc est iam praedicantem, pascentem
et salvantem, de quibus [Spr. 5, 19.] prover.5. ‘Cerva9� charissima
et hinnulus10� gratissimus, ubera eius inebrient te omni tempore, et
in amore eius delectare semper’. Quae enim cerva amantium (sic enim
hebraeus dicit) nisi11� Christus amantissimus suis? Et qui hinnuli
gratiae seu favoris12� nisi discipuli eius? Ubera autem huius cervae
verba sunt vitae aeternae, quibus omnes pascit et inebriat, in quibus
delectari [Spr. 5, 3.] mandat Salomon, ne meretrix illa et aliena,
synagoga adultera, cuius guttur nitidius oleo et labia favus distillans,
ullos seduceret secum in mortem, in hanc sententiam enim toto illo
capitulo mihi videtur loqui. Ideo David et tempus et aetatem et studia
Christi patientis uno verbo comprehendit.

‘Aurorae’ autem seu ‘matutina’, quid est quaeso? Illustriores
patres hinc ‘susceptionem’ illam de surrectione Christi
intellexerunt, quae in aurora 

[Seite 600]

� iuxta Augustinum super Genesin, possent cervam matutinam facere
Christum hominem et deum, ut filium dei in hoc titulo significent passum
et mortuum. Nullum horum mihi placet satis, et tamen in ista
caligine2� quid faciam nescio.

Meditabor et ego. Videntur mihi prophetae ferme omnes delectati in
aurora et ortu solis3� et mysteria dei in iis cognovisse, inter quae
insigne [1. Mos. 32, 24.] illud est Gen. 32., ubi Iacob cum viro
luctabatur, donec ascenderet aurora [2. Sam. 23, 3 f.] et benediceretur
ab eo. Et David 2. Reg. 23. ‘Dominator hominum iustus, dominator in
timore dei, sicut aurora oriente sole mane absque nubibus [Ps. 110, 3]
rutilat’. Et ps. 109. ‘Ex matrice aurorae tibi ros infantiae
tuae’, quae [Röm. 13, 12.] omnia Paulus magnifico sensu Christi Ro.
13. sic exponit ‘Nox processit, dies autem appropinquavit, abiiciamus
ergo opera tenebrarum et induamur arma lucis’. Quare vespere est
tempus legis, peccati, mortis, veteris testamenti et ipsa synagoga, in
qua opera peccati per legem abundabant. Mane autem tempus Euangelii,
gratiae, vitae et novi testamenti, indeque aurora Ecclesiae seu populus
novus Euangelii.

� Qualis enim erat cordis eorum facies, talis et scripturae eis
propositae, obscuris enim omnia 

[Seite 601]

obscura et dicuntur et fiunt, illuminatis autem nihi obscurum.1� Ideo
nos titulum hunc intelligimus facile, quem illis nulla opera possemus
illustrare. ut caperent illuminarenturque et ipsi.2�

Haec de titulo, ad psalmum veniamus.

�

Esse autem aliquid singularis affectus et sensus in his verbis,
argumento est, quod Euangelistae data opera hunc versum hebraicis verbis
reposuerunt, pro insigni emphasi indicanda. Deinde non memini alio
scripturae loco eiusdem huius nominis ‘Eli Eli’ ingeminationem.4�
Nam quod ab aliis dicitur non derelictam, idest non separatam fuisse
humanitatem a divinitate, sed subtractum auxilium divinitatis,
rectissime dicitur, sed pro rudioribus, quibus expedit pro captu eorum
involvi tam sublimia verbis humilioribus.5� Revera enim obscurius est
dictum, humanitatem auxilio dei esse destitutam, quam id quod verba ipsa
habent, scilicet a deo se esse derelictum.6� Quis enim illud auxilium
satis aperiet, quod rudes solum id cogitant, si deus Christum de manibus
Iudaeorum per miracula eripuisset.7� Sed hoc nihil ad versum
istum.8�

Ego video quosdam satis morosos, qui ut quaeque arduissima et
reconditissima egerint vel audierint, ita statim ea sola passim coram
omnibus iactant, tantum ut nova et mira afferre videantur, nullo prorsus
habito neque rerum neque auditorum neque locorum delectu et
respectu.9� Quorum intempestiva sapientia, dum non sapit ad
sobrietatem, plurimos sine cause offendit et verbo ac ministerio nostro
non parum vituperii parit. Qui si in 

[Seite 602]

[Nachträge und Berichtigungen.] 

mensura donationis suae servirent Christo, haberent abunde, quod
utiliter docerent, et multiformem dei gratiam sicut boni dispensatores
honorarent. Fecerunt ii sane, ut inceperim timere et tedere, in iis
versari, quae communem captum excedunt, praesertim quae scitu necessaria
adeo non sunt vulgo.

Scimus quidem, Theologiam esse omnibus fidelibus communem debere, sed
rursus scimus, alios lactis esse participes tantum, alios capaces solidi
cibi, et unam eandemque veritatem capi diversis modis, quos omnes
attemperari omnium capacitati possibile non est, cum interim tamen ipsa
veritate non fraudentur. Paulus etiam infirmos caerimoniarum scrupulis
vexatos non vult robustae fidei exemplis et doctrinis offendi. Sed quid
moror? Longum iter per praecepta, compendium habet charitas, quae facile
nos omnia in omnibus erudiret.

Dicam tamen non nihil, ne penitus transeamus tam divitem versum. Primum,
quid sit derelinqui a deo, non intelligitur melius, nisi antea sciamus,
quid sit deus. Deus autem est vita, lux, sapientia, veritas, iustitia,
bonitas, potentia, laetitia, gloria, pax, beatitudo et omne bonum.
Derelinqui ergo a deo est in morte, tenebris, stultitia, mendacio,
peccato, malitia, infirmitate, tristitia, confusione, turbatione,
desperatione, damnatione et in omnibus malis esse. Quid hinc sequitur?
Nunquid Christum faciemus stultum, mendacem, peccatorem, malum,
desperatum, damnatum? Hoc est, quod dixi, recondita et ardua haec esse.
Verum tu ipse vide. Conceditur ab omnibus, in Christo simul fuisse
summum gaudium et summam tristitiam, item summam infirmitatem et summam
virtutem, ita summam gloriam et summam confusionem, ita summam pacem et
summam turbationem, ita summam vitam et summan mortem, quod satis et hic
versus indicat, ubi velut contradicens sibi sese derelictum a deo clamat
et tamen deum suum vocat ac per hoc non derelictum sese confitetur. Nemo
enim dicit ad deum ‘Deus meus’, qui omnino derelictus est. Si ergo
aliquae partes dei (ut sic dicam) dereliquerunt Christum, cur non omnes
et totus deus eum dereliquisse dicetur? Neque enim hic obstat nisi usus
et sensus vulgi. Alioquin quid absurdius etiam gentibus erat, antequam
persuasio prevaleret, quam dici, eundem hominem simul vivere summa vita
et simul mori summa morte? Quid ergo dicemus? simul Christum summe
iustum et summe peccatorem, simul summe mendacem et summe veracem, simul
summe gloriantem et summe desperantem, simul summe beatum et summe
damnatum? Nisi enim haec dixerimus, non 

[Seite 603]

video, quomodo a deo derelictus sit, quando hoc modo multi sanctorum,
Iob, David, Ezechias, Iacob, derelicti sunt, multo ergo magis Christus,
caput sanctorum, qui portavit omnes languores nostros in semetipso.

Hic divinat meus animus: Christus revera iustus fuit et permansit, qui
nec peccatum fecit, nec inventus est dolus in ore eius. In hoc enim de
virgine per spiritum sanctum concipi et nasci voluit, ut esset sine omni
peccato, alioquin quo modo nos a peccatis liberare potuisset? Sed hoc
temporis, quo passus est, ita suscepit nostra omnia, ac si revera
fuissent sua propria, passus etiam pro eis, quae pro peccatis nos pati
oportuisset, et quae [Ps. 69, 10.] damnati iam patiuntur, sicut Paulus e
ps. 68. dicit ‘Improperia improperantium [Jes. 53, 4 ff.] tibi
ceciderunt super me’. Et Isaiae 53.: Vere languores nostros ipse tulit
et infirmitates nostras ipse portavit. Propter peccata populi mei
percussi eum, eo quod peccatum non fecit, nec est inventus dolus in ore
eius. Cum autem percussio dei, qua pro peccatis percutit, non solum
poena mortis sit, sed et pavor atque horror perturbatae conscientiae,
quae iram aeternam sentit et sic habet, ac si inaeternum esset
derelinquenda et proiicienda a [Ps. 31, 23.] gracie dei, sicut David
confitetur dicens psalmo ‘Ego dixi in excessu meo, proiectus sum a
facie oculorum tuorum’, certe pronum sequitur, et ipsum fuisse passum
pavorem horroremque conscientiae perturbatae et iram aeternam [Hebr. 4,
15.] gustantis. Dicit enim Apostolus ad heb. 4., quod tentatus sit per
omnia [Hebr. 2, 17.] in similitudinem absque peccato. Et iterum
‘debuit per omnia fratribus assimilari, ut misericors fieret’.

[Gal. 4, 4 f.] Hoc et Apostolus docet Gal. 3. ‘Factus sub lege, ut
eos, qui sub lege [Gal. 3, 13.] erant, redimeret’. Et rursus
‘Christus factus pro nobis maledictum, ut nos a meledicto legis
redimeret’. Neque enim sub lege caerimoniali factus est tantum,
alioqui redemisset solos Iudaeos et non gentes, quae sub illa non
continebantur, neque sic sub lege decalogi etiam factus, ut eam impleret
solum, sed ut pateretur ea, quae patiuntur ii, qui sub lege sunt. Esse
enim sub lege spirituali et dominante est occidi et damnari sive in
morte et inferno esse, hoc est mortem et infernum sentiri, quae res
summum odium legis et blasphemiam commovet. Ita esse maledictum, non
tantum hoc facit, [Gal. 3, 13., 5. Mos. 21, 23.] ut coram hominibus
maledictus sit. Nam Paulus ibidem indicat Mosen dicentem generali
sententia etiam in Christum dicta (Maledictus deo omnis, qui pendet in
ligno), sed quod et a deo se maledictum sentiat in conscientia, [Ps. 3,
3.] quo affectu illud ps. 3. dicit ‘Multi dicunt animae meae, non est
salus ipsi in deo eius’. Verbum enim maledicorum queritur animam suam
penetrasse, quod non fieret, nisi anima deum sentiret iratum. Quid enim
conscientia metuens non cogitat mali de se? Quae autem absurditas
Christo tribuisse conscientiam metuentem ad paulum tempus, ut nostram
hanc miseriam, licet innocens, sentiret?

[Seite 604]

Nos quidem eadem poena torquemur, sed iuncta culpa revera, quod ut
clarius dicamus: Peccatum habet duplicem in nobis habitum, dum enim in
actu est, non sentitur esse peccatum, id quod pessimum est in peccato,
ipsa scilicet oblivio et contemptus dei, hic enim lex adhuc quiescit et
peccatum mortuum est. At veniente lege peccatum reviviscit, conscientia
mordetur, et [Ps. 38, 4.] ‘non est pax ossibus a facie insipientiae
nostrae’. Haec est cognitio peccati per legem et revelatio spiritualis
legis. Hanc habent damnati, hoc est mors et descensus ad inferos. Hoc
peccatum CHRISTVS passus est, non illud [2. Cor. 5, 21.] prius, de quo
Paulus 2. Cor. 6. ‘Eum, qui peccatum non novit (ecce conscientia
innocens a peccato illo priore), peccatum fecit’ (ecce conscientia
peccati facta et assumpta pro nobis).

Verum in hoc quoque a nobis Christus differt: nos enim, magis autem
damnati, hanc peccati et legis iram sic ferimus, ut simul peccemus, quia
peccato illo priore infecti pravo nostri studio malum et iniquum
iudicamus, quod patimur, et sicut in quolibet alio peccato ignoranter
peccamus, idest non sentimus, quam male sic iudicando faciamus. Christus
vero nullo peccato infectus nec pravo sui studio dolet et aversatur id,
quod patitur, sed pura meraque innocentis naturae teneritudine sicut in
crasso exemplo: Nos frigus carnis et obiecta sensuum tristia pravo
voluptatis affectu vitiosi exhorremus, non tam naturae quam voluptati et
vitio naturae concedentes, Christus vero sine malo affectu solius
naturae incorruptissimae sensu exhorruit eadem obiecta. Nos escas
electiores sine vitio voluptatis malae innatae non percipimus, Christus
easdem sine vitio voluptatis, sed solius naturae dulcedine percepit, per
omnia qualiter Adam in paradiso egisset ac passus [Hebr. 4, 15.] fuisset
omnia sine peccato. Hanc formam in Christo Paulus appellat passionem in
similitudine absque peccato. Similia plane sunt omnia, sed in illo non
fuit peccatum simul, quod in nobis simul est per omnia.

Ita illud ‘Deus meus, quare me dereliquisti’, et omnem illam iram
legis nos sine murmure et blasphemia non ferremus, vitio scilicet
occultissimo quaerentes quae nostra sunt. At Christus eadem sine
blasphemia et murmure et dixit et tulit, ac per hoc id, quod in nobis
murmur et blasphemia est, in Christo per omnia simile, non tamen murmur
nec blasphemia fuit, ut possimus dicere: id quod in Christo fuit, si per
omnia similiter in nos poneretur, blasphemia et murmur esset, cum in
illo non fuerit nisi naturae infirmae motus quidam, per omnia similis
nostrae blasphemiae et murmuri. Neque enim potuit peccare aut malum
facere CHRISTVS, etsi ea, quae fecit ipse, si nos faceremus, vere
peccata fierent, nec hoc mirum, cum, ut dixi, et opera, quae ipse fecit,
si nos faceremus, peccata essent, licet simillima per omnia essent.
Comedit ille, dormivit, ivit, vigilavit et omnia fecit sine. 

[Seite 605]

peccato. Nos similia facientes, in omnibus peccamus, quia ille arbor
erat bona, nos arbores malae. Qualis persona, talia et opera.

Vox ergo illa ‘deus meus, quare dereliquisti me?’ similis est
blasphemiae in deum, sed blasphemia non est. Si ergo diceremus, Christum
[5. Mos. 21, 23.] esse factum blasphemiam dei, sicut quidam illud
Deutronomii vertunt ‘blasphemia dei suspensus’, seu ‘contumelia
dei suspensus’, de quo abunde [Gal. 3, 13.] Hieronymus super Galatas,
eodem sensu diceremus, quo illud ‘factus est maledictum et
peccatum’, quod blasphemiam, maledictum, peccatum in se senserit sine
blasphemia, sine maledicto, sine peccato, quae in nobis blasphemia,
maledictum, peccatum vere blasphemans, maledicens, peccans esset. [Ps.
69, 10., Röm. 15, 3.] Adeo in omnia nostra immersus est Christus, sicut
ps. 68. et Ro. 15. dicit ‘Improperia improperantium tibi ceciderunt
super me’.

Hic obiicitur illud: quodsi haec vera sint, videtur Christus non
dilexisse deum ex omnibus viribus, dum enim dicit ‘Quare me
dereliquisti’, [Matth. 26, 39.] certe suam voluntatem opponit
voluntati dei, sicut et in horto dicit ‘Non quod ego volo, sed quod
tu’, ubi manifeste se velle dicit contraria dei voluntati adeo
fortiter, ut eandem voluntatem multa vi, etiam sanguineo sudore frangat
et subiiciat voluntati dei. Hoc si nos faceremus, nonne summa rebellione
et inobedientia in deum peccasse merito argueremur? Verum et hic motus
summus et maximus est innocentis, infirmae naturae, quem nos, quia
vitioso nostri studio fermentati sumus, habere non possumus, et si
haberemus, eodem fermento interveniente mox rebellio et inobedientia
fieret. Munda manus mundam sindonem tangit nec polluit, immunda non
[Tit. 1, 15.] polluere non potest, quia ‘mundis omnia munda, immundis
autem nihil mundum’. Dilexit ergo Christus patrem ex omnibus viribus,
sed cruciatus illi, quia supra vires erant, coegerunt naturam innocentem
et infirmam gemere, clamare, horrere et fugere, sicut si trabem supra
vires oneres, necessitate naturae nullo vitio suo crepat. Nos autem
etiam si supra vires patiamur, tamen quia vires mundae non sunt, non ex
totis viribus, etiam supra vires patiendo, deum diligimus. Nonne damnati
supra vires patiuntur? et tamen id, quod crepant, blasphemia est. Et
Christus quod patitur, supra vires est, et tamen quod crepat, blasphemia
non est, sed innocens clamor, similis tamen nostrae blasphemiae.

Non autem per haec negamus, quin Christus non aliter in anima sit
pavefactus et discrutiatus, quam nos vel damnati, dum se sentiunt
horrere et fugere deum. Similis enim fuit Christus etiam in suis ipsius
oculis derelicto, maledicto, peccatori, blasphemo, damnato, licet sine
peccatis seu culpa. Non enim ludicra aut iocus aut hypocrisis est, quod
dicitur ‘Dereliquisti me’. Vere derelictus est per omnia, sicut
peccator derelinquitur, postquam peccavit, licet non derelictus fuerit,
sicut peccator derelinquitur, antequam 

[Seite 606]

peccet. Veritas est, quae in Christo gesta sunt, nec licet extenuare et
evacuare humanis temeritatibus verba manifesta dei. Quod si quis hoc non
[Luc. 6, 12, ff.] comprehendit, maneat cum turba in hoc loco campestri
sinatque discipulos accedere ad Christum in montem. Neque enim pro
omnibus ista huius psalmi dicta sunt, cum non sint omnium eadem dona nec
eaedem omnium passiones. Habet scriptura in suis locis lac pro
infantibus, habet et vinum solidumque cibum pro robustis. Ut
infirmioribus sua debentur solatia scripturarum, ita robustis et magna
patientibus sua quoque danda fuerunt.

Verbosius haec egimus, quo fidei gratiam et dei misericordiam
commendatiorem haberemus et Christum plenius cognosceremus. Nam hoc
versu erudiuntur ii, qui profundis abyssi et portis mortis vexantur, ne
desperent, rursum ii, qui in coelestibus versantur et inter sydera nidos
suos collocant, ne praesumant. Si enim ira legis, quae mors est et
infernus, quempiam comprehenderit et pavefecerit, hoc versu ceu baculo
fideli sustentabitur, memor Christi domini sui, qui in eadem tentatione
probatus didicit compati omnibus, qui tentantur, cum non pro sua, sed
pro nostra hac ipsa necessitate haec mala susceperit, volens et sciens
per gratiam, in quae nos mersi sumus invite et ignari per nativitatem.
Neque enim praesentius tutiusque remedium habent mortis et inferni
doloribus circundati, quam huius victricis infirmitatis et Christi
memoriam, fidem et invocationem, fidem inquam, qua credas pro te tuaque
hac necessitate eum talia passum, ut tuis mederetur malis, et tu cum
fiducia eum in hoc ipsum invocares, ne de te [Jes. 49, 4.] dicat illud
Isaiae 49. ‘In vanum laboravi, frustra fortitudinem meam consumpsi’.
Quo modo enim non in vanum laboravit et opera sua frustra perfecit, si
non in ea confidimus nec in tempore opportuno invocamus? Euangelistarum
ergo consilio verba ista huius versus velut commendata insigni nota,
hebraicis etiam verbis, imis sensibus reponamus, in tempus opportunum.

[22, 2.] ‘Longe a salute mea verba rugitus mei’.

Quid si hypallage sit hoc loco? pro eo, quod dici debuit ‘longe a
verbis rugitus mei salus mea’, cuius sensus foret: salus non audit,
non venit vocata rugitu meo, tam longe est, quia tu dereliquisti me. Ita
enim exigere videtur versus sequens ‘deus meus clamabo per diem, et
non exaudies’, hunc velut explicans. Sed sine figura et melius pro
consequentia sensus sic intelligitur, quod is, qui a deo derelinquitur,
longe fit a deo, in quo solo est salus, deus autem a nemine fit longe,
qui ubique praesens est. Ideo et CHRIstus deserente deo tam ipse quam
sua verba longe fiunt a salute sua, quae in deo fuit et mansit prope, ut
imagineris quendam discessum CHRISTI a deo deserente longissime
vergentis. Derelinqui enim a deo, 

[Seite 607]

hoc est a vita et salute ire in regionem longinquam mortis et inferni,
quod nemo nisi similiter affectus capit. Quis enim capiat, simul posse
constare, ut salus in deo sit proxima et in nobis remotissima? Nisi enim
prope esset, non diceret ‘deus meus’. Nisi esset longe, non diceret
‘dereliquisti me’. Itaque nos longe sumus a salute, dum patimur, sed
ille est prope, ut auxilietur, quia quod nobis impossibile et desperatum
est, illi possibile et facile est, ut universa longinquitas sit ex parte
infirmitatis nostrae patientis, idest derelictae, quae aliud non est
quam ipse sensus cruciatuum. Sed ut dixi, demus ista affectis et
affectibus, neque enim satisfacit, quod aliqui patrum nunc divintatem
nunc humanitatem Christi faciunt hic loquentem et salutem non Christi,
sed populi intelligunt. Christum enim hominem toto psalmo loqui
credendum est.

Sed cur non dicit ‘longe a salute mea ego’, sed ‘verba rugitus
mei’, cum non dixerit ‘dereliquisti verba rugitus mei’, sed
‘me’? Forte ut castiget vel exponat id, quod dixit ‘dereliquisti
me’. Cum enim deus sit e propinquo [Jer. 23, 23.] et non a longe, ut
in Hieremia dicit, non sic derelinquit, ut non prope [Ps. 139, 8 ff.]
maneat et in manu sua retineat, sicut ps. 138 dicit. ‘Si ascendero in
coelum, tu illic es, si descendero ad infernum, ades, si habitavero in
extremis maris, illic tenebit me dextera tua’ &c. Tantum affectus et
verba rugitus talia sunt, ut indicent, se esse longe a deo, hoc est etsi
praesentissimum, non tamen sentiunt. Sic nos longe nobis esse videmur,
dum solus affectus, rugitus et verba longe sunt a deo, idest dum non
sentiunt quod volunt et petunt. Verum ut testatus sum, ego succumbo
verbis huius psalmi neque satis capio, neque si caperem, satis tradere
possem.

‘Longe’ autem potius dicit quam ‘diu’, quia intensionem, non
durationem cruciatus propheta praedixit sciens, quoniam minueretur
paulominus [Ps. 8, 6.] ab angelis, nempe triduo, ps. 8. Veruntamen ictus
oculi et momentum huius derelictionis et longinquitatis, intolerabile
malum, cogit rugire et fortiter ululare. Ideo non verba clamoris, sed
rugitus dixit, amarissimum illum et inenarrabilem spiritus gemitum
significans. Et hac parte versus promicat id, quo diximus: Christum pro
nobis factum esse peccatum, quod deserente deo, sine culpa, factus est
similis per omnia novissimo peccatori, cui non nisi ira dei in
conscientiam irrueret et in desperationem urgeret.

Qui ‘verba delictorum meorum’ legunt (id quod forte possunt, cum
litera Aleph queat hic accidentalis esse sicut in aliis locis), sic
intelligunt, quod nostra delicta sua delicta fecit, ut suam iustitiam
nostram iustitiam faceret, ut Augustinus ait. Sic ‘verba delictorum
meorum’ ferme id valebit, quod nunc dicitur ‘oratio peccatoris’,
nisi quod cavendum fuit, ne Christus peccator diceretur, etiam si
delicta sua confiteatur, et vere sua facta sint. Quodsi quispiam
‘verba’ hoc loco pro ‘re’ et ‘negotio’ accipiat more
hebraico, 

[Seite 608]

ut verba delictorum Christi sint negotia et merita delictorum suorum,
non resisterem, merita quidem nostra sicut et delicta, sed Christi sunt
delicta et non merita. Mala enim pro delictis debita ipse tulit et sic
aliena delicta [Jes. 43, 24.] foecit sua, sicut dicit Isaiae 43.
‘Servire me fecisti in peccatis tuis et laborem mihi praebuisti in
iniquitatibus tuis’.

Atque hoc est mysterium illud opulentum gratiae divinae in peccatores,
quod admirabili commertio peccata nostra iam non nostra, sed Christi
sunt, et iustitia Christi non Christi, sed nostra est. Exinanivit enim
se illa, ut nos ea indueret et impleret, et replevit se nostris, ut
exinaniret nos eisdem, ita ut iam non modo obiective (ut dicunt) sit
nostra Christi iustitia, sed et formaliter, sicut non tantum obiective
Christi sunt peccata nostra, sed et formaliter. Quo modo enim ille in
nostris peccatis dolet et confunditur, hoc modo nos in illius iustitia
laetamur et gloriamur, at ipse revera et formaliter in illis dolet, ut
hic videmus. Et ego, licet soli LXX mecum faciant ex omnibus
interpretibus, pene malim dici ‘verba delictorum meorum’ quam
‘verba rugitus mei’. Hic enim sponsus et sponsa fiunt una caro, quod
sacramentum nunquam satis dici, praedicari, audiri, cogitari
intelligique potest [Matth. 11, 25.] prae magnitudine divitiarum et
gloriae eius, absconditum prorsus omnibus saeculi huius etiam
prudentibus et sapientibus nec revelatum nisi parvulis, quibus solis
assiduum est memoriale, quo vivunt, gaudent et gloriantur. In cuius
comparatione foedissime sordet, stercus et detrimentum est
iustitia‬偛楨⹬㌠‬⸸⁝畱敡攠⁸敬敧攠瑳‬瑥慩⁭楳
敮焠慵牥汥⁡湩散敤獮‬瑵䌠汯獯⹳㈠‮楤楣畴⹲഍഍
㉛ⰲ㌠崮䐠略⁳敭獵‬汣浡扡⁯数⁲楤浥攠⁴潮⁮硥畡
楤獥‬䔍⁴潮瑣ⱥ攠⁴潮⁮摡椠獮灩敩瑮慩⁭業楨മ

Et hic miror, unde LXX acceperint ‘εις ανοιαν’, ‘ad
insipientiam’ seu ‘amentiam’, cum nihil hoc loco neque analogiae
neque etymologiae hebraeus habeat, quod amentiam indicare possit,
violenta autem sit allegoria per silentium intelligi amentiam, ubi amens
et stultus est, qui passionibus victus tacet laudem dei, cum deus
mandarit nocte canticum suum et in tribulationibus [Ps. 50, 15.]
invocari et laudari velit, sicut dicit ps. 48. ‘Invoca me in die
tribulationis’. Maiores nostri, praesertim Augustinus sic
intellexerunt: Quod haec vox non capitis, sed membrorum sit, quae cum
tribulantur, non exaudiuntur. Sed hoc non audiri proficit eis ad salutem
et sapientiam, non ad damnationem et insipientiam, hoc est: Bonum est
non exaudiri, ut homo per experientiam discat, deum esse medicum, quod
non disceret, sed amens maneret, si statim exaudiretur et non
derelinqueretur.

Omitto alia multa, quae huc congesta sunt a patribus, omnia plane
inconstantia sibique pugnantia. Laboraverunt enim et ipsi, sed non
elaboraverunt illaborataque nobis reliquerunt huius psalmi tum verba tum
sacramenta. 

[Seite 609]

Ego simplicem sensum quaero, quem et Christo capiti dari liceat, cui
profuit non exaudiri, nec ad insipientiam, sed ad sapientiam cessit
clamor [Hebr. 5, 8.] non exauditus. ‘Didicit enim ex iis, quae passus
est (ut hebraeos Apostolus docet), obedientiam’. Neque enim, ut
Augustinus putat, homo discit sapientiam, quando non exauditur, immo
contra tribulatus et exauditus discit, quam bona sit tribulatio. Tentati
enim et liberati cognoscunt, quam bonus sit dominus, tentati autem et
derelicti (quod hic versus sonat) non cognoscunt. Quare ad hebraeum
veniamus, qui dicit ‘Et nocte, et non silentium mihi’, quod
Hieronymus per Aquilam Iudaeum deceptus multa et infelici copia verborum
eo trahit, quod deus non tacuerit Christo, sed exaudierit eum, faciens
sensum posterioris partis contrarium prioris, quasi die non exaudiat,
nocte autem exaudiat deus. Quod dico, ut homines fuisse sanctos patres
noverimus, cum silentium hoc ad Christum pertineat, et sensus sit, eum
clamasse die et nocte et neutro tempore exauditum esse. Vult enim
dicere: non est silentium mihi, idest non est qui me exaudiat,
consoletur et faciat, ut sileat et cesset rugitus et clamor meus, sed
cogor incessanter clamare die et nocte, velut ad te inexorabilem et
implacabilem. Tu non audis, et ego clamare non cesso, ut sit versus
tautologicus.

Rectius ergo Augustinus de gratia novi testamenti ad Honoratum saltem
generalem sententiam psalmi tangit (quamvis mire torqueat et retorqueat
pene singulos versus singulaque verba): Hoc psalmo differentiam describi
rerum novi et veteris testamenti, passiones enim novo testamento
propriae sunt, non suscipere redemptionem, ut meliorem inveniat
resurrectionem, et [Ps. 44, 23.] usque in mortem relinqui, ut futuram
vitam adipiscatur, sicut et ps. 43 dicit ‘propter te mortificamur tota
die, aestimati sumus sicut oves occisionis’. Ita res novi testamenti
sunt duae, mors huius vitae et vita futurae gloriae. Contra res veteris
testamenti erant passiones quidem, sed substantiae et corporum usque ad
vitae et penuriae periculum. Sed dabat illis deus patres, iudices,
duces, reges, per quos liberavit eos, et in vita ista et substantia
huius mundi conservavit, ut duces illorum duces vitae, divitiarum,
gloriae huius, sicut Ecclesiae duces duces mortis, penuriae et
ignominiae possis dicere.

Non quod et in illo testamento nulli fuerint, qui novi testamenti rebus
excelluerint, sed quod totius populi status sic haberet, in quo non
nullos sibi habuit similes novi testamenti formae, ut prophetas ab
impiis illis occisos, denique Abel primum novi testamenti membrum fuit,
sicut econtra in novo testamento multi rebus veteris testamenti
excellunt, dum patiuntur multa, et tamen superant in hac vita. Ipse
tamen status novi testamenti talis est, ut non nisi victos, occisos,
confusos et derelictos habeat. Hoc est, quod hic sese clamat derelictum,
longe a salute, non exaudiri, non silere, et 

[Seite 610]

tamen inferius sibi veteris testamenti res comparans dicit, illos
clamasse et exauditos, sperasse et liberatos, sperasse et non confusos
esse, quorum omnia contraria sibi et suis eveniant.

Cum autem Christus sit princeps et principium novi testamenti et caput
populi illius novi, idest occidendi, deserendi et confundendi, et ut
titulus habet ‘Cerva huius aurorae’, oportuit et ipsum primo omnium
haec experiri et pati, ut derelinqueretur et non exaudiretur, et sic
novam rerum faciem et novam populi formam ostenderet mundo, quod ante
eum nullus potuit, quantumlibet similis formae fuerit. Huic enim
repositum erat, ut spiritu sancto misso in mundum non solum ipse
moreretur, sed universi populi sui statum sibi similem totamque
Ecclesiam suam, non ut Synagogam ad tempus pacientem, sed penitus secum
morientem et consepultam exhiberet. Ex quo patet horrendum illud
spectaculum, quod hodie sub imperio papae ne vestigium quidem Ecclesiae
reliquum sit in orbe toto, quod saltem appareat, sed omnia ille vastator
Antichristus vastaverit et ne synagogae quidem faciem reliquerit et
plusquam mundi formam ubique restituerit et Hiericho damnatam olim
rursus exedificaverit, amisso filio primo et novissimo.

Illud superest, quo modo Christus clamasse per diem et noctem
intelligatur, cum non nisi semel circa horam nonam in cruce ista
clamaverit. Nec admitto, ullam partem huius psalmi in persona membrorum
suorum a Christo dictam esse, quod multi patrum contenderunt, sed omnia
in propriam personam volo quadrare. Possumus dicere, quando hebraeis
futurum indicativum pro optativo habetur, hoc loco potentialem esse
optativum, affectum derelicti epitatice significantem, hoc modo: Adeo me
derelinquis et adeo longe a salute mea verba rugitus mei, ut si etiam
die ac nocte clamem aut clamare queam, frustra tamen clamem, quia nec
exaudis, nec silentium mihi erit, sed omnino moriendum et ad inferos
descendendum est mihi, in quo iterum aeternam illam iram sese sentire
profitetur.

[22, 4.] Tu autem in sancto habitas, laus Israel.

Hebraeus ad verbum sic ‘Et tu sanctus, habitator, laudes Israel’,
ubi idiotismo hebraico coniunctio ‘et’ interponenda est in altera
versus parte, hoc modo ‘Habitator et laudes Israel’, plurali enim
numero dicit ‘Tehilloth’, ‘laudes’ seu ‘hymni’,
‘carmina’, ‘cantica’. Tribus nominibus deum praedicat. Tu es
‘sanctus’ et ‘habitator’ et ‘laudes Israel’. Quis vero erit
sensus? Ego per contentionem dici arbitror hoc modo: Ego derelictus et
longe factus, [22, 7.] datus sum in manus peccatorum, omnibusque malis
subiectus, et ut infra dicit ‘Ego vermis et non homo, opprobrium
hominum et abiectio plebis’. Tu autem sanctus, reverendus et
inaccessus, qui altissimum posuisti tabernaculum tuum, ut non ad te
accedat malum. Sic enim sanctum in scripturis 

[Seite 611]

dicitur, quod separatum est, et a quo cum timore ac reverentia
abstinetur [2. Mos. 3, 5.] nec temere appropinquatur sicut Mosi ad
rubum, Exo. 3. ‘Solve calciamenta [1. Sam. 6, 20.] tua, locus enim, in
quo stas, terra sancta est’. Et 1. Reg. 6. ‘Quis potest [Jos. 24,
19.] stare in conspectu domini dei sancti huius?’ Iosuae ult. ‘Non
poteritis servire domino, quoniam deus sanctus est ipse’, hebraice
‘ki aelohim kidoschim’, plurali numero. Vehementer ergo contraria
sunt, esse sanctum et vermem, separatum et non hominem, inaccessum et
opprobrium hominum abiectionemque plebis, quae est exaggeratio querelae.

Simile est, quod ‘habitatorem’ eum nominat, idest talem, qui in pace
et quiete sedeat secure, cum ipse derelictus, econtra pavore, fuga,
inquietudine [Ps. 38, 4.] sit perturbatissimus, nusquam certo
consistens, et sicut dicit: non est silentium mihi, ‘non enim fuit pax
ossibus suis’. Magnus et huius tentationis [Jes. 38, 11.] proprius est
affectus angustiae nec nisi expertis cognitus, sicut et Isaiae 38.
Ezechias eadem passus queritur dicens ‘Dixi, non videbo dominum in
terra viventium, non aspiciam hominem ultra cum habitatore quietis’.

‘Laudes vero Israel’ dicit, quia ut diximus et versibus sequentibus
patebit, cum populo Israel sic egit, ut eos liberaret semper in vita,
nec in [2. Mos. 15, 2.] mortem et infernum ire sineret, et hunc locum ex
illo Mosi Exod. 15. sumpsisse videtur ‘Fortitudo mea et laus mea
dominus et factus est mihi in salutem’. Christum vero sic dereliquit,
ut in mortem, in qua non est, qui memor sit eius, et in infernum iret,
in quo nemo confitetur et laudat deum. [Jes. 38, 18.] Sic et Ezechias,
ubi supra ‘Quoniam non infernus confitebitur tibi, neque mors laudabit
te’. Atque hic clare videmus, Christum passum esse poenam peccatis
proprie debitam et gustasse mortem et infernum. Qua enim causa et
necessitate deum appellaret laudes Israel? nisi quia sensu
praesentissimo [2. Mos. 15, 2.] inferni tactus timuit, ne non esset
similis Israel laudatori, nec posset dicere ‘Fortitudo mea et laus mea
dominus et factus est mihi in salutem’. Haec enim passis hanc
angustiam est summa cura, ne cum damnatis, quibus sese [Ps. 6, 6.]
assimulari sentiunt, deum maledicant et blasphement, sicut psalmo 6.
vidimus, et cum hic laudes alienas alleget et suam taceat, indicat, quam
prope et similis sit damnatis maledicentibus, atque idipsum quoque auget
quaerelam et dolorem, quod Israel toties salvatus dominum laudaret, ipse
vero penitus derelictus in periculum venerit non laudandi seu
maledicendi. Coartatur ergo magno agone, ut laudator perseveret cum
Israel, etiam si non servetur cum Israel, utque faveat deo sanctitatem,
licet ipse manibus peccatorum hominum et daemonum ceu vilissima pars
rerum contaminetur, et ut habitatorem quietum deum praedicet, licet ipse
vagantissimis pavoribus inquietissimisque affectibus sit
perturbatissimus, pulvis ante faciem venti, nusquam habitans sive
consistens.

[Seite 612]

In hanc sententiam et nostra translatio facile venit, cum idem sit ‘in
sancto habitare’ quod ‘sanctum et habitatorem esse’. Quod autem
hebraeus ‘laudes Israel’, ubi nos ‘laus Israel’ habemus,
linguarum facit proprietas. Vult enim ostendere, Israelem sepenumero
fuisse servatum, ut laudaret deum, se vero prorsus derelinqui, ut
mortuus et damnatus non possit laudare, cum [Sir. 17, 26.] a mortuo (ut
Sapiens ait) tanquam ab eo, qui non est, pereat confessio. Atque hanc
quaerelam latius et copiosius prosequitur dicens:

[22, 5.] In te speraverunt patres nostri, speraverunt et liberasti eos. 

[22, 6.] Ad te clamaverunt, et salvi facti sunt. 

In te speraverunt, et non sunt confusi.

Quam simillima verba invidiae et murmuris adversus deum. Nam cum idem
sit deus, tamen patres sperantes et clamantes exaudivit liberavitque,
hunc autem sperantem et clamantem avertit et dereliquit. Gravissimum est
enim et ad desperationem et maledictionem vehementer sollicitans, quod
idem deus aliter cum illis, quam cum istis agit, nulla prorsus eorum
culpa, ita enim sentit, qui hac tentatione urgetur. Apparet robusta et
magna specie, non parum iniquitatis in deo esse. Ita enim et damnati
accusabunt deum, quod cum in hominibus sint omnia paria, tamen hos
servat et illos derelinquit mera voluntate sua. Vides ergo, quam hic in
Christo promicet tentatio blasphemiae et maledictionis. Tentatus enim
est per omnia. Et ipse sensus, sine tamen consensu tentationis huius,
cogit eum prorumpere in haec verba, quo nostram istam tentationem in
semetipso vinceret.

Igitur merito ‘Tu es laus Israel’, qui toties eos in te sperantes
liberasti, quo fecisti, ut esses eorum psalmus et hymnus. At mihi, qui
itidem spero et clamo, quid es? Non audet dicere: non es laus mea, et
tamen id non fit, unde sit laus eius. Ita videtur in semetipso absorbere
tentationem blasphemiae, quae pene eruptura videbatur, velut inter
laudem et blasphemiam fluctuans et obmutescens. Corruit enim hic baculus
ille solatii, quo [Ps. 119, 52.] populus Israel nixus cantabat, ps. 118.
‘Memor fui iuditiorum tuorum et [Ps. 77, 12 f.] consolatus sum’. Et
ps. 126.: ‘Memor fui operum domini, quoniam memor ero ab initio
mirabilium tuorum. Et meditabor in omnibus operibus tuis, [Ps. 143, 5.]
et in adinventionibus tuis exercebor’. ps. 142. ‘Memor fui dierum
antiquorum, meditatus sum in omnibus operibus tuis et in factis manuum
tuarum meditabar’. His enim cogitationibus armati vincebant omne
malum, [1. Mac. 4, 9.] sicut et illi 1. Mach. 4. ‘Mementote, quo modo
salvi facti sunt patres nostri’.

At Christo et Christianis ea spes precisa est velut a texente, et
dicitur eis: illi salvi facti sunt, sed vos derelinquemini, seu ut
Petrus [1. Petr. 4, 1.] 1 Pet. 4. ‘Christo in carne passo, et vos
eadem cogitatione armamini’. Alia 

[Seite 613]

passio, alia consolatio, alia salus novi testamenti. Ita hic Christus
recurrit quidem ad opera domini et memor est mirabilium eius ab initio,
exerceturque in adinventionibus eius, sed non hinc consolatur, immo
magis contristatur, cum contraria sint omnia, id quod pavidam
conscientiam inaestimabiliter cruciat. Sicut enim revera dicitur:
Gaudium est miseris socios habere penarum, et exemplum similia passi
vehementer consolator, sicut et Petrus [1. Petr. 5, 9.] dicit 1. Pet. 5.
‘Scientes eandem passionem ei, quae in mundo est, fraternitati vestrae
fieri’, Ita econtra solitudo et passio sine exemplo, praesertim deo
autore illata (quod sentit, qui patitur), inconsolabilis est cruciatus.
Hic enim oculus (ut dicitur) iniquitatis aliena foelicitate et miseria
male [Hiob 1, 22.] vexatur et contra deum fortiter irritatur, quale et
Iob legimus contigisse, qui tamen et ipse in iis omnibus non peccavit
nec stultum aliquid contra deum locutus est, ingens certe praeconium
fidei inaestimabilis.

Quod autem toties ingeminat: speraverunt, speraverunt, clamaverunt,
speraverunt, liberasti eos, salvi facti sunt, non sunt confusi, puto ego
prae vehementia tentationis fieri, quae novum hoc suae passionis genus,
collatum priscis patrum adversitatibus, non queat satis deplorare. Tamen
si quis ea velit distribuere diversis patrum saeculis, non resistam.
Potest forte iste versus ‘In te speraverunt patres nostri, speraverunt
et liberasti eos’ ad patriarchas, Abraham, Isaac et Iacob, referri,
qui in domino sperantes mirabiliter [Ps. 105, 13 ff.] servati et
custoditi sunt, sicut ps. 104. dicit ‘Et transierunt de gente in
gentem et de regno ad populum alterum. Non reliquit hominem nocere eis
et corripuit pro eis reges. Nolite tangere christos meos, et in
prophetis [5. Mos. 32, 10 ff.] meis nolite indignari’. Et Deutro. 23.
‘Circunduxit eum et custodivit eum, sicut pupillam oculi’ &c.

Alter versus ‘ad te clamaverunt et salvi facti sunt’ ad exitum
populi de Aegypto et ad iudices Israel pertineat. Nam de filiis Israel
in Aegypto [2. Mos. 2, 23.] scribitur, quod clamaverint ad dominum et
clamor eorum pervenerit ad [Richt. 3, 9.] dominum. In Iudicum autem
libro sepius dicitur ‘Et clamaverunt ad dominum [Ps. 78, 42.] et misit
eis salvatorem, qui liberaret eos’, ita ut ps. 77. de eisdem dicatur
‘Sepe liberavit eos’. Reliquum vero ‘In te speraverunt et non sunt
confusi’, pertineat ad tempora regum, praecipue Samuel, Saul et David,
quando praeclara multa feliciter gerebat populus iste in fiducia domini
sui nec solum non premebatur, ut clamaret, sicut tempore iudicum, sed ut
victor ubique imperium suum propagabat. Unde et dicit ‘Non sunt
confusi’, idest excellenter glorificati et exaltati, ut sic Christum
per haec tria intelligamus comprehendere omnes historias patrum ab
Abraham usque ad seipsum, in quibus mirabilia dei claruerunt, ut fieret
laudes Israel.

[Seite 614]

Observatum est et illud, quod ‘patres nostri’ dicit, sese faciens
sicut unum e populo illo, propter assumptam carnem, qua verus et
naturalis filius patrum erat, sed non carnaliter nec naturaliter
genitus.

[22, 7.] Ego autem sum vermis et non homo, 

opprobrium hominum et abiectio plebis.

Christum hoc loco ‘vermem’ dici (idest sine patre, sine concubitu de
sola matre natum) et ‘non hominem’ (idest deum, ut aliqui patrum
volunt) arbitror intempestive dici, cum hic non nativitatis nec naturae,
sed passionis suae modum velut purus homo indicet. Sed tropum illum
vulgarem assumpsit, credo, quo proverbialiter vermes et putredinem
appellare solemus [Hiob 25, 6.] eos, quos vehementer contemptos et
abiectos significamus, sicut et Iob 15. [Jes. 41, 14.] dicitur ‘Quanto
magis homo, putredo, et filius hominis, vermis?’ Et Isaiae 41. [Hiob
17, 14.] ‘Noli timere vermis Iacob, qui mortui estis ex Israel’.
Rursus Iob 17. ‘Putredini dixi: pater meus es, mater mea et soror mea
vermibus’. Vermis enim (ut meum spiritum sequar) non modo res est
nullius spei aut usus, sed etiam nausea et abominatio, in putredine et
foetore natus, vivens et morans. Ita Christus derelictus in passionibus
ignominiosis, ceu vermis in putredine, nullius spei et usus amplius erat
in oculis hominum, immo nausea et abominatio, propter vehementem putorem
et ignominiam crucis, sicut et tota Ecclesia similibus passionibus
desperata vermis apud Isaiam dicitur, ut vidimus. Affectum enim hominum
pingit iste versus in passionibus Christi scandalisatum et offensum, his
enim, etiam si boni videantur, putet, sordet sicut vermis et putredo, et
abominabilis est passio et crux Christi et suorum, [2. Mos. 4, 3.] sicut
figurat Moses, fugiens virgam suam in serpentem versam, Exo. 4.

Eodem tropo vulgi dicit ‘et non homo’, ubi cavit spiritus, ne
naturae nomen ‘Adam’, sed virtutis ‘Aisch’ poneret, ne quis
veritatem naturae humanae hic negari calumniaretur. Sic enim et
vernacula nostra dicimus de vehementer infirmis aut contemptis: Ist nit
eynsz menschen mehr vverd. [Jes. 53, 3.] Et Isai. 53. dicit eum
novissimum virorum, ut infirmitatem et inutilitatem eius inter homines
declararet, ubi iterum loquitur pro affectu hominum contemplantium
passiones Christi, in quorum oculis iam nullius virtutis, ne homo quidem
censendus ac desperatus omnino videbatur.

Haec autem dicit per contentionem (ut coepit). Patres (inquit)
speraverunt et liberasti et servasti eos, me vero clamantem et sperantem
sic derelinquis, ut vermis et non homo sim in omnium oculis, quia illi
(ut Augustinus recte exponit hoc loco) in hac vita reparaverunt salutem,
Dominus autem flagellabatur, et nemo subveniebat, sputis deturpabatur,
et nemo subveniebat, spinis coronabatur, et nemo subveniebat, levabatur
in ligno, nemo 

[Seite 615]

eruit. Haec ille, nihil enim virtutis in eo fuit, ut nullus hominum adeo
fuerit derelictus. Nec id satis.

‘Patres speraverunt et non sunt confusi’, immo honorificati et
celebres [2. Sam. 7, 9.] in orbe facti, sicut de David dicit, 2. Reg. 7.
‘Feci tibi nomen grande, iuxta nomen magnorum, qui sunt in terra’.
At Christus factus est opprobrium hominum et abiectio plebis, idest
tale, quod homines ceu vituperium fugere et aliis imprecari solent, ac
si dicat: sum factus in proverbium et exemplum malae imprecationis.
Active enim et passive hic opprobrium accipiendum est, quo homines
opprobrantur et oppobrant seu conviciantur et imprecantur invicem. Sic
abiectio, qua abiiciuntur et abiiciunt sive contemnuntur et [1. Cor. 4,
13.] contemnunt, quod Pau. 1. Cor. 4. clarius dicit ‘facti sumus
tanquam purgamenta huius mundi et peripsima omnium usque adhuc’.

Sic Christus maledictum factus est, ut non maiore opprobrio discipuli
[Ps. 31, 12.] eius maledicerentur, quam quod essent Christiani, sicut
ps. 30. dicit ‘factus [Ps. 88, 9.] sum opprobrium vicinis meis valde
et timor notis meis’. Et 87. ‘Longe [Ps. 69, 9.] fecisti notos meos
a me, posuerunt me abominationem sibi’. Et ps. 68. ‘Extraneus factus
sum fratribus meis et peregrinus filiis matris meae’. Usque hodie enim
et in finem mundi perseverat hoc opprobrium et abiectio eius, quod
scandalum crucis Paulus appellare solet, ita ut pauci sint, qui non
erubescant eum coram hominibus et non scandalisentur in eo, id quod in
patribus non contigit, qui a morte praeservati, praesertim ignominiosa,
semper in gloria et reverentia hominum permanserunt.

Observemus autem pondus, horrorem simul et solatium verborum. Homines et
populum allegat, quibus opprobrium et abiectio factus sit. Quis non
homo? quis non est de populo? quis ergo in Christo non scandalisatur?
Horror est verbis istis intendere, et tamen solacium est similia passis
ea novisse. Prudentia carnis, liberum arbitrium, ratio ad optima
deprecans, vires naturales et id genus hominum studia, quid faciunt?
Christum habent pro summo convitio, opprobrio, contumelia, maledicto.
Haec est praeparatio eorum ad gratiam. Ubi hic argumentum multitudinis,
magnitudinis, longitudinis, quo nituntur Sophistae illi gratiae dei
inimici? Vides ergo, confessorem Christi et praedicatorem Euangelii dei
talem esse oportere, qui non miretur, si omnes homines et totus populus
eum exhorreat et abominetur, immo nisi abominetur, nondum esse perfectum
Christi confessorem. Argumentum enim salutis suae est, esse opprobrium
hominum et abiectionem plebis. Sic enim [Jer. 20, 8.] et Hiere. 20.
queritur ‘Et factus est mihi sermo domini in opprobrium et in [Matth.
10, 22.] derisum tota die’. Et Christus ‘Eritis odio omnibus
hominibus propter [Luc. 6, 22. (Matth. 5, 11.)] nomen meum’. Et Matth.
5. ‘Beati estis, cum maledixerint vobis homines et eiecerint nomen
vestrum tanquam malum propter me’.

[Seite 616]

Et notandum, quod homines et populum per extenuationem et tapinosin
[Joh. 2, 25.] dicit, quo modo Iohan. 2. ‘Ipse enim sciebat, quid esset
in homine’. De iis enim loquitur, quos communi sensu bonos et pios
arbitramur, quos et veritati videmus applaudere et adherere, quales
erant tempore Christi turbae audantes et magnificantes deum in omnibus,
quae gloriose fiebant ab eo, ut habent Euangelia. Donec enim veritas in
gloria regnat et prospere procedit, mire ardent eius studio et favore,
quos Christus significavit semine parabolico in petrosa iacto, quod
natum aruit, quia non habebat humorem, [Luc. 8, 13.] Lucae 8. Sic enim
eos ipsemet depingit dicens ‘Qui supra petram, ii sunt, qui cum
audierint, cum gaudio suscipiunt, et hi radices non habent, quia ad
[Joh. 2, 23 ff.] tempus credunt et in tempore tentationis recedunt’.
Et Iohan. 2. egregie eos describit ‘Cum esset Hierosolymis in pascha
in die festo, multi crediderunt in nomine eius, videntes signa eius,
quae faciebat. Ipse autem Ihesus non credebat semetipsum eis, eo quod
ipse nosset omnes, et quia opus ei non erat, ut quis testimonium
perhiberet de homine. Ipse enim sciebat, quid esset in homine’.

Hi ergo licet non persequantur veritatem doleantque eam opprimi, non
tamen ei assistunt, sed erubescunt, formidant, derelinquunt, tacent
sinuntque [Ps. 31, 12.] eam opprimi, sicut diximus e ps. 68. ‘Factus
sum timor notis meis’, de quibus [Matth. 10, 32.] Christus Matt. x.
‘Qui me confessus fuerit coram hominibus, confitebor [Luc. 9, 26.] et
ego eum coram patre meo’. Lucae 9. ‘Qui me erubuerit coram
hominibus, erubescam et ego eum coram angelis dei’. Ideo eos appellat
homines et populum, ac si diceret: Es seyn menschen, unnd der unnucz
hauffe. Ubi simul discimus, quam sit ignominiosum coram deo, non esse
plus quam hominem et populum, et quam pauci, qui in Cruce domini nostri
glorientur. Hi enim non homines, sed dii, non populus, sed exercitus
sunt. Unde dictus dominus exercituum, hoc est electissimorum e populo
bellatorum, populus autem fex et vulgus hominum ignavorum. Debet ergo
opprobrium hominum et abiectio plebis accipi tam in genitivo quam dativo
casu, ut Christus sit opprobrium hominibus et hominum et abiectio plebi
et plebis, ut tam activam quam passivam significationem comprehendamus.
Et apte plebis magis, quam populi dicitur, latino saltem usu, quod plebs
sit pars et infimum vulgus multitudinis alicuius, populus vero totam
multitudinem, in qua principes et nobiles includuntur, significat. Et
propheta quoque non hic vocabulum virtutis ‘Aisch’, sed naturae
‘Adam’ posuit, non dicens opprobrium ‘ischim’, sed opprobrium
‘Adam’, idest terrenae istius massae hominum, in qua non nisi
naturae sensus viget, expers virtutis et gratiae. Igitur his Christus
est opprobrium et contemptus, sic enim haec nomina transtulit [Ps. 119,
22.] ps. 118. ‘Auffer a me opprobrium et contemptum’, persecutoribus
vero et oppressoribus quid sit, sequitur.

[Seite 617]

[22, 8.] Omnes videntes me, deriserunt me. 

Locuti sunt labiis, et moverunt caput: 

[22, 9.] Speravit in domino, eripiat eum, 

Salvum faciat eum, quoniam vult eum.

His non est opprobrium neque contemptus, quia non erubescunt eum, quem
nunquam acceperunt, sed derisio et subsannatio, quorum furor facit, ut
infirmis illis sit opprobrium et contemptus. Et insigniter notandus
ordo, quod antequam mala recitet, quae patitur, blasphemias queritur, et
ante has contemptum publicum hominum, ante omnia vero desertionem dei,
quia revera et hic ordo gravitatis est passionum, quod atrotior est
blasphemia persecutorum, quam ipsa persecutio, quam auget contemptus
hominum publicus, cum non sit, qui saltem consoletur. Super omnia vero
affligit, quod ne deus quidem taliter passum, blasphematum, contemptum
et abominatum solatur, qui tamen novissimum est miserorum refugium.
Licet itaque nullus ferme ordo fuerit passionum Christi, furentibus in
eum et omnia confuse agentibus Iudaeis, ipse tamen pulchre eas in
ordinem redigit, incipiens a gravissimis, procedens ad finem usque
omnium passionum suarum, resurrectionem scilicet et gloriam regni.

Unde et apte sequitur versus hic praecedentem, dum dicit ‘Omnes
videntes deridebunt me’. Non quod etiam mater et noti eius eum
deriserint, sed affectu illo communi id dicit, quo videt sese publicum
opprobrium et abominationem esse, quem nemo audebat consolari aut tueri.
Quo tropo [Ps. 6, 8.] ps. 6. dicitur ‘Inveteravi inter omnes inimicos
meos’. Ita hic: Non est qui me tueatur aut consoletur, adeo me omnes
non modo affligunt, sed afflictum etiam derident. Hoc affectu et nos
diceremus: Ey spotten sie mych denn alle, ist denn niemant, der mich
trostet? Non quod nullus assit, qui faveat, sed quod non sentiat nec
experiatur eum favorem, et eius sensus seu experientiae vox est ‘Omnes
videntes me, deriserunt me’. Possis et hic synecdochen facere,
‘omnes’ pro ‘multi ex illis’, quae figura frequens est in sacris
literis, sed meo iuditio affectum pacientis prior sententia plenius
tradit.

Emphasin habet et Epitasin verbum ‘Videntes me’, quod novissimum
blasphemiae genus sit, palam in faciem derideri et in os contumelias
congeri. Levius enim audiuntur irrisiones et contumeliae ad absentem per
alios relatae, sed videre et videri nec posse declinare faciem a
derisoribus vehementer angit. Quae autem fuerit derisio, sequitur
‘Locuti sunt labiis, et moverunt caput’. Aptius Hieronymus
‘Demittunt labium’. Significat enim hoc verbum proprie gestum
deridentis, qui demisso porrectoque labio inferiore os detorquet in eum,
quem deridet. Noster autem, quia os aperire in sacris 

[Seite 618]

literis significat loqui, ideo transtulit ‘Locuti sunt labiis’.
Verum aliud aperiendi verbum hic locus habet. Nimia autem his verbis
exprimitur fiducia furentium, quae et ipsa non parum auget afflictionem,
ubi furori iam velut parta victoria nullum negotium est persequi
pacientem, qui tamen ipse vexetur summis angustiis.

Sunt1� autem isti duo versus ab Euangelistis de Christo manifeste
[Matth. 27, 39 ff.] adducti,2� ut non sit in hoc necessaria nostra
opera. Dicit enim Matt. 27. ‘Praetereuntes autem blasphemabant eum,
moventes capita sua et dicentes: Confidit in deo, liberet eum nunc, si
vult, dixit enim, quia filius dei sum’. Et obiter notandum, quod
Euangelistae nullam ferme passionis dominicae portionem pluribus et
gravioribus verbis3� tractant, quam hanc ipsam derisionem et
blasphemiam, insultationem4� et quicquid his versibus dicitur. Sed et
verba ipsa versuum istorum satis indicant vim ignitam et atrocissimam
istorum iaculorum violentiam. Dicunt enim repetitis et incessanter
urgentibus vicibus5� ‘Speravit in domino’. Et iterum ‘Eripiat
eum’. Et iterum ‘Salvum faciat eum’. Et iterum ‘Quoniam vult
eum’, per iteratas istas ironias affirmatae salutis insuperabilem
molem negatae salutis opponentes.6� Incredibile enim est, quot ictibus
iisque validissimis concussum sit cor eius per has voces. Haec sunt illa
tela ignita poniru, idest nequissimi adversarii, de [Eph. 6, 16.] quibus
Paulus Ephe. 6. docet. Quid enim violentius quam spem in deum
labefactare nec labefactare modo, sed velut labefactam et prorsus inanem
non saltem narrare, sed gaudere, insultare et deridere?7� Porro
ultimum suppliciorum, intentare immobilem dei praedestinationem seu
potius odium, dum dicunt ‘Quoniam vult eum’. Nam et hoc non
simpliciter denunciant, quod abunde satis erat mali, sed insultant et
rident. Neque enim haec nequissimorum 

[Seite 619]

ignitissima iacula Christum non nisi auretenus attigisse, sed in
medullas et ima cordis penetralia1� impetu praevalido irruisse
credendum est. Id enim necessarium erat propter nos, ut mala haec victa
in CHRISTO nobis innoxia redderentur.

Et quando hic locus vocat et res utilis est, digrediendum est paulum,
quo nobis ex hoc psalmo usum paremus harum rerum in tempus opportunum.
Atque imprimis intelligere nos et gratias agere oportet, quod Christus
has omnes passiones non modo innoxias, sed et sanctas salutaresque
reddiderit in semetipso, sui cordis optimi et sanctissimi amplexu et
sensu, ut deinceps qui Christianus est, eo sit felicior et beatior, quo
similiores et plures pertulerit, Infelix autem et plane a Christo
alienus, qui pertinaciter eas [Mal. 2, 2.] abiecerit et fugerit. Hic
enim impletum est, quod dictum est Malachiae 2. ‘Benedicam
maledictionibus vestris et maledicam benedictionibus vestris’. Si enim
per contactum mundissimae carnis omnes aquas sanctificavit ad baptismum
regenerationis, quanto magis voluntatis et spiritus sui purissimi
contactu sanctificasse credendus est omnes has aquas fluminis fortes,
passiones et mala, ad introitum aeternae salutis? Et breviter, totus
mundus Christiano sanctarum reliquiarum thesaurus est. Quodsi reliquias
vulgares passim festis, pompis et diebus celebramus, quanto magis has
multo sanctiores, quae et illas reliquias sanctas esse fecerunt, suis
pompis celebrabimus, pompis inquam spiritualibus, quae sunt laus et
gratiarumactio in mediis his [Ps. 34, 2.] malis seu potius optimis
bonis, sicut dicit ps. 33. ‘Benedicam dominum omni tempore’. His
enim solis pompis honorantur istae reliquiae, non auro, non purpura, non
gemmis.

Depicta est itaque nobis in hac tabula, bellum illud novissimum, quo in
morte cum diabolo, atque adeo cum ipso deo universaque creatura
pugnamus, ubi Satan ut ultimis ita instructissimis copiis nos impugnat.
Non enim hic ad desperationem urget sciens, hoc impulsu nos ex citari ad
resistendum sibi, sed ipsam resistentiam aggreditur, atque velut iam diu
victam spem irridens, conatum ad spem excitandam opprimere molitur. Hoc
non fit in aliis tentationibus, ubi spes et fides pugnant. Hic fides et
spes, quae pugnare debent, impugnantur, et de certamine certamen est,
bellum alio bello defendendum, pugnandum, ut pugnare liceat, et
resistendum ei, qui resistere dissuadet, maioreque labore superandus,
qui a bellando retrahit, quam qui bellare cogit. O deus, quid hic
facient operarii illi et legistae iustitiarii, qui fidem et verbum, quid
sint, nunquam cognoverunt, quando hic iustus vix salvus erit, qui vim et
verbi et fidei probe callet? Quid igitur faciet anima iusta his
circundata angustiis? Domini sui recordetur, 

[Seite 620]

[Matth. 10, 24.] qui dixit ‘Non est servus maior domino suo’. Si
ipse clamavit et non est exauditus et omnia haec audivit, quae hic
dicuntur, gaudium aut saltem patientia sit, et servo talia contingere.

Et totam larvam Satanae, qua desperationem molitur operari in morituris,
videamus. Primum est videri omnibus, Secundum derideri, Tertium labium
torqueri, Quartum caput moveri, Quintum audire ‘sperat in domino,
eripiat eum’, Sextum ‘salvum faciat eum, quoniam vult eum’. Hic
queas [Hiob 5, 19.] illud Iob 5. dicere ‘E sex tribulationibus
liberabit te, et in septima non tanget te malum’.

Primus terror est, dum aperiuntur oculi animae, et sentit sese nudari
revelarique in conspectu universae creaturae, cum ignominia totius suae
gestae malae vitae, Et hic etiam ea, quae optima et honorabilis in mundo
fuit, foeda et ignominiae plena inveniatur nec invenit latibulum aut
refugium, quo se occultet aut tegat. Egreditur enim iam et egressa omni
corporali creatura ceu vestimento quodam exuitur cogiturque videre et
videri permittere quaeque occultissima dedecoris sui. Tunc impii,
vestimenti huius sui tenaces et cupidi, nudari summa aversione
recusantes et tamen resistere non potentes, [Hos. 10, 8.] dicunt
‘montes cadite super nos et colles operite nos’. Tunc sentit, quid
[Luc. 12, 2 f.] sit dicere ‘Omnes videntes me’. ‘Nihil enim
opertum, quod non reveletur, et occultum, quod non sciatur, quoniam quae
etiam dixistis in tenebris, (nedum fecistis), in lumine dicentur, et
quod in aure locuti estis in cubili, praedicabitur in tectis’.

Secundus cum derident, non solum enim non tegunt, sed irrident, non quod
creaturae dei bonae derideant, sed quod impiis animabus aut [Matth. 25,
9.] talia pacientibus omnia sic videntur sese deserere adeoque non
misereri, ut etiam deridere videantur, sicut monstratur Matth. 25. in
virginibus sapientibus, stultas irridentibus, dum dicunt ‘Ne forte non
sufficiat nobis et vobis, ite potius ad vendentes et emite vobis’. Cum
enim anima operibus malis et vita impia sit ignominiosa, singuli
universae creaturae aspectus activi et passivi erunt velut voces malam
vitam eius detestantes, exprobrantes et insipientiam eius ridentes, quod
non alia fecerit et meliora meruerit, dum in vita licuit. Atque ita suae
iustitiae et illius iniquitatis intolerabili comparatione fedissime
derisam statuent in medio omnium, sicut Iudaei Christum erga se velut
iustos inter sceleratos velut iniquissimum statuerunt, derisum coram
omnibus, maxime vero daemones hic instant dirissimis eius generis
cogitationibus animam fatigantes.

Tertius est, si haec duo parum sunt, et anima fortis fide haec aut
tulerit aut superarit, ad maiora venitur, et terroribus potentissimisque
scripturae divinae sagittis res incipit agi. Allegant autem non nisi
minaces [Matth. 12, 36.] terribilesque authoritates cum exemplis
horrendis irae dei, quales sunt illae ‘de omni verbo ocioso, quod
locuti fuerint homines, reddent rationem in die 

[Seite 621]

[Ps. 140, 12., Matth. 23, 13.] iudicii’. Item ‘virum iniustum mala
capient in interitu’. Item ‘Ve vobis hypocritae’ et omnia illa in
impios iaculata dura verba et facta. Posita autem hac maiore, facile et
pronum est, cooperante uniuscuiusque propria et naturali conscientiae
infirmitate et scrupulositate, minorem subsumere et dicere: tu autem es
talis. Hoc est, quod hic dicit ‘demittunt labium’. Sequor enim hic
elegantem eorum sententiam, qui duo labia interpretantur duo testamenta,
labium inferius verbum legis, quod cum per se operetur iram, augeat
peccatum et sit verbum mortis, romphoea Cherub terribilis, prohibens
ingressum paradisi, astu tamen et nequitia daemonum in hac tentatione
distorquetur et in speciem longe, quam per se sit, deformiorem et
terribiliorem deformatur. Ideo enim et leviathan vocatur, quod peccata
nostra augeat et benefactis etiam addat reprehensionem, nihil relinquens
non accusatissimum, quantis viribus potest. Qui aliquando haec senserit,
facile [Hiob 6, 4.] intelligit quae dico sicut Iob, qui dicit ‘Sagitte
domini in me, quarum indignatio ebibit spiritum meum’, cum tamen esset
innocens etiam dei ipsius [Hiob 16, 9.] testimonio. Et rursus
‘Inimicus meus intuitus est me oculis terribilibus’. Huic potest et
nostra translatio aptari ‘locuti sunt labiis’, idest tantum litera
mortis et terroris, non etiam spiritu vitae et solatii.

Quartus, dum movet caput, hoc est si anima nitatur et superioris labii
solatio sese iuvare, idest verbo Euangelii Christi, qui caput omnium
est, adversus violentam legis iratae et occidentis sagittam inique et
depravate intentatam, occurrit Satan et movet hoc caput ac dubium
reddit. Quanquam enim labia et capita Iudaeorum impiorum mala essent,
tamen rei bonae malum usum non inepte significant, cum utraque sint bona
opera dei, licet usu malo per impios occupata. Ita lex bona, Euangelium
bonum potest per demones male et perverse tum tractari tum obtrudi,
praesertim in hac hora novissima, in qua nihil vellent salutare et
integrum relictum miserae animae. Non autem abiiciunt, sed movent caput.

[1. Cor. 1, 30.] Christus enim iustitia nostra est, 1. Cor. 1., in qua
per fidem constanter gloriamur, tanquam nostra propria, quando nostra
satisfacere legi et stare in hac hora non potest, Et tamen hoc caput
nobis audet movere et labium infernum legis in tantum porrigere, ut
praemineat superno labio Euangelii, et anima in Christo incipiat nutare,
non quod credat, ipsum non esse caput, sed ut dubitet, sibi esse caput,
cum hoc motu et dubio iam simile sit abiiciendo capiti. Solent enim
derisores illi simul labium porrigere et simul caput movere, ut
monstretur, quo modo ira legis exaggerata et vehementer amplificata
etiam fidem Christi robustissimam concutiat et tremefaciat, ut videmus
in morituris. At ista concussio, cum sit periculum amittendi Christi, in
quo uno sita est salus eius, incredibili cruce torquet animam. Sic et
Christo suum caput, idest deum, mobile fecerunt, ut similis nutanti
[Matth. 27, 46.] clamaret ‘Eli, Eli, lama azabthani’.

[Seite 622]

Nec solum per verbum legis, quod infernum labium est, caput hoc movent,
sed multo maxime per Euangelium, quod supernum labium est, [Joh. 6, 44.]
quod fit istis et similibus verbis ‘Nemo venit ad me, nisi pater meus
[Matth. 15, 13.] traxerit eum’. Et iterum ‘Omnis plantatio, quam non
plantavit pater meus, [Matth. 13, 20.] eradicabitur’. Item ‘semen,
quod cecidit super petrosa’. His enim fulminibus sic concutitur anima,
ut dubitet, an fides sua sit ex deo plantata vel ex naturalibus
simulata. Sic enim retrahitur ab ea Euangelii solatium in Christo, quod
significant derisores, quando porrecto inferno labio supernum simul
reductum dentibus involvunt.

Quintus, quando cogitat anima, Christum non facere nisi quae deus
[Matth. 15, 24.] ordinarit, et audit illud ‘Non sum missus nisi ad
oves, quae perierunt domus [Matth. 15, 26.] Israel’. Et iterum ‘Non
est bonum sumere panem filiorum et dare canibus’. Hic ablatus negatur
Christus esse caput, et in solo deo speratur, qui faciat Christum sibi
reddi. Hic sine mediatore agitur res, et disputatur de dei [Sir. 24, 12
ff.] beneplacito ac voluntate, in quam sese Christus refert illud dicens
‘Et qui creavit me, requievit in tabernaculo meo. Et dixit mihi: in
Iacob inhabita et in Israel haereditare et in electis meis mitte
radices’. Concluditur hic, quod Christus non nisi in electis idque
immutabili dei praecepto sit caput, ubi iam ad summum itur
praedestinationis periculum, hoc est, quod hic [Matth. 27, 43.] dicunt
‘Confidit in domino, eripiat eum’, ac si dicant: Christum non esse
tuum iam vides, quia desereris, et dubium an te deus de numero eorum
habeat, quibus Christus caput est. De hoc dubio proceditur ad novissimum
malum, quod sequitur.

Sextus et novissimus est dubii praedicti conclusio, non esse eum
praedestinatum, Et ut praecedenti terrore portae inferi aperiuntur, et
gustus inferni sentitur, Ita hoc novissimo iamiam intruditur et
absorbetur, urgetque puteus super eum os suum, et paulominus habitat in
inferno anima sua. Hoc faciunt, quando dicunt ’Salvum faciat eum,
quoniam vult eum’. Neque enim simpliciter dicunt: quoniam vult, potest
aut novit, sed ‘vult’, nec solum ‘vult’, sed addunt ‘eum’,
cum nemo dubitet, deum posse, nosse, velle salvum facere, sed an et eum
velit, hoc moliuntur illi dubium, immo nihil facere. Hic igitur cum
sceleratis et perditionis filiis reputatur, nec tunc aliud sentit homo
miser. Hic blasphemiae et murmura et maledicta prope sunt in ianuis et
deus incipit iudicari iniquus, saevus et crudelis, et ea, quae his malis
comitantur. Quid ergo hic faciet anima angustiis plenissima et victa
penitus?

Ante omnia caveat, ne cum cogitationibus et daemonibus super iis rebus
disputet nec respondeat, sed obsurdescat ad ista obiecta sinatque [Dan.
3, 15 ff.] praeterfluere, sicut illi Daniel. 3., cum rex Babylonis
dixisset ‘Et quis est deus, qui eripiat vos de manu mea?’ dixerunt
‘Non oportet nos de hac re respondere tibi. Ecce enim deus noster,
quem colimus, potest nos eripere de camino ignis ardentis et de manibus
tuis, o rex, liberare. Quod si 

[Seite 623]

noluerit, notum sit tibi rex, quia deos tuos non colimus’. Sic oportet
piam animam velle nescire dei secretum super se nec scrutari maiestatem,
ne [Spr. 25, 27.] opprimatur a gloria, Prover. 25., nec permittere, ut
inducatur ad hoc impossibile, quo pelagus inscrutabile divinae
sapientiae exhauriat et deum tentet. Hoc enim conantur demones, dum
urgent, ut homo certus esse cupiat et curet de sua praedestinatione. Eyn
ferlicher furvvicz ist das. Ita et Christus prorsus tacet et ne syllabam
quidem iis blasphemiis respondet nobis in exemplum, ut et nos ita
faciamus. Neque enim alia via vincemus hoc mali, quam qua Christus
vicit. Etsi arduum sit hic tacere, quiescere et sinere, ut
irritantissimae et acerrimae voces praeterfluant, tamen cum non [Jes. 7,
4., Jes. 30, 15.] sit alia ratio, laborandum et audiendum illud Esaiae
7. ‘vide ut sileas’. Et 30. [Klagel. 3, 27 ff.] ‘In silentio et
spe erit fortitudo vestra’. Et Tren. 3. ‘Bonum est praestolari cum
silentio salutare dei, sedebit solitarius et tacebit, quia levavit super
se, ponet in pulvere os suum, si forte sit spes’. Hoc enim silentium
saluberrimum Satan iniquissime ferens summo illo tumultu interturbare
nititur. Ne ergo Christi exemplum ab oculis unquam seponat.

Deinde fide contra fidem pugnet. Cum enim fides sit rerum non
apparentium et substantia sperandarum, vehementer repugnat, immo fidem
expugnat curiositas ista scrutandae maiestatis, posse et nosse salvare
deum, non est fides in hac hora, id enim experimento evidentissime
sentit. Item S. Petrum salvum fieri deo volente et omnes sanctos et
electos aeque iam non credit, sed scit. Verum te et me velle salvum
facere, hoc non apparet nec apparere debet. Haec voluntas
incomprehensibilis est et esse debet. Ideo sola fide hic opus est, et ea
fide, quae non dubitet, deum facere et facturum esse secum, quod
iustissimum fuerit, sive servet sive perdat. Hic enim manet gloria et
laus dei in ore nostro, cum deo non nisi iustitiam tribuimus in omni
voluntate eius, etiam si hanc ipsam iustitiam non videamus, sed tantum
credamus, tam potenter contrarium suadente humano affectu et daemonum
persuasione. Impossibile autem est eum perire, qui deo gloriam [1. Sam.
2, 30.] tribuit et eum iustificat in omni opere et voluntate sua, sicut
dicit 1. Reg. 2. ‘Quicunque honorificaverit me, glorificabo eum’.
Manifeste ergo patet, nequitiam Satanae esse hanc tentationem de
praedestinatione, tantum ut fidem [Eph. 6, 16.] extinguat, cui consilio
Apostoli scuto fidei occurrendum, et tela huius iniqui ignita in eo
extinguenda. Vere iniquus, idest versutus est, et ignita sunt eius
iacula in hac hora novissima, quia astutissime hominem retrahit ab iis,
quae non apparent, ut statuat eum in iis, quae apparent. Vult enim
hominem facere et iudicare secundum quod sentit, non secundum id, quod
non sentit. Sentit autem, sese derelinqui, et non sentit, sese
praedestinari. Si ergo secundum [Ps. 32, 9.] sensum agat, ‘sicut equus
et mulus, quibus non est intellectus’, non potest fieri, ut servetur.
Agat ergo secundum fidem, idest insensibilitatem, 

[Seite 624]

et fiat truncus immobilis ad has blasphemias, quas in corde suo suscitat
Satanas. Non enim sua sunt, sed satanae eiusmodi obiecta et sensa
cordis. De hoc satis.

[22, 10.] Quoniam tu es, qui extraxisti me de ventre, 

spes mea ab uberibus matris meae. 

[22, 11.] In te proiectus sum ex utero, 

de ventre matris meae deus meus es tu.

Hic incipit mitescere tribulatio et ad victoriam inclinare spes, satis
tenui anxieque quaesito et invento sustentaculo. Postquam enim sine
exemplo sese pati sensit, ut nihil eum iuverint inspecta mirabilia dei
patribus exhibita, ad propria venit et in iis apprehendit dei
benevolentiam, quae sibi soli singulariter aliquando exhibuit, ut qui
singularis fuit prae toto Israel in omnibus aliis etiam singulariter
passus, singulariter salvaretur. Itaque invenit tandem omnibus frusta
lustratis mirabilia dei in seipso gesta et his sese animat ad fiduciam
orandi et deprecandi, ut sequetur, scilicet tam acute et exquisite
quaerere docet angustia et tam tenues rimas.

Duobus autem versibus repetit et inculcat hoc opus dei, quo eum de
ventre eduxit, ut spem firmet et sese corroboret. Sic enim solet anxius
repetere id, quod nititur, ut fixa mente in deo perseveret. Hic enim
vere ingeminatur sententia propter vehementiam affectus. Quo autem
efficatius infigat opus dei in corde suo, non simpliciter nativitatem et
educationem suam recitat, sed periphrasi, immo definitione aliisque
figuris eas explicat, Nativitatem appellans ‘extractionem sui de
ventre’ et educationem sui ‘spem ad ubera matris’ &c. Credendum
est enim, hoc dici in singulare miraculum dei commendandum, quo supra
naturam conceptus est de spiritu sancto, natus ex virgine matre, ut
emphasis sit in verbo ‘extraxisti’ et epitasis in ‘ventre’, hoc
modo:

Caeteri filii hominum de mare et foemina nascuntur, utriusque ventre non
modo non invito et renuente, sed libidinoso impetu cogente et
confluente, foetumque effundente e penetralibus naturae. Me vero de
ventre casto et sterili (quia virgine), qui non modo non fluxit sponte,
sed non nisi repugnante natura tuamque solius manum patiente extraxisti.
Sicut enim apis e flore trahit favum prudentissime florem non violans,
ita spiritus sanctus e ventre virginis, non violans, extraxit Christum,
ita habentem vere naturam carnis sine peccato, sicut favus habet naturam
floris sine corruptione. Non ergo natura effudit hunc partum, sed deus
extraxit et suxit e natura, incorrupta et inviolata ipsa. De nobis vero
dicitur crassum illud Iob 10. ‘Sicut [Hiob 10, 9 f.] lutum foecisti
me, nonne sicut lac mulsisti me? et sicut caseum coagulasti me’, ubi
carnis generationem pene impudenter, nisi spiritus pudicissimus
loqueretur, edisserit.

[Seite 625]

Et ‘de ventre’ inquit, non utique de lumbis viri ‘extraxisti
me’, ut mater virgo fuerit illesa in conceptu et partu, et ego
singularis prae caeteris sine peccato et merito tantarum tribulationum
conceptus et natus. Innocentiam enim hic suam intuetur, qua et
consolatur seipsum videns, quod nihil in eo esset, quare pateretur, sed
aliorum tantum peccata ferret, sicut alio [Ps. 35, 15.] psalmo dicit
‘Congregata sunt super me flagella et nescivi’, idest non eram mihi
conscius meritorum flagellorum.

‘Spes mea ad ubera matris meae’ idest qui me fecisti sperantem etiam
tum, cum ad ubera matris meae penderem et alieno officio alerer velut
impos mei ipsius, hoc est ab initio mei. Quanto magis nunc me non
deseres in finem, qui tunc mei curam habuisti solus, etiam nunc idem et
solus habebis, quando iterum mei impos et solus sum. Iterum hic Christum
sine peccato iste versus facit, dum eum sperasse docet, etiam infantem,
cum spes sit gratiae, non naturae opus, id quod non convenit caeteris
filiis hominum, qui nascuntur filii irae et diffidentiae. Quos cum et
ipse curet gratuito munere, non tamen sperantes et spiritu plenos facit,
donec alia nativitate immutentur et extrahantur denuo de ventre
Ecclesiae, tum ad ubera eiusdem sperent in eum, ut sint id in spiritu,
quod Christus carne et spiritu.

Idem est, quod sequitur ‘In te proiectus sum ex utero’, per
repetitionem (ut dixi) positum, nisi quod clarius explicat spem Christi
in deum. Proiici enim super deum est prorsus sese committere et (ut
dicunt) resignare cum [Ps. 55, 23.] fiducia in manus dei, sicut ps. 36.
docet ‘Iacta super dominum cogitatum [1 Pet. 5, 7.] tuum (idest curam
seu sollicitudinem tuam) et ipse te enutriet’. Et 1. Pe. ‘Omnem
curam proiicientes in eum scientes, quoniam ipsi cura est de vobis’.
[Ps. 40, 18.] Et ps. 39. ‘Ergo autem egenus et pauper sum, et dominus
sollicitus est mei’. [Ps. 27, 10.] Et 26. ‘Pater meus et mater mea
dereliquerunt me, dominus autem suscepit me’.

Tale est, quod et hic Christus seipsum exhortans commemorat, deum fuisse
curatorem et tutorem ab infantia, quam dulcibus et intensis
periphrasibus recitat, ventrem, uterum, ubera nominans. Valde enim
consolantur haec opera dei, intento studio ruminata, ut si diceres in
Christi persona: adeo mei fuisti sollicitus deus, ut in ventre matris me
formares, deinde mox, ut haberem, unde formatus viverem et alerer, lacte
replevisti ubera matris et gremio sinuque eius me fovisti.

Similibus affectibus pulchre ludit Augustinus suarum confess. li. 1.
laudans et admirans creationem sui et (ut dicit) suscipientes se
miserationes dei [Ps. 139, 15 f.] per ministerium matris. Et ps. 138.
‘Non est occultatum os meum, quod fecisti in occulto, et substantia
mea in inferioribus terrae. Imperfectum meum viderunt oculi tui’ &c.
Quae cogitationes licet pueriles sint et muliebres, tum vehementer
intempestivae, ut quae non in loco suo memorentur in tantis malis (sic
enim sapientia carnis de neglecto decoro causatur, quae 

[Seite 626]

virilia cogitare doceret), tamen experientia, immo exemplum Christi hoc
loco nos recte instituit, in mollibus istis et delicatissimis operibus
dei memoriam nostram involvere et inter durissimas robustissimasque
offas irae et flagelli dei recurrere ad molliciem lactis, ventris,
affectus materni et omnium tenerrimarum illarum miserationum, infantili
aetate exhibitarum, ut sicut in die malorum memores esse iubemur
bonorum, ita in die robustorum memores simus tenerrimorum, et dum
patimur viri, recordemur eorum, quae acceperimus pueri. Breviter quam
potens et efficax sit ista memoria lactis, affectus et ventris materni,
et quam tunc omnia fiant castissima et electissima, quae extra
tentationem vel foeda vel contempta sunt, experientia et affectus solum
docent. Christus ad ubera matris pendens vel in praesepio positus, si
intento corde coeperit spectari, quod malum non mox fugat? quam
infirmitatem non confortat? Fac periculum et intelliges, quid sit
divinam illam maiestatem videre versantem in puerilibus, idest infimis
et fere ludicris operibus et ad spectaculum magis quam ad serium aliquod
paratis.

Solus tamen Christus dicit ‘In te proiectus sum ex utero’, cum nos
in diabolum proiiciamur ex utero quoad vitam spiritus, licet et nos in
deum proiiciamur quoad vitam naturae. Ipse enim vult, omnes homines
salvos fieri, Et multiplicat gratiam suam, ut salvet homines et iumenta,
aperiens manum et implens omne animal benedictione. Ita et solus
Christus dicit ‘De ventre matris meae deus meus es tu’, cum nos
idolatrae nascamur, in peccatis concepti et aliti. Sic innocentiam suam
et patris tenerrimam sollicitudinem contemplans, paulatim recedentibus
maioribus cruciatibus animi, venit ad cruciatus corporis, iam longe
fortioribus affectibus orans quam a principio, ubi se derelictum et non
exaudiendum conquestus est. Iam vero et orare incipit et sperare,
exauditum iri sese, licet alio modo, quam a principio narravit. Eruditus
enim scit, sese exaudiri non ad hanc vitam servandam, sed meliorem
reddendam. Dicit itaque:

[22, 12.] Ne discesseris a me, quoniam tribulatio proxima est, 

quoniam non est, qui adiuvet.

Hieronymus et hebraeus ‘Ne longe sis a me’. Non enim significat deum
discedentem, quasi prope fuerit, cum superius derelictum sese clamarit,
sed id potius vult, Ne deus perseveret longe esse, sed appropiet tandem,
qui iam nimio discesserat, id quod et sequens sententia indicat
‘quoniam tribulatio proxima est’, quae proxima non esset, nisi deus
longe discessisset. Accedat ergo deus, ut discedat tribulatio, prope
fiat ipse, ut ista longe fiat. Nam tribulatio propinqua non intelligitur
de tempore, quasi futura sit de proximo, sed de violentia, intensione et
vehementia ceu loco, quod non sit amota ab eo, immo violenter instet et
premat eum, ut sequitur seipsum 

[Seite 627]

exponens: quoniam non est adiutor, Sicut superius salutem longe positam
queritur, non tempus sed intensionem passionis significans. Ita et hic
senciendum. Et hic vides, quo modo omnes videntes, qui deriserunt eum,
pertineant ad persecutores, quia licet mater et amici praesentes essent,
tamen quasi non essent, videbantur, cum nullus eorum adiuvaret, quod et
ipsam auxit tribulationem potius quam mitigavit, cum iam et super eos
pateretur, et illi secum cruciarentur animo.

[22, 13.] Circundederunt me vituli multi. 

Tauri pingues obsederunt me.

Hic incipit ordine narrare, quae sit tribulatio illa proxima, et quo
modo non sit, qui adiuvet: quia, inquit, solus sum in medio multorum
vitulorum et pinguium taurorum, idest ferocientis populi Iudaici et
principum eius. Non solum enim non est, qui adiuvet, sed nec fugere
potest undique obsessus, [Ps. 2, 1.] ut ps. 2. ‘Quare fremuerunt
gentes et populi meditati sunt inania? Astiterunt reges terrae et
principes convenerunt in unum’. Populum enim [Ps. 68, 31.] vitulos
vocat et tauros Basan principes, ut e ps. 67. patet ‘congregatio
taurorum in vaccis populorum’. Sed nunquid impaciens Christus
contumeliis retaliat suos persecutores, dum eos vitulos et tauros vocat?
Nequaquam, sed allegoricis nominibus brevissime et mores et violentiam
eorum, tum causam quoque passionis suae ostendit. Vitulus enim et taurus
doctorem [1. Cor. 9, 9.] et verbi ministrum significat, ut 1. Cor. 9.
probatur ‘Non alligabis os bovi trituranti’. Nam et sese Christus
videtur eadem allegoria hic vitulum et taurum subindicare, dum se unicum
vitulum inter multos vitulos et unicum [1. Mos. 49, 6.] taurum inter
pingues et crassos tauros pati queritur. Sic enim Gen. 49. de eo
scribitur ‘In furore suo occiderunt virum et in voluntate sua
subnervaverunt taurum’, quod corrupte legimus ‘suffoderunt murum’,
vitio scriptoris [Ps. 69, 32.] facile ‘taurum’ in ‘murum’
vertentis. Et ps. 68. ‘Placebit deo super vitulum novellum, cornua
producentem et ungulas’ (idest super Christum passum et Euangelica
praedicatione clarificatum).

Causa ergo passionis est verbum doctrine sive ministerium Euangelicum,
propter quod ab initio mundi in finem insaniunt magistri humanarum legum
et ministri operum. Ita et Christus ob solam doctrinam occisus est, non
nisi ab impiis illis magistris populorum. Porro quod illos multos,
crassos et pingues facit, sese unicum tenellumque sine adiutore, hoc est
quod [Ps. 17, 10.] diximus sepius, Impios adipem suum concludere, ps.
16., multitudine et magnitudine niti, ubi veritate inanes sese viderint,
et cum ratione vincere nequeant, vi et tumultu opprimere pauperes et
solitarios verbi ministros. Id unicum enim habent suae impietatis
argumentum, quod multi et magni stent a sua parte, et solus sit verbi
minister, cum scriptura contra hoc ipsum 

[Seite 628]

[Nachträge und Berichtigungen.] 

accuset et suum argumentum faciat contra ipsos stare. Itaque verbi
apostolos erudit spiritus hoc exemplo Christi, ut sciant, multitudinem
vulgi et altitudinem mundi adversarios sese habituros, ne in hoc
scandalisentur. Sic [Ps. 119, 161., Ps. 119, 23.] ps. 118. ‘principes
persecuti sunt me gratis’. Et iterum ‘Etenim sederunt principes et
adversum me loquebantur’.

Apte autem singulis sua tribuit, populum vocat ‘parr’, quem et
alemanice dicimus ‘pharr’, bovem scilicet iuvenem, iuvencum,
robustum et lascivum atque adeo indomitum, quod vulgus et multitudo
populi robur sit sine intellectu, sine iuditio sineque disciplina. Quis
enim beluam illam [Ps. 2, 1.] commotam domet aut sedet? Unde et ps. 2.
fremitum et tumultum illis tribuit dicens ‘Quare fremuerunt’, idest
tumultuatae sunt gentes. Deinde multos vitulos dicit, quod vulgus sola
multitudine constet sine iuditio (ut dixi), tantum ad incurrendum et
tumultuandum idonea, moderationis plane impatiens et expers. Principes
vero ‘Tauros basan’, idest pingues appellat. Et satis infamis est
Basan, sive terrae vocabulum proprium, sive generale pinguedinis
acceperimus. Divitias enim, opulentiam, voluptatem, potentiam, gloriam,
et quicquid in mundo crassum et eminens est, significat, ut rex [Richt.
3, 17., 1. Sam. 15, 9., Ps. 78, 31., 4. Mos. 21, 33., 5. Mos. 3, 1.]
Moab, Eglon, Iud. 3. Amalec et Agag, 1. Reg. 15. Et pingues Israel, ps.
77. et Og, rex Basan, figurant. Igitur Multitudo, magnitudo, altitudo,
opes, favor, delitiae, gloria, hoc est totus mundus adversatur Euangelio
dei et ministris eius, solitariis, parvis, paucis, humilibus,
pauperibus, afflictis, contemptis et odiosis. Epitasin illam
‘circundederunt’, ‘obsederunt’ satis in psalmis superioribus
diximus, ne ubique omnia eadem repetamus.

[22, 14.] Aperuerunt super me os suum, 

Sicut leo rapiens et rugiens.

[Joh. 19, 15.] Hoc fecerunt, quando clamaverunt ‘Tolle, tolle,
crucifige eum’, de quo [Jer. 12, 8.] et Hiere. 12. ‘facta est mihi
haereditas mea quasi leo in sylva, dedit contra me vocem, ideo odivi
eam’. Indicat enim propheta impetuosam et praecipitem iram Iudaeorum,
quod, sicut leo rugiens et rapiens aperto ore non tentat aut cogitat,
quid facturus sit, sed anhelo impetu id unum agit, ut rapiat, laceret et
devoret, Ita impii in Christum pontifices prae furia neque cogitant
neque vident neque audiunt, quid faciant aut faciendum sit, sed hoc unum
anhelant, ut quantocius et quam crudelissime perdant. Maioris enim
furoris significatio est, quod os leonis apertum quam ungulas porrectas
dicit, non enim lacerasse et occidisse Christum satis erat Iudaeis, sed
devoratum et absorptum voluerunt, ut eius memoria aboleretur de terra
penitus. Sic [Spr. 1, 12.] est omnis impius affectus contra pium.
Prover. 1. ‘Deglutiamus innocentes sicut infernus viventes et
immaculatos sicut descendentes in lacum’. Sic [Ps. 7, 3., Ps. 10, 9.]
ps. 7. ‘Ne quando rapiat sicut leo animam’. Et 10. ‘Sicut leo in
spelunca 

[Seite 629]

[Ps. 17, 12.] sua’. Et 16. ‘Similitudo eius sicut leonis
desyderantis rapinam’. Hoc autem versu in hebraeo non additur
adverbium ‘sicut’, sed absoluta allegoria appellat populum Iudaeorum
leonem rapientem et rugientem, forte propter epitasin furoris Iudaici
indicandam.

[22, 15.] Sicut aqua effusus sum, et dispersa sunt omnia ossa mea, 

factum est cor meum sicut caera, 

Liquescens in medio ventris mei. 

Hanc effusionem Christi aptant multi ad sanguinem eius, quod prae
caeteris liquoribus aqua ad novissimas usque guttas penitus effunditur,
ita sanguis Christi penitus sit de corpore exhaustus. Verum hoc hominis
commentum esse videtur ad crassos tantum olei et mellis liquores
respicientis, cum et vinum et alii multi liquores non minus quam aqua
penitissime effundantur. Melius diceretur, si hunc sensum acceptes,
sanguinem Christi copiosissime, prodigalissime et vilissime esse effusum
sicut aquam, qua nihil vilius et prodigalius effunditur, ut intelligas,
Sanguinem Christi contemptissimum [Ps. 79, 3.] et nullius praecii fuisse
in oculis fundentium illum, sicut ps. 78. eodem sensu dicitur
‘Effuderunt sanguinem ipsorum tanquam aquam in circuitu Heirusalem’.
Caeteri enim liquores cum cura et observatione et aliis vasis
excipientibus funduntur, ut vinum, oleum, balsamum, myrrha et similes.

Mea tamen sententia etiam vel magis proprie ad totum Christum ista [2.
Sam. 14, 14.] pertinet effusio, quo modo 2. Reg. 14. dicitur ‘Omnes
morimur et quasi aquae [1. Mos. 49, 4.] dilabimur in terram, quae non
revertuntur’. Et Gen. 49. ‘Sicut aqua effusus es, non crescas’.
Quo significetur Christus sicut aqua vilissime proiectus et omnibus
passim ad proiiciendum expositus, et quod magis affectum praesentem
attingit, qui a nullo exceptus et reservatus, sed velut desperata
resurrectione irrecuperabiliter proiectus sit, sicut aqua profusa denuo
non colligitur. Quibus verbis significat, qualis esset in oculis
hominum, praesertim iustorum et optimorum, nam illis videbatur actum
esse de eo, quod a nemine vel servandum vel denuo reducendum sperabant,
sicut illi Lucae [Luc. 24, 21.] ult. ‘Nos sperabamus, quod ipse esset
redempturus Israel’. Quodsi et hoc velit quisquam his verbis
significari, quod effusus sit viribus, hoc est ut [Dan. 10, 17.] Daniel
loquitur, nihil in eo relictum sit virium, sed exinanitus profusissime
et vilissime sicut aqua, omnibus viribus effusus, fuerit non nisi inane
infirmitatis vasculum, qui ante erat omni virtute plenissimus. Sic enim
et [1. Pet. 3, 7.] Petrus appellat mulierem vasculum infirmius. Et hoc
verbo velut generali themate incipiat passiones sensuales narrare, quas
deinceps ordine singulatim persequatur. Hic lectoris arbitrium esto,
mihi hic sensus pene omnium potior est.

[Seite 630]

‘Dispersa sunt omnia ossa mea’, idest divisa, separata ab invicem.
Quod etsi ad crucifixionem videatur pertinere, arbitror tamen, infra de
hac re dici ‘dinumeraverunt omnia ossa mea’ et hic effusam virtutem
declarari, quae erat, quod ossa tum terroribus praedictis ex interna
spiritus angustia tum externis passionibus essent infirmata, ut nullum
os alterum iuvaret, sed velut seiunctae essent compages, quodlibet per
se infirmaretur. Sanis enim ac robustis ossa sic sunt compacta, quod
alterum altero mutuis officiis iuvatur. Et experientia docet, vehementer
aegrotis aut supra modum exterritis ossa debilitari et gravari, ut nullo
operi sint idonea. Non ergo sunt ossa Christi dispersa, quod ab invicem
fuerint separata, sed officia ossium separata sunt, et mutuo sese
dereliquerunt in toto corpore.

‘Factum est cor meum sicut caera liquescens in medio ventris mei’.
Non est proprie venter in hebraeo, cum cor non sit in ventre, sed in
visceribus seu intestinis, in iis enim cor sub pectore reconditum est.
Pertinet autem et haec afflictio non ad spiritum, sed ad sensum, qua
cor, organum scilicet primum spiritus, spiritualibus illis et
sensualibus cruciatibus contritum tremit, nutat ac fluctuat etiam
sensibili motu. Que frequens est quaerela [Ps. 40, 13., Ps. 38, 11.] per
psalterium, ps. 39. ‘Et cor meum dereliquit me’, Et 37. ‘Cor meum
conturbatum est’, cuius verbi mira est emphasis, quae liquentis caerae
allegoriam hoc loco tributam cordi abunde implet, Significans, cor
verti, reverti, volvi et girari instar trochi, ut nusquam invenire
possit quietem. Medici tremorem cordis habent, sed dissimilem huic,
quantum ad affectus et causas attinet. Ii enim, qui confidunt et iucundi
sunt, dicuntur corde confortari, [Ps. 27, 14.] velut rupes solida
indurari et immobiliter stare, ut ps. 26. ‘Expecta dominum, viriliter
age, et confortetur cor tuum, et sustine dominum’. Ita econtra
contritis et exterritis cor mollescit et labascit, ut similis sit caerae
liquenti. [Mich. 1, 4.] Econtra de impiis tabescentibus et conturbatis
Micheae 1. ‘Sicut caera a facie [Ps. 68, 3.] ignis et sicut aquae
decurrunt in praeceps’. Et ps. 67. ‘Sicut fluit (idest liquescit,
tabescit, eodem hoc verbo) caera a facie ignis, sic pereant impii a
facie dei’.

[Ps. 39, 12.] Quam tabescentiam ps. 38. sic eloquitur ‘propter
iniquitatem corripuisti hominem et tabescere fecisti sicut araneam
animam eius’, ubi idem verbum liquescendi ponitur hoc modo:
tabefecisti sicut tineam desiderium eius. Volunt autem, id verbi proprie
significare exustionem, arefactionem, exiccationem, [Jes. 64, 1 f.]
qualia fieri solent ab igne magno. Sic Isai. 64. ‘a facie tua montes
defluerent et sicut exustio ignis tabescerent, et aquae arderent
igni’, ut et hoc versu dici possit: factum est cor meum sicut caera
tabescens, quod caera sit ignis impatientissima, nec nisi ad
consumptionem exiccationemque sui ad ignem adhiberi possit. Ita hic
Christus cordis sui defectum, imminutionem, tabescentiam ante faciem
internae illius et externae passionis indicare putandus 

[Seite 631]

est. Quod autem ‘in medio intestinorum’ addit, perissologia esse
videtur, qua uti solent quaerulosi et afflicti, nisi dictum sit ad
differentiam earum passionum, quae ab extra invadunt et per obiecta et
sensum affligunt, ab iis, quae ab intra torquent, spiritualibus illis
praedictis, quae sine obiectis sensu perceptis, incomprehensibili tamen
modo cor intus comprehendunt, tabefaciunt et ad nihilum redigunt, ut
sentiat, sese perire quidem et tabescere, nec possit tamen dicere aut
intelligere, unde veniat aut quo vadat spiritus ille procellarum, id
quod facit, ut nec fugam nec remedium quarere possit, sed in medio sese
relinquere cogatur.

[22, 16.] Aruit tanquam testa virtus mea, et lingua mea adhaesit 

faucibus meis. Et in pulverem mortis deduxisti me.

Prosequitur passiones sensuales (ut dixi), mira autem metaphora
‘testae aridae’ ad virtutem infirmatam. Est hoc loco ‘virtus
mea’ ‘Cohi’, idest energia, efficatia, operatio seu virtus
executiva, ut sit sensus: effusis omnibus ossibus, humiliatis viribus,
corde tabefacto inutilis factus sum ad omne opus, prorsus nihil facere
possum universis membris meis, ut si etiam aliquid cogitavero et
dictavero faciendum, deest tamen virtus, quae id impleat et faciat.
Quando enim spiritus praesens fuerit, exultat homo et germinans
germinat, ceu arbor fructuosa fructus plurimos et prospere agit, et
virtus eius roboratur, sicut [Spr. 20, 29.] prover. 20. dicit
‘Exultatio iuvenum virtus eorum’. At recedente spiritu et corde
tabescente arescit et desinit operari, sicut arbor arescens desinit
fructificare. Christus vero vehementem suam infirmitatem notam facturus
comparat suam ariditatem non arbori arescenti, sed testae aridae, qua
nihil est aridius et succo inanius et siticulosius. Sic enim exhaustus
fuit omni vitali succo et incremento naturali, ut totus aridus et
siticulosus esset, de qua re [Jes. 53, 2.] Isaias 53. videtur loqui:
‘Et sicut virgultum coram eo, et sicut radix de terra sitienti’. Nam
ex hac arida testa et infirma infirmitate crevit illa arbor
succulentissima, florentissima, fructuosissima Ecclesia. Non ergo haec
arida virtus infirmitatem, morbum aut aliquod positivum, sed impotentiam
operandi privative significat, ad quam mox sequitur illud:

‘Lingua mea adhaesit faucibus meis’, quod non eget interpretatione.
Testa enim arida, siticulosa et bibula est, ita Christus in Cruce prae
ariditate sitivit. Venit autem et ista sitis et ariditas magis ex
spiritualibus illis angustiis, quam ex corporalibus afflictionibus.
Incredibile est enim, quam extorreat, exiccet, tabefaciat subito omnem
succum vitalem ea tribulatio per omnia membra, praesertim in lingua, in
qua potissimum sentitur ea siccitas, ut non inepte hoc verbum tabescendi
a nomine ‘hamasim’, quod magnum et excellentem ignem, vel econtra
hamasim ab ‘hemes’, quod liquescere, tabescere, extorreri, exiccari
diximus significare. Est enim hic ignis, quem senserunt [5. Mos. 18,
16.] illi, qui dixerunt Deutro. 18. ‘Ultra non audiam vocem domini dei
mei, 

[Seite 632]

[5. Mos. 5, 24 f.] et ignem hunc maximum amplius non videbo, ne
moriar’. Et 5. ‘probavimus hodie, quod loquente deo cum homine
vixerit homo. Cur ergo moriemur et devorabit nos hic ignis maximus’.
Hinc deus noster ignis consumens vocatur, [5. Mos. 4, 24., Hebr. 12,
29.] Deutro. 4. et heb. 12.

‘Et in pulverem mortis deduxisti me’ seu ‘posuisti me’. Hoc
velut Epiphonema dici videtur, quo in summa concludit, omnes passiones
eo pertingere, ut in pulverem mortis iret. Quis est autem iste pulvis
mortis? Puto figurate hoc dici pro eo, quod est ad nihilum, quod est in
morte, ut [Ps. 7, 6.] pulvis metaphorice nihilum significet. Sic ps. 7.
pulverem ignominiae indicare videtur, dum dicit ‘Et gloriam meam in
pulverem deducat’. Et [1. Kön. 16, 2.] 3. Reg. 16. pulverem
paupertatis sonat dicens ‘Exaltavi te de pulvere et posui [Hiob 7, 5.]
te ducem populi mei’ &c. Et Iob 7. pulverem aegritudinis ‘Induta est
caro mea putredine et luto pulveris’ &c. Sic videtur esse scripturae
tropus proprius, pulverem accipere pro re ad nihilum redacta.

[22, 17.] Quoniam circundederunt me canes multi, 

Concilium malignantium obsedit me, 

Foderunt manus meas et pedes meos.

Enumeratis duobus passionum generibus, scilicet spiritualium et
sensualium, hic tertium et ultimum enumerat, corporalium seu membrorum
et ad membra pertinentium, scilicet vestium et nuditatis. Nomen
‘multi’ superfluit, Et Hieronymus pro ‘canibus’ ‘venatores’
reddidit, forte gratia explicandi et satisfaciendi titulo, ut canes
venaticos et cervam captam et laniatam intelligamus. Plana autem sunt
omnia ex Euangeliis abunde cognita. Circundederunt enim corpus eius,
ceperunt, tenuerunt et obsederunt, tandem et fossis manibus et pedibus
eius crucifixerunt.

Sed nunquid et hic conviciatur Christus appellans eos ‘canes’ et
‘malignos’? Sed convicia non ex nominum specie aut sono, sed affectu
animi aestimanda sunt. Convicium enim non est, quod sine ira et odio
profertur. [Phil. 3, 2. 18.] Nam et Paulus Iudaeos vocat canes, malos
operarios, inimicos crucis, Et [Luc. 24, 25.] Christus stultos
Apostolos, Sicut ediverso laudes et praeconia ex animo, non voce
probantur. Ideo canes hic appellat, qui eum iniquis latratibus
morsibusque coram Pilato accusaverunt, laceraverunt et in manus gentium
ad mortem crucis tradiderunt, cum hoc non nisi ex mera malitia sese
facere scirent et ipsi. Nota est autem huius animalis rabies et ira, quo
ingenio ferme differt ab aliis animantibus, unde et Iudaeorum furor et
rabies ea metaphora fuit significanda.

Tractemus autem parumper et nos contentiosum hunc locum ‘Foderunt
manus meas et pedes meos’, ne penitus intactum praeteriisse videamur.
Iudaei pertinaciter hic legendum contendunt non ‘foderunt’, sed
‘sicut leo’, causati, quod verbum ‘foderunt’ hebraice scribatur
per caph et res et he sine 

[Seite 633]

aleph, cum hoc loco aleph ponatur inter caph et res et legatur
‘Caari’, non ‘caru’. ‘Caari’ autem significat ‘sicut
leo’, ‘Caru’ ‘foderunt’. Ad haec affirmant vocabulum
‘Caari’ non nisi bis in tota Biblia reperiri, hoc psalmo et [Jes.
38, 13.] Isaiae 38., ubi dicitur ‘Sicut leo sic contrivit omnia
ossa’. In caeteris omnibus [Ps. 7, 3.] locis dicitur ‘Carie’, non
‘Caari’, ut ps. 7. ‘Ne quando rapiat Carie [Ps. 10, 9.] animam
meam’. Et 10. ‘Insidiatur in abscondito Carie’, idest sicut leo.
Et [22, 14.] hoc psalmo versu superiore ‘Carie rapiens et rugiens’.
Nec video, quo modo possint per grammaticam cogi, ‘Caari’ hoc loco
pro ‘foderunt’ accipere, [Jes. 38, 13.] quando eandem dictionem
Isaiae 38. ipsi nos cogunt pro ‘sicut leo’ accipere. Certe species
ab eorum parte stat fortis, pro nobis nulla, quantum ad grammaticam
attinet. Et durum est dicere, omnes libros eorum esse hoc loco
depravatos. Nam quod punctis aliter variatis legi potest ‘Caari’ et
‘Caaru’ non satisfacit, cum punctis non esse credendum satis
constet, ut quae sunt recens inventum.

Nobis, qui in Christum credimus, et hunc psalmum totum de Christo dictum
autoritate Euangelica tenemus, facile est probare legendum
‘foderunt’, non ‘sicut leo’. Nos enim non rem gestam e
scripturarum mysteriis, sed scripturarum mysteria e re gesta, hoc est
veterem scripturam Euangelio illustramus et non econtra, et illius
sensum huius sensu comparamus et in Christum ceu duos Cherubin in
propitiatorium spectare facimus, sicut dicit [Jer. 23, 20., 2. Mos. 33,
23.] Hier. 23. ‘In novissimis intelligetis consilium eius’. Et ad
Mosen ‘posteriora mea videbis’. Cum ergo certum habeamus, Christi
manus et pedes esse perfossos in cruce, nec minus certum, hunc psalmum
in Christum quadrare, tum sensus mire consentiat ac omnino exigat
‘foderunt’ legendum esse, praesertim cum nullus etiam grammatice
rigor huic resistat, absque contentione et cunctatione legimus
‘foderunt’. Adversarios vero primum urgebit sensus ipsius
absurditas. Quid enim sonat: sicut Leo manus meas et pedes meos? Quodsi
etiam repetendum dixerint verbum ‘obsedit’ hoc modo ‘Consilium
malignantium obsedit me, Sicut Leo obsedit manus meas et pedes meos’,
non effugient, immo maius incurrunt absurdum. Quo modo Leo obsedit manus
et pedes, cui scriptura solet os apertum, rugitum et rapinam tribuere,
ut totum devoret? aut quae nugatio spiritus ista, ut totum obsessum
concilio malignantium, addat etiam manus et pedes obsideri a leone,
quasi manus et pedes non obsideat, qui totum corpus obsidet. Eadem
manent, si quodlibet aliud verbum subaudiant. Quicquid enim Leoni
tribuerint in manus et pedes, ipse communis sensus coget tribui eidem in
totum corpus. Nostrae autem intelligentiae nihil prorsus absurdi
obstrepit, sed omnia aptissime quadrant, ut etiam si nec ‘Caari’ nec
‘caru’ positum fuisset, tamen res gesta subintelligi doceret.

[Seite 634]

Deinde et hoc negocii manet illos, quod hunc versum cogentur dictum
admittere de aliqua insigni passione istarum manuum et pedum,
cuiuscunque fuerint. Proferant ergo sive Mardocheum sive Ester, quae est
ista insignis passio, quam in manibus et pedibus uter illorum tulerit?
Sed nec universa scriptura ullius iusti meminit, qui insignem
persecutionem manuum et pedum passus sit. Aliam enim hanc passionem esse
oportet, quam reliqui corporis fuerit, ac prorsus manuum ac pedum
seorsum propriam. Quae nam ergo? Non dicent, quod nervis et compedibus
vincirentur, quia sic non facit leo manibus et pedibus, nec aliquid
simile, quo metaphorae ratio constare possit, Nec tale quippiam Ester
aut Mardocheus pertulit nec amputationem manuum ac pedum, et prorsus
nihil possunt leoni et manibus dare, quod ullus sanctorum passus sit.
Nos autem Christum habemus insigni manuum et pedum persecutione clarum,
quam versus tota pronitate sequitur et capit.

Sola ergo superest grammatica, quam decet Theologiae cedere, cum non res
verbis, sed verba rebus subiecta sint et cedant, et vox merito sensum
sequatur et litera spiritum. Primum sine punctis legi potest ‘Caare’
pro ‘caarim’, idest fodientes pro foderunt, ut sit nomen pluralis
numeri, quod in statu regiminis abiicit mem finale, et mutat i vocalem
in e, ut habet usus hebreae linguae. Tunc nihil mutato sensu legetur:
Consilium malignantium obsedit me, fodientes vel fodientium manus meas
et pedes meos. Iam cum in omnibus talibus nominibus soleat post primam
literam verbi sui originalis addi Vaff vel punctum holem, quo a verbo
differat et derivetur, Quis scit, an propheta usus licentia sua pro Vaff
posuerit aleph, ob insignem rei novae eventum? Legimus enim, et Isaiam
capit. 9. eadem licentia usum mem finale in medio dictionis Lemarbe
contra totius linguae et grammaticae morem posuisse, aeque ob insigne
regni Christi mysterium, quod clausum et sterile in rebus istis, tamen
multiplicatur et aperitur in totum orbem.

Iam si sola pertinacia repugnat, nihil profuisset, si etiam verbum
‘Caari’ suis propriis literis et punctis posuisset. Cum enim Caari
sit ambiguum in hebraeo ad emendi, parandi, fodiendi significationem,
quis pertinaces eo cogere potuisset, ut fodiendi potius quam parandi et
emendi significationem admitterent? immo qui re gesta non moventur et
literis inhaerent, maiori tunc specie significationem fodiendi
declinassent, cum minus intolerabile sit, manus et pedes disponi et emi,
sicut manus laborare, capi et invenire dicuntur. Si ergo tunc accessuri
erant, si Caari positum esset, contempta aequivocatione propter
evidentiam rei gestae, et modo accederent, eandem rei gestae veritatem
unico elemento Aleph facile praeferentes. Verum ut in litera Aleph
pertinaciam suam tuentur, ita tunc in aequivocatione tutati fuissent. Et
quam veritatem etiam manifestissimam pertinatia non contemnit et eludit?
Quid autem si propheta dedita opera Aleph interposuit, 

[Seite 635]

ut aequivocationis elusionem ex ea parte praeveniret et per absurditatem
ex altera parte occurreret, ne Caari idest sicut leo dicere auderent, et
tamen velut insigni monitorio literae aleph eos ab aequivocatione
revocaret et sic in medio conclusos teneret, ut sensum germanum cum re
gesta congruentem effugere non possent? et tamen id, quod contra
pertinatiam factum est, pertinacia pro se tuenda pervertit.

Et quis novit, an spiritus etiam eo consilio hanc dictionem mutarit, ut
esset mysterium occultum, donec impleretur, sicut et titulum psalmo
dedit occultissimum, quem non nisi res gesta, immo ipsemet aperiret,
quem spiritum cum tota Ecclesia habeat eruditorem et hoc loco
‘foderunt’ legat, cum [Tit. 3, 10 f.] re ipsa consentiens,
pertinacibus valedicemus, sicut Apostolus monet ‘Haereticum hominem
devita sciens, quoniam subversus est, qui eiusmodi est, cum sit suo
iuditio condemnatus’, satis habentes, quod nostram fidem tenuerimus et
nostram lectionem eatenus defenderimus, quatenus nullo neque grammatico
rigore neque opportunitate sensus, neque argumento rei gestae nos cogere
possunt, ut non legamus ‘foderunt’. Nos autem praeter hoc, quod
grammatica nobis non resistit, immo patrocinatur, praesertim syntactica,
et sensum et rem gestam habemus aptissime et amicissime conspirantes.
Illi contra solam grammaticam eamque et rigidissimam et orthographicam
solum, nec hanc nisi incertam, unico totius exemplo Bibliae duntaxat
patrocinante, cum nulla rei gestae, immo contrario argumento, deinde
importunissimo et absurdissimo sensu, nulla denique syntaxeos
constantia.

De sensu autem verborum nulla quaestio, cum toti orbi, etiam impiis sit
notissimus. Videmus tamen hic spiritus Davidici incomparabilem gloriam,
qui Christi omnia sacramenta adeo pernoverit, ut etiam crucifigendi
modum praeviderit. Nam in spiritualibus illis malis et ipse non parum
fuit eruditus et exercitatus, ut facile fuerit, et Christum similia vel
maiora passurum praenosse, sed fodi manus et pedes nunquam expertus
fuerat nec tale aliquid in alio quopiam viderat unquam, et tamen ita
pronunciat, ut nullus alius scripturae locus aeque clare tradiderit, ne
Euangelia quidem cum toto novo testamento. Et quod magis miremur,
obscurissimus simul et clarissimus est eisdem verbis. Nam antequam
impleretur, quis perfossionem manuum et pedum et ossium dinumerationem
intellexisset crucifixionem? cum tot modis possint fodi non crucifixo
ullo, post impletionem vero nihil aptius, nihil clarius dictum est, quam
fodi manus et pedes, et numerari ossa, ut et Augustinus hic dicat, non
potuisse melius describi extensionem corporis in ligno.

[Seite 636]

[22, 18.] Dinumeraverunt omnia ossa mea. 

Ipsi vero consideraverunt et inspexerunt me.

Hebraeus ‘Numerabo omnia ossa mea’, quod diceretur latine per
optativum potentialem hoc modo: queam, vel queas, vel queat quis
numerare omnia ossa mea. Qui versus et vernaculae nostrae proverbium vel
dedit vel invenit, quo de vehementer macrescentibus dicimus: Man mocht
yhm alle seyn gepeyn czelen. Neque enim Iudaei vel ulli alii negocium
sibi dederunt, ut numerarent ossa eius, neque ipsemet numeravit. Per se
autem patet intelligentia, ex re gesta omnibus notissima, quantum ad
historiam pertinet, caeterum ignotissima, quantum ad sacramentum fidei
et spiritus, de quo inferius.

Duo ista verba ‘Consideraverunt’ et ‘viderunt’ seu
‘inspexerunt’ sic mihi differre, saltem hoc loco videntur, quod
alterum, nempe ‘consideraverunt’, [Ps. 113, 5 f.] significet vertere
vultum ad videndum, ut ps. 110. ‘Dominus de coelo [1. Mos. 19, 17.] in
terram aspexit’. Gen. 19 ‘Noli respicere post tergum tuum’. Quo
verbo [Jes. 51, 1.] etiam ad videndum convocantur alii, ut Isa. 51.
‘Attendite ad petram, unde excisi estis’, sicut Canaan suos fratres
movit ad videndam patris nuditatem, [1. Mos. 9, 22.] Gen. 9. Alterum
vero ‘viderunt’ pertinet ad moram videndi et ad affectum vel
voluptatis vel molestiae capiendae ex re visa, qua oculi pascuntur vel
[Ps. 112, 8., Ps. 54, 9.] cruciantur. Sic ps. 111. ‘Donec despiciat
inimicos suos’. Et 53. ‘Et super [Ps. 112, 10.] inimicos meos
despexit oculus meus’. Contra ‘peccator videbit et irascetur’,
[Ps. 35, 21., Mich. 7, 9 f.] Clarius ps. 30. ‘Euge, euge viderunt
oculi nostri’. Et Micheae 7. utroque affectu huius verbi brevi textu
variat ‘Videbo iustitiam eius (idest videns gaudebo in iustitia eius),
et aspiciet in me inimica mea et confundetur (idest videbit cum dolore).
Oculi mei videbunt eam’, idest delectabuntur videntes. [Ps. 91, 8.]
Hoc modo illud ps. 90. intelligitur ‘Veruntamen oculis tuis
considerabis et retributionem peccatorum videbis’, ubi eadem verba
huius versus ponuntur.

Est ergo sensus: talia mihi pacienti non modo non compatiebantur, sed
cum iam nihil superesset, quod facerent in meam ignominiam, sese mutuo
ad videndum me exhortati sunt et commoverunt: Sie vveysseten mit fingern
auff mich. Deinde oculos suos in me cum summo tripudio, insultatione,
voluptate paverunt et saturaverunt, compotes scilicet facti suae
nequitiae. [Ps. 89, 43., Richt. 16, 28.] Hoc ps. 88. vocat laetificare
inimicos, sicut figuravit et Sampson, ludens coram Philistaeis.
Crudelissima scilicet rabies eorum arguitur, qui ultimo et tali
supplicio etiam delectati sunt, vere hominum oculi insatiabiles (ut
Salomon [Spr. 27, 20.] ait) etiam in furiis exercendis. Hebraeus autem
hunc affectum plenius tradit, quando idiotismo suo dicit ‘viderunt in
me, Videbo in iustitia eius, oculus meus videbit in hostibus meis’,
aut si absolute ponatur ‘peccator videbit et irascetur’ &c.

[Seite 637]

[22, 19.] Diviserunt sibi vestimenta mea. 

Et super vestem meam miserunt sortem.

Mirum, cur Euangelistae hunc prae ceteris versum adducant, cum videatur
minimum et ultimum passionis genus indicare, nempe spolium [Matth. 27,
46., Marc 15, 34.] vestimentorum, praesertim Iohannes, qui omisso primo
versu, quem Matthaeus [Joh. 19, 24.] et Marcus inserunt, hunc minoris
ponderis verbose et integra historia quadam recitat. Cur non cor, ossa,
linguam aut alia, quae hic narrantur, allegant? Sed et Euangelistae
forte moti sunt, cur nam propheta hanc iniuriam Christi cecinerit, cum
multa alia maioris momenti tacuerit, ut sputa, spineam coronam,
flagella, observantes in ea insigne aliquod mysterium, quod prodere
voluerunt. An ideo fecerunt, ut primo et novissimo versu passionum
allegato indicarent, omnes intermedios quoque ad Christum pertinere
impletosque pro allegatis haberi debere? Nam primus versus primam et
summam passionem Christi, hic ultimus ultimam et prae caeteris mitiorem
tradit. De mysterio dicemus loco suo.

�

Finitis passionibus Christi dignum est pro psalmi huius omnium principis
ampliore intellectu paululum immorari et observare in eo, id quod [Col.
2, 3.] Paulus dicit, in Christo esse absconditos omnes tesauros
sapientiae et scientiae. Tentemus itaque ingredi in abscondita illa, si
spiritus nobis ostium dignabitur aperire. Primum non est dubium in
Christo nobis non modo proposita esse omnia exempla Christianae
conversationis absolutissima, sed et commendata omnia sacramenta
prophetiae, in Ecclesia sua in finem usque mundi implenda. Sic enim B.
Augustinus li. 3 Tri. 4. docet, Christum suo simplo respondere nostro
duplo, hoc est sua historia simplici nobis duplo fructu servire, exemplo
et sacramento. Verum nos hoc tempore Augustinum augeamus et procedamus
nostro filo, in quattuor facies Christum partientes velut in quattuor
cornua crucis. Duas dabimus piis, qui illo bene utantur, duas impiis,
qui illo pessime abutantur. Piorum una sit credentium, altera
imitantium. Impiorum una sit apostatantium, altera persequentium. 

[Seite 638]

Sed omnia haec quattuor in absconditis, ut non nisi fide percipi
possint.

Prima facies Christi: Est notitia eius in spiritu et fide, hoc est ut
non tantum scias historiam passionis eius, in qua hodie solum laboratur,
ut in nulla re superstitiosius, tot fabulis, nugis et mendaciis
conspurcata, ut aerge historia permanserit, denique infelici, ne dicam
impia digressione expatiantes, et ii inter eos laudatissimi, pene totam
vel saltem potiorem eius partem fecerunt, gladios, dolores et
compassiones Mariae, adhaec vituperationes Iudaeorum non parvam eius
partem obtinent, ut si quid historiae reliquum est, nihil tamen superest
simplicitatis Euangelisticae, quae sola in hac re omnium maxime et valet
servanda fuit, propter fidem spiritus formandam quae curiosis et
superstitiosis impeditur, immo perditur, sola [Spr. 3, 32.] autem
simplicitate alitur et servatur, sicut scriptum est proverb. 3. ‘cum
simplicibus sermocinatio sapientiae’, seu ut Hebraeus habet, ‘ad
rectos secretum eius’. Tunc autem noscis in spiritu passionem Christi,
quando pleno affectu fidei in ipsam raperis non dubitans, pro te esse
Christum haec omnia passum, poenasque illius tua esse peccata, quae
super se accepit et tulit, resurgensque a mortuis in semetipso absorbuit
victor, ne tibi nocerent, modo in nomine eius credideris. Nam qualis
forma Christi patientis in oculis hominum, talis tua in oculis dei, et
quod Christo faciunt homines, hoc tibi faciunt tua peccata et daemones,
nisi quod tum, cum pateris, non sentis, immo in eis delectaris ceu
furiosus in malis suis ridens, in quibus Christus dolet sapiens. Senties
autem et tu, ubi revelante lege formam hanc foedissimam peccati tui
cognoveris, quam ignorans tibi ipsi velata lege peccans paraveras.

Sic tu es miser ille derelictus, vermis et non homo, opprobrium hominum
et abiectio plebis, omnibus visus derisus, ad desperationem adactus,
reprobus, damnatus, circundatus vitulis et tauris, datus leonis ori
rugientis et rapientis, effusus, sicut aqua dispersa ossa tua, cor
liquescens, arescens sicut testa lingua faucibus adherente, in pulverem
mortis deductus, canibus et concilio malignorum obsessus, fossis manibus
et pedibus ossibusque numeratis, tandem vestibus ablatis et sorte
distributis in sempiternam oblivionem de omnium memoria abolitus. Haec,
inquam, omnia, quod in anima operetur peccatum, tibi Christus sua forma
ostendit ignaro. Cui nisi credideris et talem tete agnoveris atque
peccare deinceps talemque formam augere desieris, veniet dies
revelationis, ut credere non possis, sentire autem cogaris, talem te
esse, et tamen neque vitare neque mutare possis. Quid autem singulorum
istorum in conscientia sit, longum fuerit investigare, et inexpertis
frustra dicitur, cum omnia subito fiant et solius conscientiae
confusione 

[Seite 639]

peragantur. Infra tamen e tercia et quarta facie aliquid de iis
intelligi poterit. Hac igitur prima facie similis efficeris Christo in
spiritu et fide, idest credis et agnoscis, te talem esse in conscientia,
qualis est Christus in carne, atque haec est similitudo salutaris et
bona, promovens ad salutem.

Secunda: Est imitatio Christi externo exemplo, quo modo solum tractant
passionem Christi, qui optime tractant hodie, licet et hi rari sint. [1.
Petr. 4, 1.] Sic. 1. Pet. 4. ‘Christo in carne passo, et vos eadem
cogitatione armamini’. [Hebr. 12, 3.] Heb. 13. ‘Recogitate eum, qui
talem adversus semetipsum sustinuit a peccatoribus [Röm. 4, 25.]
contradictionem’. Sed de prima facie Ro. 5. ‘Qui mortuus est propter
peccata nostra et resurrexit propter iustificationem nostram’. Et [1.
Petr. 3, 18.] Petrus 1. Pet. 3. ‘Christus semel pro peccatis nostris
mortuus est, iustus [Hebr. 5, 7 u. 9.] pro iniustis’. Et Epistola ad
Hebraeos Christum pontificem describens egregie primam illam faciem
tractat. Et in iis duabus noticiis pendet sapientia fidelium Christi,
prior tamen, quia fidei est, principalis est, et has duas Augustinus
appellat Sacramentum et exemplum: Sacramentum, quo abscondita fides
alitur, Exemplum, quod vita externa imitatur. Hac facie similes
efficimur Christo in carne quoque, idest similia foris patimur, et [2.
Cor. 1, 5.] ipsa salutaris similitudo est, de qua Paulus dicit
‘passiones Christi abundant in nobis’. Neque enim nisi spiritu et
ipsa cognoscitur, hoc est affectu et amore in nobis formatur. Nemo enim
similia Christo patitur, nisi spiritu magistro erudiatur, cum interim
sine spiritu multa de ea loqui, multa operari, multa denique pati, sed
dissimilia Christo possit. Nam et daemones patiuntur, sed sua culpa,
Christi passiones innocentiae et propter iustitiam passiones sunt.

Tertia facies: Est apostatantium et incredulorum. Haec a prima facie
nihil differt nisi penes sensum. Impietas enim tales facit, qualis est
forma Christi. Sed insensati id non intelligunt ac perseverant in ea,
proficientes de die in diem magis ac magis in eandem formam, a caecitate
in caecitatem, de vitio in vitium. Sensati vero et revelante lege
humiliati intelligunt et resipiscunt, quottidie exuentes hanc formam,
proficientes de virtute in virtutem, de claritate in claritatem, donec
destruatur corpus peccati et cum Christo moriatur, renovatum in eandem
imaginem Christi.

Quarta, de qua dicere proposuimus, prophetica est indicans iis, qui
spiritum habent, quid passura sit Ecclesia ab impiis daemonum et hominum
doctrinis, nam Ecclesia corpus Christi est metaphoricum sive
allegoricum, Cuius spiritualem vastationem in suo naturali corpore
praefiguravit. Non enim Ecclesia vastatur temporalibus persecutionibus,
quantum pestilentibus hominum doctrinis, immo illis augetur, istis
minuitur, atque haec est illa novissima persecutio Antichristi,
praedicta per Apostolos, in qua spiritus 

[Seite 640]

Christi in reliquiis suis perseverans gemet pro Ecclesia dei, ea quae
hoc psalmo Christus pro sua naturali persona conqueritur. De qua re
citra [Ps. 89, 39 ff.] allegoriam apertaque prophetia prae caeteris
latius loquitur psalmus 88. dicens ‘Tu vero repulisti et despexisti,
distulisti Christum tuum. Avertisi testamentum servi tui, prophanasti in
terra sanctuarium eius, destruxisti omnes sepes eius, posuisti
firmamentum eius formidinem. Diripuerunt eum omnes transeuntes viam,
factus est opprobrium vicinis suis. Exaltasti dexteram deprimentum eum,
laetificasti omnes inimicos eius. Avertisti adiutorium gladii eius et
non es auxiliatus ei in bello. Destruxisti eum ab emundatione et sedem
eius in terra collisti. Minorasti dies temporis eius, perfudisti eum
confusione’. Haec ille.

Primum est derelinqui, in quo uno multa mala comprehenduntur, scilicet
[Ps. 89, 39.] licet quod ps.88. dicit ‘repulisti, sprevisti, iratus es
cum Christo tuo’. Hoc est aliud nihil, quam Ecclesiam seu regnum
Christi destitui fide, sicut [1. Tim. 4, 1.] Paulus praedixit ‘In
novissimis discedent quidam a fide, attendentes spiritibus [Luc. 18, 8.]
erroris’. Et Christus Lucae 18. ‘Filius hominis cum venerit, putas
inveniet fidem in terra?’ Hoc certe agitur et iam diu actum est tot
caerimoniis, tot sectis, tot ordinibus, sine fine sese frustra
consumentibus, ubique terrarum, die noctuque multus clamor, multae
praeces, multae conciones, multae missae, et iis omnibus nihil
proficitur, quottidie in peius euntibus omnibus. Neque ii, qui vere
clamant gemitu spiritus, exaudiuntur, quo ista portenta ab Ecclesia
repellantur. Tempus est clamandi, sed noluit dominus propitiari propter
peccata nostri impiissimi Manasse, qui oblitus dei sua coepit curare.
Ita fit, ut ubique religionum pompa, Christianismi species, operum
hypocrisis, Euangelii umbra spectetur, sed virtus fidei et charitatis
nulla. Refriguit charitas et abundant iniquitas, et conscientiarum non
nisi carnificina superest, derelinquente nos deo.

Secundum: quod est vermis, non homo, opprobrium et abiectio plebis,
derisio, subsannatio, insultatio et blasphemia. Nam postquam radices
misit superstitio et species illa pietatis, ut iam securi aliam viam ne
ferant quidem, nedum cogitent aut quaerant, mirum ludibrium christiana
fides facta est, quia non licet in pompas eorum loqui. Quod si tentes,
sicut revera tentat, si assit fides, mox haereticus et sexcentis
opprobriis abiectus profligaberis. Exempla hodie satis sunt manifesta.
Itaque Christus nobis timor, opprobrium, derisio et abiectio vulgi est
metu sanctissimi Vicarii Christi et totius sui sacerdotii, qui cum fidei
doctrinam ferre non possit (neque enim simul cum Papali doctrina fides
stabit, cum illa hypocrisis et species, haec veritas et iudicium sit),
necesse est, ut sese glorificet et sub nomine Christi glorioso rem
Christi omnibus opprobriis conspurcet, ut sit ille Christianus, non qui
in Christum credit, sed qui Papae obedit, Et 

[Seite 641]

haereticus, non qui articulos fidei negat, sed Papam non adorat. Actum
enim est de re Christiana regnante Vicario Christi. Tunc enim coepit
deus avertere testamentum servi sui et prophanare in terra sanctuarium
eius, idest in terram conculcare diadema eius, ut non Christus rex, sed
homo peccati in loco eius sancto super nos regnaret.

�, quos Praepositos, Decanos, Officiales, Canonicos, Vicarios, dominos
nostros vocamus. His enim sic capta, circundata et oppressa est Ecclesia
Ecclesiaeque fides, ut facilius fuerit gentium tyrannica imperia fidei
subdere, quam istorum pomposissimas incredibilique mole incrassatas
caerimonias convellere, cum prae abundantia earum nihil syncerae
veritatis spectari possit, adeo totam Hierusalem usque ad os
repleverunt. Hi ore late aperto aliud non docent quam Iura sanctissima
Papae et Aristotelis rationisque naturalis documenta, adeo ut in huius
vastationis prosperitatem repererint universalia studia, in quibus per
conductos dignitatum et praebendarum et graduum titulis operarios
strenue devoraretur, quicquid e baptismate Christo nasceretur,
praesertim praestantioris ingenii et indolis. Et hanc voracitatem
tartaro dignam, non rugientis et rapientis leonis, sed optime erudientis
et docentis pastoris opus apellare oportet, in quo et id addunt, quod
recte sese facere putant, si fidem et fidei confessores absumant et
perdant censuris, igne et ferro, nec sic tamen arguantur esse rugientes
leones.

Quarto: ad haec mala sequuntur, quae necesse est sequi, ut Ecclesia
effundatur sicut aqua, dispergantur ossa, cor liquescat in medio
ventris, arescat virtus, adhereat lingua faucibus, et in pulverem mortis
deducatur. Quid enim vilius habent hodie Gygantes nostri quam animas in
Christo baptisatas et sanguine eius redemptas? Nonne videmus,
Episcopatus, parochias et alias animarum curas tanta levitate distribui,
immo profundi et effundi, ut quo quisque fuerit indoctior et
sceleratior, hoc facilius accedat et pluribus oneretur? ut turbas
animarum non alia aestimatione habeant quam aquam prodigalissime et
vilissime effusam. Certe pensionum illis harpyis non commendatur, non
obtruditur, sed plane effunditur populus Christi, rursum ab illis nec
excipitur neque colligitur, sed fluere et ire permittitur, ut pereat
quod pereat, modo illi census teneant. Quid tum mirum, si ossa
dispergantur, et regnet in populo Christi ea infirmitas, ut membrum
membro prodesse neque discat neque sciat unquam, adeo ut hoc Satanico
regno et ii, qui alioqui ossa et robur populi esse debent, firmiores
scilicet in fide et verbo, nullum iuvare possint. Neque enim admittuntur
ad ea officia eruditi, pii et boni viri, qui utiles essent, ut ossa
mutuo sese et carnem iuvarent, 

[Seite 642]

sed principantur vituli et tauri soli. Sic fit, ut tandem tabescant
etiam optima corda et pereant, destituta ministerio verbi et solatio
fraterno. Inde virtutem arescere necesse est et bonorum operum exempla
penitus cessare, ut sic neque fides neque conscientia bona neque opera
charitatis in Ecclesia spectentur.

Arefacta autem virtute et sublato operum charitatis usu impossibile est
feliciter euangelisare, adherebit enim lingua faucibus, et euangelium,
sicut modo fit, vix nudis verbis recitabitur, hoc est, dum per
experientiam fidei et usum vitae non gustatur neque vitali sensu
cognoscitur, fieri non potest, ut plene et efficaciter doceatur. Non
enim est (ut dicitur) compos eius, quod loquitur, ideo non potest recte
tractare. Frigide enim et parvo fructu docetur, quod sine affectu
docetur, sicut aegre loquitur, cui lingua arida faucibus adheret. Manet
ergo in Ecclesia Christus, sed effusus sicut aqua, manent ossa, sed
dispersa, manet cor, sed tabescens, manet virtus, sed arida, manet
lingua, sed faucibus adherens, quia ad finem mundi Christum et sua
membra durare oportet. Et videmus, Euangelium mansisse in publicis
concionibus et privatis missis, sed sic, ut nec docendi nec exhortandi
studio tractetur, solis syllabis pro usu dumtaxat recitandi de suggestu
pronunciatis, mox fabulatoribus illis ad alias nugas concionem
vertentibus. Qua opera [Luc. 8, 5.] ipsimet volucres illae coeli fiunt,
quae conculcant et comedunt semen, quod iuxta viam iactaverant. Sic ergo
Euangelium neglectissime tractare, quid est aliud quam aridam Christi
linguam faucibus adherere? cum non desint, qui audire gestiant, sed non
assit, qui alacriter et expedite dicat.

Haec via est, qua in pulverem mortis deducta est Ecclesia, ut nusquam
eius species aut vestigium appareat, interim tamen mundus plenus sit
labiis, linguis, vocibus concionatorum, nusquam lingua Christi
succulenta et agilis. Quantus est horror ista considerare? quanto hiatu
et voragine hic [Ps. 89, 48.] absorbentur animae in Christo natae? ut
illud ps. 88. dicere possis ‘Nunquid vane constituisti omnes filios
hominum?’

Adde istis, quod canes et concilium malignorum obsederunt eum, qui et
perforant manus eius et pedes eius. Hi sunt principes Ecclesiarum, qui
pestilentibus suis doctrinis etiam urgent, persequuntur, venantur
Christianos in sua rhetia. Adeo non satis habent Euangelium tacuisse et
oppressisse. [Jes. 56, 10 f.] Nam et Isaias vocat tales canes mutos, non
valentes latrare, et tamen simul impudentissimos et insaturabiles. Quid
enim praedicant, nisi quod ad quaestum eorum inexplebilem faciat? Quam
hic mordent, latrant, clamant et saeviunt in animas, vitam et rem populi
propter bona Ecclesiae suae et patrimonii Christis augenda et servanda.
His ferreis et induratis clavibus perforant, calumniantur, dammant,
excommunicant et inutiles reddunt manus et pedes Christi, idest vera
opera et rectas opiniones spiritus. Nam verba [Pred. 12, 11.] doctrinae
clavos dici Eccles. ult. probat, ubi dici ‘Verba sapientum quasi 

[Seite 643]

stimuli et clavi in altum defixi’, sicut et sagittae, gladius et omnia
arma belli non nisi dogmata sunt. Fodere ergo manus et pedes est aliud
nihil, quam si etiam supersint, qui redargutis impiis illorum
superstitionibus legitima opera et sanum iudicium christianarum rerum
docere laboraverint, tamen suis decretis, censuris, maledictis
crucifigant, damnent et in totum inefficaces reddant, quo suas
impietates stabiliant. Et hic avertit deus robur gladii [Ps. 89, 44.]
Christiani nec auxiliatur in isto bello, ut ps. 88. dicit, sinitque
cadere veritatem [2. Thess. 2, 9 ff.] et praevalere impietatem, ut
operatio erroris regnet super filios incredulitatis, et credant
iniquitati, qui charitatem veritatis non receperunt, ut salvi fierent
Atque Papae quidem et suae Ecclesiae haec sunt portenta.

Ad haec sic examinant corpus Ecclesiae, ut omnia ossa numerari possint,
hoc est nullus eos latere potest, sed mox ut mutierit in quovis etiam
angulo orbis, in publicum protrahunt proditores et pro libidine sua
distendunt. Nam et auricularis illa confessio, quem sinat latere a facie
Papae quantumvis longe positi? Itaque iam non est praesumere, esse
uspiam aliquot Christi ossa occulta, produntur omnino et numerantur,
ubiubi sunt, vel per confessionis secretae exploratores vel exactores et
tortores, ut dixi. In iis autem omnibus tantum abest, ut ullo
miserationis et compassionis sensu moveantur super animas, quas hic
Satanae operationibus sine fine perdunt, ut etiam rideant et exultent,
delectati videre et audire, Ecclesiam sic esse opressam, manus et pedes
perfossos, et in omnem suam libidinem omnia prosperari. Sic enim
Papistae cum Idolo istius vastationis sepius gavisi sunt, victis a se
suaque impietate ministris et cultoribus verae pietatis.

Ultimum est, quod vestes partiuntur et sortem mittunt super tunicam
inconsutilem. Postquam enim omnia, quae verbi et fidei sunt,
oppresserint, ut nec vocalis verbi vigor nec fidei fructus in Ecclesia
palam floreat, reliquum erat unum illud memoriale, cuius inspectu
Christi meminisse et hac memoria nos alere et ad verbum ac fidem
instaurare poteramus, scilicet sacra [1. Tim. 4, 13.] scriptura, non
voce, sed literis contenta. Sic enim Paulus iubet Timotheo, [Joh. 5,
39.] ut intendat lectioni. Et ipse Christus Iohan. 5. ‘Scrutamini
scripturas, illae [Matth. 22, 29.] enim sunt, quae testimonium perhibent
de me’. Et Zadukaeos Matt. 22. arguit ‘Erratis, nescientes
scripturas neque virtutem dei’. In scripturis itaque veritas fidei
involuta invenitur ceu Christus in suis vestimentis. Neque enim ubi vox
et fides et opera Christi defecerunt, aliquid eius amplius habemus quam
solas scripturas. Ideo novissimo loco ea iniuria canitur. Et
Euangelistae spiritu praesente senserunt, quid futurum esset de libris,
quos nobis scribebant de Christo. Et quamvis Christo parum doloris
afferret ea iniuria, tamen non leve, immo ultimum nocumentum Ecclesiae
haec figura significavit, siquidem e scriptura hauriri poterat spiritus
fidei, ex fide tum fluxissent verba et opera, et salva mansisset ex
magna parte Ecclesiae gloria.

[Seite 644]

Duas autem iniurias scripturae sanctae prophetat, divisionem et
sortitionem. De divisione prius. A multis saeculis coepit hoc mysterium
iniquitatis operari, ut simplicissimae scripturae simplicissimus sensus
in multos divideretur, quod malum Origeni, deinde eius sectatori
Hieronymo, sanctis et electis (ut equidem credo) viris, acceptum referri
debet. Iam tum enim [2. Cor. 3, 6.] coeperunt etiam electi in errorem
duci, ut verbum illud Pauli 2. Cor. 4. ‘Litera occidit, spiritus autem
vivificat’ eo torquerent, quod literam historicum, spiritum mysticum
sensum appellarent, nimium infoelici aemulatione [Gal. 4, 22 ff.]
Apostoli Pauli, qui Gal. 4. allegoriam Abrahae et uxorum eius ponit, sed
non literam aut spiritum appellat. Tale quid et Philon (ut Eusebius in
Ecclesiastica historia recenset) Christianos Alexandriae fecisse
scribit, in qua urbe tunc erat insignis christianorum schola post illam,
quae sub Apostolis Antiochiae fuerat. Quorum exemplum Origenes secutus
fuisse videtur et de suo addens prolapsus est nimio, donec historicum
sensum literalem et fastidiendum et solum spiritualem acceptandum
doceret. Restitit tamen ei tum spiritus, in Ecclesia adhuc fervens, et
magno tumultu coorto libros eius damnavit, siquidem et Porphyrio
Apostatae iis studiis magnam praebuit et veram irridendae Christianae
philosophiae occasionem.

Decedentibus autem patribus et succedentium generationum rebus in
deteriora labentibus coepit scriptura varie lacerari, donec ad
Universitates ventum est, et regno Antichristi in manu Romani Pontificis
confirmato, cum iam non mysterium iniquitatis, sed ipsa iniquitas
operaretur, et abominatio staret in loco sancto palam, utpote Christo
iam cum fide extincto, Apostolus eius, cum primis S. Thomas cum Lyra et
suis in orbem vulgare coeperunt quadrigam illam sensuum scripturae,
literalem, tropologicum, allegoricum et anagogicum, ac in has quatuor
partes dividere hanc vestem Christi, ut unusquisque seorsum suos haberet
autores, inquisitores et doctores, ceu milites strenuos et audaces
scripturae corruptores. Quo studio id effecerunt, ut verba scripturae
quidem haberent, sed sic dispartita et lacerata, ut prorsus nihil
constantis intelligentiae, qua animas indueremus, reliquum nobis
fecerint. Neque enim S. Thomas cum omnibus Thomistis universisque
scholasticis doctoribus unius capituli vel in Paulo vel Euangelio vel
quocunque libro scripturae intelligentiam germanam et legitimam unquam
aut habuit aut docuit, ut evidens est experientia. Ubi enim sunt, qui
Paulum vel Euangelium digno et genuino sensu tractaverunt? Et tamen
interim celebrant horum versiculorum decreta: 

Litera gesta docet, quid credas allegoria, 

Moralis quid agas, quo tendas anagogia.

Nonne impiissimum est sic partiri scripturas, ut literae neque fidem
neque mores neque spem tribuas, sed solam historiam iam inutilem? Sic 

[Seite 645]

[2. Tim. 3, 16 f.] allegoriae fidem, non mores neque spem, Tropologiae
mores, Anagogae spem, quasi non Paulus dicat 2. Timo. 3. ‘Omnis
scriptura divinitus inspirata utilis est ad docendum, ad arguendum, ad
corripiendum et ad erudiendum in iustitia, ut perfectus sit homo dei ad
omne opus bonum instructus’. Quid rogo his lacerationibus faciunt,
nisi quod ostendunt, sese prorsus nihil in scripturis de fide, spe,
moribus intelligere. Hinc factum est, ut illustrium patrum, Abrahae,
Isaac et sanctorum totius populi Israel gesta non ad fidem [Hebr. 11, 4
ff.] (sicut Apostolus hebrae. 11. facit) docendam tractaverint, sed
velut mortuas historias fastidierint, et nescio, quos fidei et morum et
spei sensus sibiipsis somniaverint. Qua impietate nobis vestem hanc
abstulerunt et laceraverunt [Jes. 59, 6.] et loco eius ‘telas
araneorum’ (ut Isaias 59. vocat), idest decreta, statuta, et quod
omnem superat abominationem, scelerati nebulonis Aristotelis Ethica,
nobis pro Christi vestimentis aptaverunt. Ita videmus, scripturas quidem
apud hos esse, sed partitas et quadruplationibus illorum in lacinias
inutiles et incertas redactas, ut nec fidei nec morum doctrinis
serviant.

Scilicet tanta ruditas invaluit, ut nec grammaticam recte intelligerent,
et quod figurate dictum inveniebant, hoc mysticum, idest nullum sensum
fecerunt. Quod nisi spiritus praenunciasset, lacerationem istam
scripturae intra limites istorum quatuor sensuum staturam, certe tot
finxissent sensus, quot figuris grammaticis usa fuisset scriptura,
quando non tantum habuerunt ingenii et iudicii, ut allegoriam, anagogen
et tropologiam possent pro eodem accipere. Idem est enim allegoria,
tropologia et anagoge, quas Apostolus non aliquem sensum scripturae
(neque enim scriptura plusquam unicum sensum simplicissimum habet), sed
mysteriorum locutiones vocat, dicens [1. Cor. 14, 2.] 1. Cor. 14.
‘Spiritus autem loquitur mysteria’. Res enim ista extra scripturam
versatur in libertate spiritus et nihil ad scripturam tractandam
pertinet, sed seorsum aliud genus studii est, scriptura manente
simplicissima doctrina totius fidei, spei, charitatis et omnium bonorum
operum.

Praeter hanc quadruplationem et alterum monstrum invexerunt scripturae,
quod hic propheta sortes vocat super inconsutilem tunicam. Fatentur
[Joh. 10, 35.] enim omnes, quod Christus Iohan. 10. dicit ‘Non potest
solvi scriptura’, et eius autoritatem prorsus illaesam esse oportere,
cui neque liceat contradicere neque eam negare. Hanc assumptionem sive
maiorem theologicae synthereseos universi constanter affirmant. Verum
ubi ad subsumptionem et minorem venitur, mox merum ludibrium e scriptura
faciunt milites isti ea licentia glossandi et distinguendi, ut totius
scripturae eludant vim et autoritatem. Neque enim hodie vel Papam vel
Thomistam per scripturas revincas, etiam [Joh. 19, 24.] si confiteatur
scripturae autoritatem. ‘Non scindamus eam (inquiunt), sed sortiamur
de ea, cuius sit’. Annon est hoc sortiri super scripturam, eam pro
libidine trahere, quocunque visum fuerit? Nonne hanc autoritatem 

[Seite 646]

interpretandae scripturae Magistri nostri in Universitatibus per manus
sibi tradunt? donec eo venerint, ut riserint allegantem scripturas, ipsi
invictissimis (ut aiunt) rationibus pugnantes. Sortiuntur ergo, dum non
quid scriptura flagitat, docent, sed tentat quisque fortunam suam, qua
suo sensui eam aptare queat et sibi propriam facere. Hoc enim, quia
pugnantibus mutuo disputatoribus et expositoribus fit, non sine periculo
fit, hoc est vere sortibus vestem Christi obtinere. Neque enim suam
putat, nisi victo adversario suis sensibus eam aptaverit.

In hoc sortilegio Papa (sicut decet) princeps est militum, qui statuto
omnibus generali edicto docet, ad se tantum pertinere scripturas
interpretari diffinitive, quod aliis concedit facere magistraliter,
disputative et inquisitive, sed non determinative. Sic enim cum suis
collusoribus ludit, ut tamen sors ad eum solum cadat et in manu sua sit
solius scripturam interpretari. Quin eo processit iamdudum huius lusus
victoria, ut papa super scripturas elevetur nec id iniuria, quia dominus
rei merito super rem suam elevatur (etiam quam sorte et ludo obtinuit),
ut liceat etiam ei dispensare adversus Euangelium et [2. Mos. 13, 13.]
ius divinum. Exempli gratia: Huius sortis opus est, quod de votis docet,
extra1� de votis et voti redemptione, ubi ovem asino mutandam trahit
eo, ut votum ei mutare liceat, et prioribus quibusdam decreti
distinctionibus de primatu suo petram appellat seipsum et Ecclesiam
Ecclesiam Romanam et [Jes. 10, 15.] claves ius condendarum legum. Et
Isaiae 14. de serra a serratore tracta facit caeteras Ecclesias a Romano
Pontifice oppressas, Et c. solitae et c. significasti, quid faciat,
alibi2� diximus. Talibus sortilegiis refertum est universum cahos
decretorum et decretalium eius.

Itaque nunc scripturam sanctam talem habemus, ut si etiam simpliciter
proferatur extra quadruplationem praedictam, tamen non nisi eo sensu
doceri permittitur, quem incertum futurum e Romana sede expectamus. Sors
iacitur et quaeritur eius intelligentia, sed quia non nostrum est
diffinire, et incertum est, in quam inclinaturum sit sacrosanctissimum
scrinium pectoris illius sanctissimi (nisi ubi certum est, in suum
questum et tyrannidem tortam esse [Jes. 65, 11.] scripturam), eventum et
fortunae mensam (ut Hiere. ait) adorare oportet. Huc pertinent illae
religiosae submissiones et protestationes in scholis et templis
universisque contionibus fieri solitae. Nemo audet dicere: Haec est
scriptura, sed protestor (inquiunt), me nihil velle dicere, quod
sacrosanctae Ecclesiae Romanae adversarium sit. Quid ergo docent hodie
in populo dei? Nihil nisi reservationes illas incertas sacratissimi
scrinii pectoralis, quod non uno daemone obsessum horrendis mendaciorum
abominationibus in omnem terram vaste inundat. Sic scripturas neque
negatas neque dissolutas habemus, manetque tunica illa inconsutilis,
desuper contexta per totum, sed sortibus 

[Seite 647]

sceleratorum pontificum et Theologorum merum ludibrium et incerta
possessio efficitur. Quomodo enim fidem certam doceas, quando sensum
incertum facis? O horrendum spectrum: Non solum extingui vocem
Euangelii, sed etiam literam eiusdem dubiam et fortuitam facere, ne qua
spes sit resuscitandae, atque ii sunt, qui optime hodie docent, dum
incerta omnia docent, nihil volentes a se assertum, cum fides, nisi sit
certissima fides, esse non possit.

Hic iam inspice portas illas inferi, universitates doctorum matres, et
quam fatali nomine Scholae, idest ludi appellentur, ipso nomine pene
sortilegium hoc sacrilegum prae se ferentes, et quam recte doctores
dicti sint Scholastici eodem fato, idest ludicri vel illusorii. Si
nescis igitur, Qui sint illi milites quattuor: Magistri illi nostri
eximii sunt, quattuor sensibus scripturae quadruplantes (atque hic sunt
nondum pessimi) et sortibus suarum illusionum (quas expositiones vocant)
scripturas ludibrium facientes, atque haec milites (inquit Euangelista)
fecerunt. Quis scit, an iste quaternarius et hoc voluerit, quod
Universitates futurae erant quattuor facultatibus constantes, quo nobis
praecaveret, quam insigni abominatione coram deo foeteant [Offb. 9, 1
ff.] gloriosissimae illae studiorum matres. Huc pertinet egregium illud
ca. 9. Apocalypsis de quatuor angelis, equis, capilis, coronis,
locustis, de puteo abyssi venientibus, ut Universitates non alio loco
plenius figuratas habeamus.

[Eph. 4, 14.] Quid si Apostolus Ephe. 4. haec portenta voluerit? Ubi
dicit ‘Non simus parvuli fluctuantes et circumagitati omni vento
doctrinae in nequitia hominum, in astutia ad circumventionem erroris’.
Graece enim dicit ‘Εν τη κυβεια των ανθρωπων,
εν πανουργια της πλανης’. Kybia autem a tesserarum
lusu dicitur, ut sit proprie aliud nihil quam verbis divinis ceu talis
lusoriis uti, nihil certum in eis asserere, sed variis opinionibus
iactare. Quo verbo velut spiritu intento sortem hanc militum explicuisse
et scripturae illos lusores, pontifices et Magistros nostros insignite
praedixisse videtur. Quid enim his vagis opinionibus et incertis
doctrinis faciunt, nisi quod nos parvulos velut omni vento fluctuantes
agunt et cogunt, quocunque volunt? Iam Panurgia quoque eorum maleficia,
seu ut Hieronymus vocat ‘Circulatorum ludos’, taxat. Si enim tempore
Hieronymi erant Panurgi, qui circulatorum more scripturis luderent et
quidvis ex ea simularent, quando solum mysterium iniquitatis operaretur,
quid interim factum esse putamus tot saeculorum aucta nequitia? Et quid
nunc fiat regnante abominatione? Vide pontificum et doctorum libros, nil
nisi panurgiam videbis. Atque haec satis sint de horribili hac sorte et
partitione vestium.

Vidimus itaque, spiritum prophetae in Christi passione potissimum ea
tractare, quae verbi ministerium et usum pertinent, de impiis magistris
scilicet et infelicibus auditoribus. Nam quid mali mores in Ecclesia
sint et faciant, propheta tacet, Sed Christi passio non tacet, de qua re
pro occasione 

[Seite 648]

danda bonis mentibus paucula videamus: Quia morum nequitia tam est
manifestaria, ut facile omnibus cognosci possit, at fidei vastitas,
verbi oppressio et scripturae temeratio speciosissimis titulis
grassantur. Ideo non propheticis verbis, sed solo aspectu Christi nobis
proponitur consideranda.

겍ú

겍ú

겍ú

蚔

蚔

ǚ

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

ú

겍ú

겍ú

ú

겍ú

겍ú

겍ú

겍ú

겍ú

摧䭆ᴀ紗	膀	膁	艟	艠	艬	艭	襛	襜	赶	起	踄	踅	踑	踒
踳	辎	辏	鋖	鋗	鋘	鋙	鍫	鍬	陖	陗	骊	验	骤	骦	ú

겍ú

겍ú

겍ú

겍ú

겍ú

ú

겍ú

겍ú

겍ú

겍ú

Ō

ō

Ŏ

ŏ

ǁ

ǂ

М

Н

Щ

Ъ

ܻ

ܼ

ॆ

े

ଽ

ା

༯

༰

༱

༽

༾

༿

ཀ

ჩ

ც

ᐲ

摧䭆ᴀᐲ

ᐳ

ᗛ

ᗜ

ᗝ

ᗞ

ᙀ

ᙁ

ᡫ

ᡬ

ᨛ

᨜

ᨨ

ᨩ

ᰟ

ᰠ

ᾂ

ᾃ

➆

➇

➓

➔

⦍

⦎

⫿

⬀

㌕

㌖

㌢

㌣

摧䭆ᴀ㌣

㏐

㏑

㘻

㘼

㜱

㜲

㜳

㜴

㝶

㝷

㭺

㭻

㶡

㶢

㶣

㶯

㶰

㶱

㶲

㶳

㶴

㷦

㸋

㸌

㽑

㽒

䏜

䏝

䞈

겍ú

겍ú

摧䭆ᴀ䞈

䞉

䡳

䡴

䢀

䢁

䬮

䬯

䬰

䬱

䭪

䮐

䮑

䷄

䷅

僝

僞

勹

勺

勻

匇

匈

匉

匊

嗱

嗲

嗳

嗴

嘥

嘾

摧䭆ᴀ嘾

嘿

媡

媢

带

帧

帳

帴

必

忆

憉

憊

捚

捛

捜

捝

掞

掫

掬

棎

棏

棛

棜

殣

殤

灝

灞

瓏

瓐

瓜

겍ú

겍ú

摧䭆ᴀ瓜

瓝

疱

疲

砄

砅

筱

筲

翃

翄

翐

翑

肧

肨

补

衦

讅

讆

讒

讓

谡

谢

谣

谤

象

豮

豯

郥

郦

釶

겍ú

摧䭆ᴀ釶

釷

陕

陖

院

陣

靏

靐

颇

颈

颉

颊

飏

飩

飪

龒

龓

ꅓ

ꅔ

ꅠ

ꅡ

ꎫ

ꎬ

ꢽ

ꢾ

ꢿ

ꣀ

ꣴ

ꤘ

ꤙ

摧䭆ᴀꤙ

겶

겷

곃

계

괜

괝

너

넉

댺

댻

돮

돯

뜒

뜓

뜔

뜠

뜡

뜢

뜣

뜤

뜥

뜦

뜧

띣

띰

띱

랂

랃

랈

겍ú

摧䭆ᴀ랈

랉

랖

랗

래

랙

럎

럏

뭵

뭶

뾲

뾳

쉽

쉾

쉿

슋

슌

슍

슎

슏

슐

싐

쌆

쌘

쌙

쐱

쐲

윥

윦

춷

摧䭆ᴀ춷

춸

춹

췅

췆

췇

췈

톨

톩

픱

픲







































겍ú

겍ú

摧䭆ᴀ





















吝

燐

ﴸ

ﴹ

﵅

﵆

︯

︰

︱

︲

﹬

ﺐ

ﺥ

ﺦ

겍ú

겍ú

겍ú

겍ú

겍ú

겍ú

摧䭆ᴀ劉杻ＥＦＲＳā

Ă

ݝ

ݞ

ݟ

ݠ

ޕ

޸

޹

ਘ

ਙ

ਥ

ਦ

෎

ා

Ꭹ

Ꭺ

ᖛ

ᖜ

ᖨ

ᖩ

摧䭆ᴀᖩ

ឱ

ឲ

ᩀ

ᩁ

ΰ

ῤ

℘

ℙ

℥

Ω

⟺

⟻

⟼

⟽

⠸

⡿

⢀

ⲱ

Ⲳ

Ⲿ

ⲿ

⼈

⼉

㐡

㐢

㟚

㟛

㟧

㟨

摧䭆ᴀ㟨

㴜

㴝

䎒

䎓

䎔

䎠

䎡

䎢

䎣

䰮

䰯

佟

你

佬

佭

偘

偙

冫

冬

勑

勒

勓

勔

匊

匨

匩

嘎

嘏

嘐

摧䭆ᴀ嘐

嘑

嘒

嘓

嘔

噐

噝

噞

噵

噶

噻

噼

嚉

嚊

嚋

嚌

嚽

嚾

埔

埕

塨

塩

塵

塶

庙

庚

搵

搶

摂

摃

摧䭆ᴀ摃

沵

沶

渙

渚

減

渧

渨

温

渪

渫

測

湯

湿

溸

滃

滄

獉

獊

睟

睠

磪

磫

磷

磸

築

篊

绰

绱

腫

겍ú

摧䭆ᴀ腫

腬

茦

茧

蒲

蒳

蒿

蓀

藼

藽

藾

藿

蘰

虗

虘

衪

衫

轜

轝

轞

轪

轫

转

轭

铽

链

騖

騗

鬎

鬏

摧䭆ᴀ鬏

鬛

鬜

鮃

鮄

鷙

鷚

ꎣ

ꎤ

ꎥ

ꎦ

ꏞ

ꐌ

ꐍ

ꗓ

ꗔ

ꗠ

ꗡ

꣗

꣘

껻

껼

뇭

뇮

뇯

뇻

뇼

뇽

뇾

듬

摧䭆ᴀ듬

듭

볮

볯

뵽

뵾

붊

붋

샹

샺

싕

싖

싗

싘

쌙

쌼

쌽

좑

좒

좞

좟

줙

줚

찗

찘

충

춪

톆

톇

폪

겍ú

摧䭆ᴀ폪

폫

폷

폸

풿

퓀

혣

혤













































겍ú

摧䭆ᴀ

































螺

裸

調

諸

請

謁

﫸

ﬆ

﬇

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

겍ú

摧䭆ᴀinnos eius plenos rore et guttis noctium cantat, hoc est
laudat Apostolos et apostolicos viros, pastores in Ecclesia. [2. Sam.
14, 26.] Sic et per caesariem luxuriosissimam et pulcherrimam Absalom
superbissimum et delicatissimum sacerdotium Iudaeorum figuravit
spiritus. Et [Ps. 133, 2.] ps. 29. Ungentum capitis Aaron in Barbam, et
de Barba in oram vestimentorum eius descendere canitur, hoc es gratiam
spiritus per pastores in populum ministerio sanae doctrinae venire.

Porro Spinas significare vel impios vel avaritiam seu divitias impiorum
[Luc. 8, 14.] cogit Christus Lucae 8., ubi semen suffocatum spinis
exponit verbum sollicitudine [Hohel. 2, 2.] saeculi et fallatia
divitiarum impeditum. Et Can. 2. ‘Sicut lilium [2. Sam. 23, 6.] inter
spinas, sic amica mea inter filias’. Et 2. Reg. 23. ‘Impii sicut
spine [Richt. 9, 15 u. 20.] evellentur’. Et Iud. 9. Ioathan appellat
Abimelech Rhamnum et Siccimitas [Ps. 118, 12.] spinas. Et ps. 117.
‘Exarserunt sicut ignis in spinis’. Stet ergo: spinas esse impios
magistros, ventris animalia, divitiis et curae huius vitae deditos,
quales facit eos universa scriptura, ut supra satis diximus. Ex quo nunc
facile est intelligere, quenam sit spinea ista corona a militibus plexa
et posita super caput Ihesu, nempe colluvies ista hominum impiissimorum,
Papae, Cardinalium, Episcoporum et quicquid est praelatorum, maiorum,
sese mutuis nexibus pertinacissime complectentes et invicem operas
mixtas tradentes, divitiis inaestimabilibus incrassati (magnas enim
spinas fuisse dicunt) et inaudita luxuria et pompa huius saeculi
suffocati. Et tamen hos indoctos et insulsos homines patitur Ecclesia in
loco suo superiori, inter capillos capitis sui, idest impositos super
parochianos et verbi ministros. Hos enim obsident et opprimunt, cum ad
verbum et fidem nihil magis ipsi sint idonei et utiles quam spinea
corona capiti et capillis Christi, tantum ad vexandos et opprimendos
suis tyrannicis Iurisdictionibus parochianos et populorum curatores
praevalidi.

Interim violantes sacrum illud caput fidei et verbi et totam faciem cum
capillis et barba cruore largo foedissime deformant, ut non sit ei
species. Hoc fit, dum corruptissimis, avaritiae, superbiae, luxus,
libidinis et 

[Seite 649]

scelestissimorum scelerum moribus impune et licentiosissime grassantibus
Ecclesiae conversationem totam reddunt sanguineam, hoc est ipso mundo
mundaniorem, ipsis carnalibus carnaliorem. Quid enim mundanius hodie
sanctissimo Christi vicario et suis Cardinalibus, Episcopis et
praelatis? Quis regum maiores ditiones? Quis principum maiores opes?
Quis maiores pompas, luxus, ocia et omnia, quae excogitari possunt aut
unquam fuerunt, habet quam hoc regnum Papae, pro honore dei et gloria
Ecclesiae sanctae? Interim ii, qui verbum docere deberent, vix panem
habent, nec tamen audent loqui. Adeo ista corona spinea totum caput cum
coma et barba oppressit et abscondit. Scilicet hoc voluerunt suis illis
sacratissimis decretis, quo prohibent, ne quis suadente diabolo
pestilentibus eorum criminibus mederetur, ne inferior superiorem
iudicaret, ne laicus clerum corriperet, ne Papam vel Concilium ipsum
puniret. Omnia enim sic posuerunt, ut esset eorum impunita nequitia, et
haberent securam licentiam quodlibet audendi, sicut est [2. Thess. 2,
3.] dies haec. Sic regnat homo ille peccati et filius perditionis, Papa.
Tunc [Jes. 53, 2.] illud Isaiae cum Christi spetie impletum est ‘Non
erat ei species neque decor’. Quis enim hodie in clero aliud videt
quam avaritiam, fastum, libidinem et omnia scelera, idque impune adeo,
ut si resistas, excommuniceris, ut qui Ecclesiam dei violaris et
ministros eius invaseris, cum tamen ipsi, ut prima pars Ecclesiae,
Sanctimonia et doctrina Christi faciem dulcissimam [Jes. 53, 2.]
debebant purissime referre. Ubi ergo facies Ecclesiae? ‘Non erat
(inquit) aspectus, unde nec reputavimus eam’.

Venimus ad purpuream chlamydem, quae regum vestis est, regnum etiam
significat. Mihi plane illud insigne opus Antichristi videtur, quo
operante Satana Imperium Romanum abolitum Papa restituit et sibi
subiecit, transferens illud a Graecis (ut ait) ad Germanos. Quid enim
abiecta illa purpura (neque enim Christum induerunt aliqua insigni et
quae esset in usu, sed quae iam detrita desiit gestari) nisi Romanum
imperium, quod tum Papa arripuit, cum iam defloruisset ac cecidisset?
Nec alia causa ad Germanos transtulit, quam quod homines feroces, sed
simplices et fidos hoc ostento sibi subiiceret perque eos sese tutum ac
defensum in omnes voluntates suas redderet, non ipsos, sed seipsum
Imperatorem Romanum faceret, immo nomen Imperatoris et titulum Imperii
barbarae genti (ut dicunt) tribueret, sibi vero et rem et ius retineret,
ac iam non Imperator Romanus, sed Imperator imperatoris Romani fieret.
Quod ut astutius impleret, curavit, ut clerus suus, nempe tres Episcopi
maximi Germaniae immiscerentur et electores imperii censerentur. Itaque
pro vestibus Christi nunc Ecclesia induta est gloria Imperii, non in
verbo et fide, non in scripturis nititur, sed in brachio seculari et
cruento imperio confidit, tanto enim sanguine constitit hoc imperium
Germanis, ut non frustra spiritus hanc chlamydem purpuream 

[Seite 650]

esse voluerit. Adhuc tamen in eo nititur Sanctissimus vicarius dei cum
Ecclesia, adhuc stultus populus Germaniae sanguinem suum pro iis
monstris prodigit. Et canitur illis: Imperium non est extra Ecclesiam,
idest Christus non illuditur nisi in purpura. Quin hoc imperium sacrum
appellari visum est, quod non a deo, sed a sanctissimo Vicario dei sit
paratum, qui quicquid volet, sacrum est. Cogitur ergo Ecclesia dei
calamitosissima huius imperii ficticii gloria circundari et illudi
sedetque in medio Imperio horribili specie.

Quod arundinem dant in dexteram eius, videtur mihi hoc significare, quod
per simulatum rudis Germaniae Imperium stabilita tyrannide Antichristi
huius Romani introducta est philosophia et inanis fallacia, ut Apostolus
[Col. 2, 8., 2. Thess. 2, 11.] Colos. 2. predixit et alibi operationes
erroris appellat, per quam infoelix populus Christi novo doctrinae
genere coepit regi, idest seduci et ab Euangelio dei avocari. Accessit
ad istam perniciem decretalium Papisticarum [Col. 2, 20. 22.] editio
seu, ut Apostolus ait, traditiones hominum et elementa mundi. [Offbg. 9,
2 f.] Et ex his duobus puteis abyssi ascenderunt locustae illae
vastatrices terrae, geminae scilicet facultatis professores, Theologiae
et Iuris. Horum enim sapientia administratur tyrannis papalis, hi sedent
in omnibus diocesibus. Iuristae quidem consistoria, Theologi cathedras
templorum occupant, utrique nihil Christi, sed omnia Papae et
Aristotelis docent et misero populo inculcant. Ecce hoc est sceptrum
regale et virga pravitatis, virga regni Antichristi.

[Matth. 27, 29.] Nec frustra Mattheus arundinem datam dicit in dextram
eius, non in sinistram, videlicet futurum erat, ut Antichristus sua
dogmata, quibus Ecclesiam illuderet, sub specie regiminis Ecclesiastici
non tantum ferret super corpora et res temporales, quae sunt a sinistris
nostris, quemadmodum civiles leges feruntur, sed in conscientias
irrumperet easque illaquearet coram deo et in spiritualibus, quae a
dextris nostris sunt, et in loco dei regnaret fulminibus et censuris, eo
populos adigens, ut non minus peccare sese crederent, si sua mandata non
admitterent, quam si dei mandata repellerent, immo magis quam dei
mandata timerent, ut sola arundo in dextera Ecclesiae imperaret. [1.
Sam. 15, 22.] Huc enim illud torserunt 1. Reg. 15. ‘Melior est
obedientia quam victima’ et obedientiam hanc sacrilegam sic extulerunt
et signis mendacibus, quae ad censuras illorum sequebantur, sic
roboraverunt, ut obedientiam fidei funditus perderent nec aliquando
meminissent.

Et quid tamen est doctrina philosophiae et iuris, nisi mortua, sterilis
et inanis arundo? quae similis pleno et solido ligno sceptrum mentitur
magis quam representat, vere inanis fallacia. Nihil enim in doctrina
eiusmodi, nisi vanitas et mendacium titulo et nomine scientiae et
pietatis proposita est, qua fides, quae sola veritas est, non docetur,
sed vestium, ciborum, domorum, 

[Seite 651]

corporum, dierum, personarum aliarumque rerum consecrationes,
observationes, diversitates et infinita alia pompae speciosae vanissima
portenta, quibus simplex vulgus a veritate illicitur in vanitatem. Haec
est illa oppositio falso [1. Tim. 6, 5. 11.] nominatae scientiae et
prophana vocum novitas, quas Timotheum vitare mandavit Apostolus.
Praeter inanitatem vero et aliud habet arundo mysterium, [Matth. 11, 7.]
quod Christus explicuit Mat. 11., ubi dicit ‘Quid existis videre?
arundinem vento agitatam?’ scilicet quod Euangelium constantis sit
veritatis, fallacia autem inanis papisticae doctrinae et philosophicae
theologiae non nisi arundo opinionum et questionum ventis agitata et
conscientias nulla [Jes. 28, 10.] unquam pace quietas esse permittens,
et sicut Isaias 28. dicit, Nihil hic nisi ‘manda, remanda, expecta,
reexpecta, modicum ibi, modicum ibi’, donec ad scrinium illud pectoris
ventum est, quo nihil inconstantius, sceleratius, mendacius, vanius sub
sole ortum est, et tamen ad eius inconstantiam moveri necesse est tot
regionum populos. O furor irae dei.

[Matth. 27, 29.] Adoratio autem illusoria, qua genu flectunt et dicunt
‘Ave rex Iudaeorum’, mihi figurat tumultum illum confusionis, qui
hodie et in doctrinis praedictis et usu hominum dicitur cultus divinus.
Siquidem cultus divinus verus est fides, spes et charitas in deum et
proximum, quibus homo vetus mortificatur et novus de die in diem
renovatur, ubi orationes purae, ieiunia salutaria et benevolentia mutua
in moribus optimis fructificant. At isto cultu veritatis iam dudum
obliterato per papisticam arundinem, alius cultus divinus erectus est,
qui est magnas et sumptuosas moles templorum in coelum erigere, easque
infinitas numero tum intus vasis, tabulis, picturis, imaginibus,
sculpturis praeciosissimis repleri magis quam ornari, ad haec sacerdotum
vestes sacras inaestimabili et praecio et numero augere. His tum ad
cultum hunc divinum paratis multiplicari homines rasos et digitis
unctos, qui ne tantas domos frustra aedificaverint, clamoribus insanis
aut murmure incessabili repleant et horas ac missas ita cantent, ut vere
irridere ex animo viderentur, nisi insania papisticae doctrinae capti
non intelligerent, hanc furiam aliud nihil esse, quam Christum genu
flexo illusorie adorari, iam dudum flagellatum et coronatum spinis ac
purpura indutum.

Si hoc non est illudere Christum et populum eius, qui est Ecclesia,
rogo: quid tum erit illudere? Ad orandum conveniri oportuit et ad verbum
dei audiendum domus haberi qualescunque. At nunc ad clamandum, ad aures
et oculos pascendos convenitur, et aedificantur ornanturque omnia ad
titillandos sensus carnis. Nam in hunc usum et campane, organa et
universa [2. Kön. 16, 10 f.] musica ceu altare Damasci in templum dei
translata sunt, quibus omnibus deus quasi Idolum illusione dignum
ridetur. Nam sub iis pompis cerimoniarum (ut dixi) fides et charitas,
verus cultus non modo non alitur, sed etiam extinguitur, ut homines loco
fidei in talia opera discant confidere 

[Seite 652]

et loco charitatis substanciam suam profundant ad exornandos lapides
istos et ligna, nihili interim habitis proximi necessitatibus. Et augent
hunc deplorandum populi errorem strenui isti et sacrilegi pontifices,
sacerdotes et monachi, dum pretextu purgatorii avaritiam suam infinitam
totius mundi opibus devoratis satiare nituntur. Neque enim finis est
anniversariorum, vigiliarum, missarum aliarumque (quas vocant)
fundationum, in quibus tamen omnibus nihil mandati divini reperias, immo
omnia contraria mandatis divinis, cum deus in fide et charitate sui
cultum constituerit, at isti in suis cerimoniis, ritibus et operibus a
seipsis repertis.

[2. Kön. 23, 10., 2. Kön. 21, 6.] Iste est cultus Moloch in valle
Ennon. Sicut enim Manasses, oblitus (iuxta nomen suum) dei et legis
eius, filios suos et populi sui per ignem lustravit et interim, ne
eiulatus ardentium filiorum audiretur, tympanis et aliis organis magna
confusione strepentibus (ut dicitur) parentum animi occupabantur, ut
filiorum tam crudeles et sacrilegas mortes alacriter ferrent et deo
summum obsequium sese prestitisse crederent, Ita et isto cultu nostri
Moloch agitur, ubi tot pompis vestium, vasorum, vocum, gestuum,
organorum et horum praedicatione et commendatione velut tympanis et
tubis capti oculis et auribus interim non intelligant, quam sacrilega
idolatria tot animas perdunt et igni geennae immolant, quin prae hoc
insano cultu legitimi illius et veri cultus ne meminerunt quidem.

Percuti vero caput eius arundine, significat sacrosanctas illas, hoc est
sacrilegas determinationes Ecclesiae in questionibus fidei (ut vocant)
descindendis usitatas, ubi etsi palam non negent Christum nec caput eius
amputent, cum oporteat puram fidem in aliquibus manere in finem mundi,
tamen ab arundine ista publicam patitur tyrannidem et non determinatur
secundum spiritum veritatis neque per autoritatem scripturarum, sed per
arundinem Papae secundum inanes traditiones hominum (servato semper
nomine Christi et Ecclesiae in speciem).

Huius generis sunt: Essentiam dei nec generari nec generare, Animam esse
formam corporis substantialem, panem et vinum transsubstanciari in
altari, unam tantum speciem laicis dari pro sacramento integro, et
similia portenta, qualia in Concilio Constantiensi multa sunt
determinata. Denique quicquid Papistis libuerit, articulus fidei est.
Vere enim tunc in caput percussa et illusa, immo prostrata veritas cum
Iohanne Huss, et statuta abominatio traditionum papalium in loco sancto.

Interim non cessavit in publico conspui veritas et in faciem illudi.
Asseruisse enim aliquid illic et Romae aut in scholis damnatorum unanimi
omnium furore pro execrabili, conspuenda et detestanda haeresi
exprobratum est et exprobratur adhuc. Ita fides non modo extincta iacet,
sed opprobrium 

[Seite 653]

est suis fidelibus tanquam haeretica, scandalosa, seductoria,
schismatica et eiusmodi aliis ignominiae titulis fedata, ut sicut
Christus novissima passione cum sceleratis reputatus est, ita et ipsa
post multas tyrannorum et haereticorum persecutiones novissimam hanc
patitur, ut cum damnatis et abominandis erroribus reputetur. Ecce haec
tempora novissima irae, de quibus [Dan. 12, 11., 1. Tim. 4, 1.] Daniel
praedixit. Haec tempora periculosa, de quibus Paulus praemonuit, [Luc.
18, 32 f.] ubi omnia vastantur. Hoc est vaticinium illud horrendum
Christi, quod non Iudaeis, sed gentibus tradendus esset ad flagellandum,
illudendum et crucifigendum. Nam in gentium Ecclesia implentur haec
omnia sub duce [2. Thess. 2, 3 ff.] Romano Antichristo, qui est minister
erroris, apostolus Satanae, homo peccati et filius perditionis, quem o
utinam propediem interficiat dominus Ihesus spiritu oris sui et destruat
illustratione adventus sui. Amen.

[Ps. 2, 9.] Sed ecce flagellationem praeterivimus. Breviter psalmus
secundus docet [Jes. 11, 4.] Christum in virga ferrea pascere populos.
Et Isaiae 11. ‘Virga oris sui [1. Kön. 12, 14.] percutit terram’.
Sed et 3. Reg. 12. Salomonis durissimum iugum populus queritur, quod
Roboam appellat flagella dicens ‘Pater meus cecidit vos flagellis, ego
caedam vos scorpionibus’. Quare flagella et scorpiones Papae
durissimum iugum arbitror, quo per leges suas vulgi conscientias
discrutiat et gravissime affligit, et potissimum suspicor, carnificinam
illam hic figurari, qua in sacramento poenitentiae tyrannisat durissima
illa lege occulte et auricularis confessionis et satisfactionis. Quis
enim numeret, quot vulneribus hic laesae sunt conscientiae populi
Christiani, dum tot peccatorum generibus, speciebus, differenciis,
nepotibus, filiabus, membris, partibus recogitandis, discutiendis,
inveniendis sunt vexati? quando res etiam ad impossibilia venit, ut
scilicet omnia peccata confiteri sub periculo salutis adacti sint miseri
et perituri, si unum aliquod obticuerint. Deinde exactiones illae
satisfactionum, praecularum operumque aliorum turbines animorum
inundaverunt, dum infoelicem populum pro peccatis non fide, sed operibus
satisfacere docuerunt. Ubi necesse fuit, ut nullius conscientia unquam
pacem haberet, sed assiduis flagellis verberaretur tyrannicarum istarum
legum violentia. Nec enim pax esse potest conscientiae, nisi sciat
peccatum remissum et satisfactum. At operibus in infinitum completis
scire non potest remissum esse peccatum, et tamen per ea queritur
scientia ista per impiorum istorum doctrinam, cum sola promissione dei
et remissio et pax obtineatur per fidem in illam. Vere ergo sine ulla
causa flagellis caesi sumus, ut et de nobis illud cum Christo [Ps. 35,
15.] dici possit ‘Congregata sunt super me flagella et ignoravi’,
idest non erat causa, et frustra flagellis sum obrutus. Et hoc quidem
est iugum nostri Roboam ignavissimi, ob quod et Israel ab eo scissus
est, tota Ecclesia orientali a tyranno Romano alienata, in quibus tamen
spes est relinqui [1. Kön. 19, 18.] septem milia virorum, qui non
adorent Baal, sicut in illo veteri populo 

[Seite 654]

relinquebantur. Quid sit Christum suis vestibus illusum indui, felle et
aceto potari et reliqua, aliis relinquo, occasionem dedisse contentus,
ne nimio prolixus sim.

[22, 20.] Tu autem domine, ne elongaveris auxilium tuum a me, 

ad defensionem meam conspice.

Hebreus me iudice sic habet ‘Et tu o domine, ne elongaveris, o
fortitudo [Ps. 70, 2.] mea, ad auxilium meum festina’, seu ut ps. 69.
eadem verba melius transtulit ‘ad adiuvandum me festina’. Licet hic
variet et ‘defensionem’ ex auxilio et ‘conspice’ e festinandi
verbo faciat, simul distinctionem confundens. Sic nomen ‘Aialuthi’
reddit ‘auxilium tuum a me’, cum neque ‘tuum’ neque ‘a me’
sit in hebraeo, tamen ‘auxilium meum’ verti posset in hunc sensum
‘Tu qui auxilium meum es unicum, festina ad me adiuvandum’. Sic et
alemanice dicitur: du bist meyn hulff und trost, eyle und hilff myr.
Putatur enim nomen dei ‘El’ (quod aliquoties ‘fortem’
transferunt) ab isto ‘Aialuth’ venire, quasi ‘El’ ab auxiliando
dicatur, quia solus est omnium salvator, maxime autem fidelium. Abunde
autem satis dictum est de verbis absolutis, quale est hoc loco ‘ne
elongaveris’, idest ne sis mihi a longe, ne tardes adesse &c.

Incipit hoc versu orare et prophetare, quia emersit iam, et finitis
querelis ad victoriam tendit agon passionis eius, et aliis nunc
affectibus loquitur, fructum scilicet passionis suae cantaturus, qui est
conversio populorum ad fidem sui per spiritum sanctificationis ex
resurrectione mortuorum Ihesu [Röm. 1, 4.] Christi domini nostri, ut
Pau. Ro. 1. dicit, per quem spiritum declaratus est ministerio Euangelii
filius dei in salutem omni credenti. Primum ergo orat pro seipso, non
quidem sui gratia, sed ut per ipsum narretur nomen dei, et sic per
verbum eius convertantur populi ad deum, et glorificetur deus in
misericordia sua. Tribus autem versibus urget hanc orationem, verbis
multo et magno affectu conceptis, quorum primus est hic ‘Et tu domine,
ne elongeris, Auxilium meum, ad adiuvandum me festina’. Prope esse et
festinare deum petit, sive quod affectus patientis longe esse putat
auxilium, sive quod non diu in morte relinquendum sese orat. Caeteros
enim omnes deus differt usque ad iudicii diem. Hunc unum festinavit
suscitare a mortuis. Nec est cogitandum, quod adiuvari petat in vita
servanda, cum in praedictis patuerit, quo modo in pulverem mortis et
longe aliter quam antiqui patres derelictus sit. Istae enim sunt preces
et supplicationes, quas eum cum [Hebr. 5, 7.] lachrymis obtulisse
scribit Apostolus Heb. 5. ad eum, qui salvum posset facere a morte et
exauditum pro sua reverentia. Quare ex consequentia psalmi vim et causam
huius orationis capere oportet, ne similis esse credatur nostris aut
usitatis hominum orationibus pro huius vitae necessitatibus orantium.

[Seite 655]

[22, 21.] Erue a framea deus animam meam, 

Et de manu canis unicam meam.

‘Deus’ non est in hebraeo, et ‘unicam’ melius vertisset
‘solam’ vel ‘solitariam’. Vult enim dicere, animam suam esse
solam, ab omnibus derelictam, [Ps. 142, 5.] neminem esse, qui quaerat,
curet, soletur, ut ps. 141. dicit ‘Periit fuga a me, et non est qui
requirat animam meam. Et considerabam ad dexteram, et non erat qui
cognosceret me’. Scilicet quod solitudo per se quedam crux est, multo
magis in tantis cruciatibus sine exemplo sineque socio esse molestum
est. At tales et nos omnes in qualibet vel mortis saltem passione esse
[Ps. 25, 16.] oportebit et cum ps. 24. clamare ‘Respice in me et
miserere mei, quia unicus et pauper sum ego’.

[Ps. 9, 7., Ps. 17, 13.] Frameam ps. 9. et 16. vidimus ex hebraeo fonte
venire et a scindendo gladium dici et tum persecutorem tum persecutionem
ipsam significare propter affectum ardentem et accutum, quo insaniunt
impii in pietatem. Conantur enim adversarii summis studiis et pios et
pietatem abscindere et ex hominum memoria tollere. Inde et gladio
tribuitur os in scripturis, quod acucie sua devoret viventes, sicut
Deut. 32. dicit ‘Gladius meus devorabit carnes’, et in aliis locis
frequenter legimus, in ore gladii esse percussam civitatem vel occisos
populos. Ita et hic Christus sese gladio devorari questus petit erui et
a morte reduci. Idem est, quod dicit ‘de manu canis’, respiciens ad
titulum, in quo cerva dictus est, quae canibus obiiceretur. Et videmus
canum vehementem impetum in feras, quas, nisi sit qui obstet, omnino
occidunt et devorant, ut et hoc verbo iudaicam devorandi Christi
ferocitatem exprimat, atque adeo, quia solus erat, devoratus est. Ideo
erui petit de manu canis (idest canum per synecdochen), in cuius
potestatem sese venisse queritur.

[22, 22.] Salva me ex ore leonis, 

Et a cornibus unicornium humilitatem meam.

Vide auxesin: phrameam, Canes, leones, unicornes causatur, nec
simpliciter phrameas, canes, leones, unicornes nominat, sed phrameam, in
anima et vita iam saevientem, et manum canis et os leonis et cornua
unicornium, ut non conatum, sed opus eorum ostendat in sese perpetratum.
In manu enim canis et iam laniatus est, qui de manu eius petit erui, et
in ore leonis est iam occisus et devorandus, qui ex ore eius salvari
petit, et cornua unicornium expertus est, qui a cornibus eorum salvari
petit. Quanta ergo ferocia, quae solius phrameae nomine et opere
significari non satis potuit. Sed laniantis canis, devorantis leonis et
ferientium unicornium furore vix depingitur, scilicet nullum est
atrocius odium, nulla crudelior invidia, quam 

[Seite 656]

qua in pietatem pietatisque et doctrinam et doctorem grassatur Satana.
Non uno enim modo neque solito furore haec prae caeteris et abolita
cupit, quod per haec sola regnum suum in mundo periclitari intelligit.

[Ps. 92, 11.] De natura unicornium dicemus plura loco suo, ps. 91., ubi
in bonam partem dicitur ‘Exaltabitur sicut unicornis cornu meum’.
Hic satis est nosse, bestiam eam esse implacabilis irae, sicut est et
leo rugiens et canis venans. Insuper indomabilis est, necdum enim vivens
captus est ullus unicornis, id [Hiob. 39, 12 ff.] quod et Iob 39.
scribitur ‘Nunquid volet Rhinoceros servire tibi? aut morabitur ad
presepe tuum? Nunquid alligabis rhinocerota ad arandum loro tuo? aut
confringet glebas vallium post te? Nunquid habes fiduciam in multa
fortitudine eius? et derelinques ei labores tuos? Nunquid credes illi,
quod sementem reddat? et aream tuam congreget?’ Quae omnia in legis
populum dicta sunt horrendo mysterio.

Synagoga enim indomita his significatur, quae sua iusticia sic inflatur,
ut nec servire Christo nec ad praesepe eius morari et verbum eius audire
nec arare et docere sub eo et valles colere dignetur, sed licet multae
virtutis sit et in operibus legis abundans, tamen in ea nihil fidit
Christus nec ei committit suas res. Neque enim reddit sementem nec
congregat aream, hoc est nihil ad Ecclesiam ecclesiaeque augmentum
facit. Hos unicornes et quidem efferatos hic Christus memorat. Omitto
hic dicere, quod aliud putant animal Rhinocerota et monocerota seu (ut
latine dicam) naricornem et unicornem. Illud enim in nari parvum, hoc in
fronte magnum cornu habere dicunt. Certum est, quod interpres noster pro
eodem habuit.

‘Humilitatem meam’ non hoc loco (sicut fere nusquam in scriptura)
pro animi illa virtute acciptur, quam Paulus vocat tapinophrosynen,
idest [Röm. 12, 16.] affectum humilia, non alta sapientem, ut Ro. 12.
exponit, sed afflictionem et oppressionem et omnino formam illam
humilitatis, in qua virtus illa tapinophrosyne exercetur, quam
Bernhardus humiliationem, non humilitatem appellat, [Ps. 9, 14.] de qua
et ps. 9. dictum est ‘Vide humilitatem de inimicis meis’ &c.
Quanquam ignoro, an hoc loco potius verbum sit secundae personae
‘Humiliasti me’ idest afflixisti, oppressisti vilemque me fecisti.
His quatuor generibus persecutorum omnino simile est verbo eiusmodi et
tropo, quo dicitur [Ps. 51, 10.] ps. 50. ‘Exultabunt ossa,
contrivisti’ seu ‘confregisti’ &c., pro quo ‘ossa humiliata’
legimus.

Quatuor autem illa: phrameam, manum canis, os leonis, cornu unicornis,
non est dubium figurare universum illud Cahos impiorum magistrorum in
veritatem fidei grassantium, sicut Iudaei in Christum grassati sunt. Sed
aliorum sit mysteriis ludere, nos historiam prosequamur.

[Seite 657]

[22, 23.] Narrabo nomen tuum fratribus meis, 

In medio Ecclesiae laudabo te.

Quis est iste quaeso novus et admirabilis narrator et laudator, qui tot
modis sese mortuum et devoratum professus est, et tandem post mortem et
haec omnia prophetat demum fore, ut narret et laudet nomen dei? Verum
est enim, eum mori oportuisse, qui tanta de morte sua praedixit, ne
mentiretur. Rursum verum esse oportet, eundem narraturum et laudaturum
nomen dei. Aut ergo simul mortuus et vivus aut a mortuis resuscitatus
narrat et laudat, non simul vivus et mortuus, cum haec sint impossibilia
et absurda. Neque enim Christus simul fuit aut esse potuit homo vivus et
mortuus, licet simul esset homo mortuus et deus vivus diversa natura in
una eademque persona, ut persona quidem simul viva et mortua fuisse
recte dicatur, sed non natura. Igitur resurrectionem suam hic praedicit,
immo fructum et opus resurrectionis, quae est laus et gloria dei, quod
illum exaudierit in precibus predictis et salvaverit a morte, pro qua re
nova et mirabili sese narraturum, laudaturum et gratias acturum dicit.

[Heb. 2, 12.] Verum quando hunc versum Paulus ad Hebraeos magnifacit,
non est frigide recogitandus, nam et mysterium et ministerium
Euangelicum brevi compendio complectitur. Mysterium est, quod fratres
appellat et nomen ac laudem dei narrat. Ministerium autem est ipsum
narrandi et laudandi officium. Discamus ergo hic iterum, quid sit
Euangelium praedicare in Ecclesia. Sepius enim diximus, quod novi
testamenti praedicatio est praedicatio gloriae [Ps. 8, 2., Ps. 9, 3.,
Ps. 19, 2.] dei, sicut ps. 8. et 9. et 18. ostendimus. Coeli enim
enarrant gloriam dei et admirabile faciunt nomen eius in terra. Sed
simul dum nomen et opera dei praedicantur, etiam ignominia et vanitas
hominum predicantur, ut obnoxius [Röm. 3, 19.] fiat omnis mundus deo,
et inveniantur omnes vacui gloria dei, Ro. 3. Atque hoc est mysterium
absconditum a sapientibus et prudentibus. Verbum enim gratiae verbum
crucis est, scandalum Iudaeis et stultitia gentibus, qui cum nomen dei
narrari et suum damnari, deinde opera dei annunciari et sua reprobari
non sustineant, blasphemant nomen domini, ut suum honorent, et iustitiae
dei non subiiciuntur, ut suam statuant. Ita dum abominantur idola,
sacrilegia faciunt, ut haec omnia ex praedictis facile intelliguntur.

Ministerium est, quod hoc verbum salutis de nomine domini positum est
non in literis et libris, sed in manifesta et vivae vocis confessione,
ut non solum sciatur, sed et foris praedicetur instanter, opportune,
importune &c. [Ps. 8, 3., Ps. 19, 2.] Sic et ps. 8. ‘Ex ore’ non ex
calamo ‘infantium perfecisti virtutem’. Et ‘coeli’ non cogitant,
sed ‘enarrant gloriam dei’. At sic in publicum prodire et libere
praedicare totumque mundum provocare non est virtutis humanae. [2. Mos.
3, 14.] Ideo dicit: Ego narrabo, ego ero, qui loquar in eis, sicut et ad
Mosen Exo. 3. 

[Seite 658]

dixit ‘Ego ero, qui ero’. Ministri enim verbi non solum est omnia
mundi arguere, sed etiam exemplo suo idem testari et pro verbo opes,
gloriam, vitam, iustitiam, sapientiam et omnia ponere, ut ostendat quae
docet, in seipso primum. Arduum itaque est ministerium, sicut
incredibile est et mysterium, quod per ipsum ministratur. Ideo ad
seipsum recepit hoc opus virtutis, ut nemo suis praesumat docere, sed
Christum in se sinat narrare. Sed et personaliter ipse narravit
fratribus suis nomen domini, ut [Apgsch. 1, 2.] Lucas scribit Act. 1.,
per quadraginta dies apparens eis at loquens de regno dei. Pereant ergo
omnes traditiones hominum et quicquid non est Christus. Nam ego (inquit)
narrabo, quo sustulit omnem doctrinam, quae non est Euangelica, Christi
enim vocem audiunt oves et non alienorum, Christus autem aliud non
narrat quam nomen et laudem dei, idest gratiam dei et [Joh. 16, 8.]
peccatum hominum, sicut dicit Ioh. 16. ‘Ille arguet mundum de peccato
et de iustitia et iudicio’.

[Heb. 2, 11.] Quod autem ‘fratribus meis’ dicit, iactat Apostolus
Heb. 2. dicens ‘Qui enim sanctificat et qui sanctificantur ex uno
omnes’, propter quam causam non confunditur eos fratres vocare dicens
‘Nunciabo nomen tuum fratribus meis, in medio ecclesiae laudabo te’.
Heae sunt enim abundantes divitiae mysterii huius, quod fratres
coheredes Christi, filii dei, reges mundi et inenarrabilium bonorum cum
Christo possessores sumus. Et quis aestimet, quid sit esse fratrem
Christi? Omnia uno verbo comprehensa sunt. Habemus itaque tria in istis
verbis: officium verbi, rem verbi, fructum verbi. Officium verbi est
narratio verbi, res verbi est gloria et nomen dei, fructus verbi est per
verbum et fidem gloriae dei fieri fratres Christi, hoc est credenti
[Röm 1, 16.] est Euangelium dei virtus in salutem, Ro. 1. Ecce fructus
resurrectionis Christi. Hoc est Alleluia illud per psalterium et in novo
testamento sic celebratum. Quid est alleluia nisi ‘laudate dominum’?
At laudare dominum, hoc est Euangelium praedicare, ut alleluia sit verum
et germanum Euangelii encomium. At quanti sunt, qui totis diebus iterent
has literas et voces Alleluia, qui tamen Euangelio sunt inimicissimi?
Alleluia vox est non divitum, non gloriosorum, non potentium, non
sapientium, non iustorum, non viventium, Sed pauperum, humilium,
infirmorum, stultorum, peccatorum, [Matth. 11, 5.] morientium,
‘pauperes enim euangelisantur’. Peccatores cantant et audiunt
alleluia. Illi vero cantant et audiunt Allelunu, laudate nosipsos.

Idem est, quod sequens pars dicit ‘In medio ecclesiae laudabo te’.
Laus dei enim est quod nomen dei, Et laudabo eundem Christum idem
ministerium, idem periculum indicat. Quae enim de narrante dicta sunt,
eadem de laudante dicentur. Et Ecclesia idem quod fratres, utrobique
unitas, pax, charitas et cohereditas cum Christo significatur. Ecclesia
enim caro est de carne eius et os ex ossibus eius, ipsa frater, soror et
mater eius. 

[Seite 659]

Omnia ergo dulcissima et iucundissima sunt in hoc versu, quia Euangelium
suave nuncium est, sed iis, qui fratres futuri sunt, caeteris odor
mortis in mortem. Ideo et sequitur optima consequentia:

[22, 24.] Qui timetis dominum, laudate eum, universum semen Iacob 

glorificate eum, timeat eum omne semen Israel.

Per verbum laudis et nominis dei provocatur fides, sed non omnes
obediunt Euangelio. Minime vero omnium Iustitiarii illi saturi et
divites in operibus, quibus non est timor dei ante oculos eorum. In iis
perit fructus verbi. Ideo convertitur ad eos, qui timent dominum, qui
audita per Euangelium [Röm. 3, 12.] sententia illa generali Ro. 3.
‘Omnes peccaverunt, non est iustus, non est qui faciat bonum’ pavent
a rugitu isto domini et vera esse credunt, quae audiunt, proinde sibi
displicentes et de se desperantes ad propositam misericordiam
confugiunt, ut salvi fiant. Ecce ii sunt timentes dominum, qui laudant
eum. Impii vero, ut non vera credunt, quae audiunt in sua opera dici,
ita non timent, non fugiunt ad misericordiam, ideo nec laudant dominum,
cuius beneficia neque sentiunt neque quaerunt. Non autem potest
praedicari gratia, nisi praedicetur peccatum. Nam exhibitio medicinae
argumentum est morbi evidentissimum, et quo maior est medicina, eo
gravior esse morbus convincitur. Proinde Euangelium dum exaltat nomen et
laudem dei, simul exaltat magnitudinem mali et ignominiae nostrae, quod
qui credunt timent et accedentes salvi fiunt et laudant medicum. Qui non
credunt rident et medicum et morbum suum, quo sibi videntur esse
sanissimi.

Exhortatur tamen propheta, ut universum semen Iacob glorificet eum. Quod
ut possit, exhortatur, ut timeat ab eo omne semen Israel, optans ut
credant Euangelio, quo et sese cognoscant et sic paveant. Deinde et
gratiam dei et sic deum glorificent, quia illis potissimum est promissum
hoc verbum salutis, sicut Apostoli in actibus sepius ad eos dixerunt,
presertim scilicet Paulus ‘Viri fratres, filii generis Abraham, et qui
in vobis timent deum, [Apgsch. 13, 26.] vobis missum est verbum salutis
huius’. Et infra ‘Promissionem patrum [Apgsch. 13, 32 f.] deus
adimplevit filiis vestris resuscitans Ihesum’. Sed repulerunt illud
nec timuerunt dominum, unde facti sunt et adulterini filii patrum, solo
semine carnis Israelitae et domus Iacob. Proinde propheta data opera
praeposuit ‘Qui timetis dominum’, Deinde ‘semen Iacob’ et
‘semen Israel’, ut eos, qui sine timore essent, etiam si semen
carnis essent, non laudare posse ostenderet, Atque ut nullus se semen
Iacob et Israel possit iactare, qui non timeret dominum, ac per hoc
universum semen Iacob et omne semen Israel non comprehendat omnes
Iudaeos, sed timentes solos. Nam ii demum sunt verum semen Israel. Quid
autem timere sit, dictum est.

[Seite 660]

[22, 25.] Quoniam non sprevit neque despexit deprecationem pauperis, 

nec avertit faciem suam a me, 

Et cum clamarem ad eum, audivit.

Unus hic est versus in Hebraeo, et pronomen ‘me’ in fine superfluit.
Hic causam laudis dei recitat, et quibus Euangelium prosit, indicat,
scilicet [Ps. 113, 5 f.] ut dixi, pauperibus, oppressis, miseris.
‘Quis enim deus sicut deus noster, qui in altis habitat et humilia
respicit in coelo et in terra?’ Nam idipsum facit eum summe amabilem
et laudabilem et cum fiducia accessibilem, quod oculi eius sunt super
afflictos et pauperes, et quo abiectior est forma hominum, eo propior et
praesentior ibi deus, alta enim a longe cognoscit. Hinc in praeceptis
suis nusquam mandat, ut divites, potentes, magnos, honoratos [Jes. 58,
7.] consideremus, Sed ‘si videris nudum (inquit), operi eum Et egenos
vagosque induc in domum tuam, frange esurienti panem tuum et carnem tuam
ne despexeris’. Dulcissimus dominus carnem cum non habeat, carnem non
despicit, et nos caro carnem nostram despicimus. Quid faceremus, si ipsi
carnem ut ille non haberemus? Procul dubio id quod daemones. Cum ergo in
humilia ille sola spectet, opus est, si Euangelii gratiam debemus
obtinere, fieri humiles, idest agnoscere et credere, nos esse gloria dei
vacuos, plenos nostra ignominia et omnibus malis, et sic timere in hac
paupertate. Tum hos pauperes non despicit dominus, immo quicquid
petierint, obtinebunt. Nam non despici deprecationem pauperis, hoc est
maxime gratam habere Et non abscondere faciem, hoc est maxime illuminare
faciem super eos, Siquidem hebraeus aptius et melius hic habet ‘nec
abscondit faciem suam a me’, cum ‘illuminare vultum dei super nos’
sit usitatissimum in scripturis et idiotismus quidam hebraeus sicut et
suum antitheton ‘abscondere faciem’.

Sit ergo pauper, qui volet esse semen Israel et Euangelii gratia
gaudere. Stat sententia fixa: deus noster talis est, qui pauperes
respicit. Et vide copiam prophetae ac diligentiam. Non satis, semel
dixisse ‘non sprevit’, addit ‘nec despexit’, item ‘non
avertit’, item ‘exaudivit’. Deinde seipsum in exemplum ponit
dicens ‘cum clamarem’, ut nostra translatio habet, quasi dicat: Ecce
meo exemplo discite, qui factus sum novissimus omnium virorum, cum
sceleratis deputatus. Et cum essem maxime despectus, abiectus, repulsus,
ecce maxime sum respectus, susceptus et exauditus. Ea forma ergo vos meo
exemplo non terreat: Euangelium talem exigit, quam salvet, scilicet
tanta copia exhortationis opus habet infirmitas nostra, ne vel abhorreat
humiliari vel ne desperet humiliata, et sic salutem per crucem istam
possideat. Hebraeus mihi videtur absolutam gnomen habere in hunc modum:
Quoniam non sprevit neque detestatus est paupertatem pauperis 

[Seite 661]

nec abscondit faciem suam ab eo, et cum clamaret ad eum, audivit. Qui
sensus plane est talis: Ideo laudabilis et metuendus est dominus, quod
paupertatem pauperis neque contemnit neque detestatur paupertatem (non
deprecationem, quia de hac sequitur) et eam, qua quis forma humilitatis
laborat, praesertim ignominiae, quae apud homines et detestabilis et
contemptibilis est. Diximus enim superius, ‘Aeni’ pauperem ab
afflictione et oppressione dici. Mira ergo dulcedo domini, cui praeciosa
et grata est ea forma, quam execratur et nauseat mundus, et exaudit
clamantes, quos mundus iudicat ab eo damnatos esse.

Hoc totum dicitur, quia Euangelium humiliat nos, ac in nihilum redigit
tam coram deo quam hominibus, ut utrobique peccatores et damnati
inveniamur, Sed sic, ut agnitione eiusmodi nostri mali gratiam mereamur.
iustitiae, in qua portemus coram hominibus propter Euangelium crucem
Coram deo enim peccatores invenimur propter nos ipsos et propter mundum,
cum quo sensimus, ambulavimus, sed coram mundo invenimur peccatores
propter deum et Euangelium eius, cum quo cepimus sentire et ambulare. Et
sic coram deo humilitas nostra nos exaltavit, at ea exaltatio nos coram
hominibus humiliat, coram quibus cum prius exaltaremur, coram deo
humiliabamur. Beatus ergo humilis iste, beata humilitas eius, quia, cum
sit propter deum illata, preciosa est in conspectu dei. Vides ergo
Euangelii virtutes, Quod nos iustificat coram deo et crucifigit coram
mundo. Ideo est verbum salutis et verbum crucis, verbum sapientiae et
verbum stultitiae &c.

[22, 26.] Apud te laus mea in ecclesia magna, 

Vota mea reddam in conspectu timentium eum.

‘Apud te’, idest ‘de te’, sic enim hebraeus habet. Hactenus
dixit de laude dei, quae publico ministerio verbi persolvitur, unde
dixit ‘In medio Ecclesiae laudabo te et narrabo nomen tuum’. Narrare
autem et in medio [Sir. 15, 5.] Ecclesiae laudare est caeteris
audientibus loqui, sicut Ecclesiast. 15. dicit [Sir. 32, 13.] ‘In
medio Ecclesiae aperuit os eius’. Et Salomon ‘In medio magnatum ne
loquaris’.

Hic de privata cuiusque latria loquitur, de fructu scilicet fidei per
[Hebr. 13, 15.] Euangelium conceptae, qui est, ut Apostolus Heb. 13.
docet, offerre hostiam laudis semper deo, idest fructum labiorum
confitentium nomini eius. Et [Ps. 116, 10 ff.] ps. 115. cum sese
credidisse et praedicasse ac propter praedicationem humiliatum sese
dixisset, ait ‘Quid retribuam domino pro omnibus, quae retribuit
mihi?’ Inter caetera idem quod hic dicit ‘Vota mea reddam coram omni
populo eius’. Et iterum ‘Tibi sacrificabo hostiam laudis’. Nihil
enim habemus quod reddamus nisi laudem, gloriam et gratiarumactionem pro
inenarrabili [2. Cor. 9, 15.] dono eius (ut Apostolus vocat), quod per
Euangelium in nos effudit abunde.

[Seite 662]

Sed quid hoc, quod in Ecclesia magna, seu quod idem est, multa, sese
laudaturum dicit et in conspectu timentium eum sua vota redditurum? Nam
[Ps. 116, 18 f.] et ps. 115. vota eadem coram omni populo eius in atriis
domini in medio Hierusalem redditurum dicit. Annon licet in angulo aut
cubili laudare et vota reddere? porro quis coram omni populo eius et in
ecclesia illa magna corporaliter adesse potest? Proinde non est dubium,
quin in spiritu loquatur et de ecclesia in spiritu magna seu multa et de
populo in spiritu collecto, quod aliud nihil est quam in una fide, in
unio spiritu laudare deum. Sola enim fides est, in cuius unitate
universus populus dei totaque ecclesia congregatur in unum. Quae omnia
dicuntur in detestationem hypocrisis et sectarum, quae ecclesiam
scindunt in varias partes et locis, personis aliisque externis rebus
affigunt, at deum in suis locis, idest suis propriis operibus laudare
praesumunt. Dum ergo quisque deo servit studio a se reperto et a communi
totius Ecclesiae studio (quae est fides) separat seipsum velut in illo
iustificandus et salvandus, nonne seorsum deo ecclesiam fabricat et deum
laudat in minuta sua parte et coram seipso tantum? Haec sunt excelsa
illa et luci et valles, quibus populus olim neglecto templo dei communi
seorsum [1. Petr. 4, 12.] quisque peregrinabatur in fervore suae
tentationis (ut Petrus appellat). Quare in ecclesia magna laudare est
confiteri communi omnium gratia, non propriis suis studiis iustificari
et salvari, ut maneat opinionum et cordium in fide, etiam si varia sint
ministeria operum foris.

Unde hebraeus non frustra dicit ‘De te laudabo’, nam haeretici illi,
idest sectarii non possunt deum nisi de seipsis laudare. Si enim sua non
ducerent praeciosa et laudabilia aut in eis non quaererent iustificari
et salvari, sine dubio ea contemnerent et relinquerent. At nunc studium
et fervor eorum argumentum est, quid laudent et in quo confidant, et
quomodo deum de seipsis laudent in suo loco seorsum, tanquam quid
singulare et melius [Luc. 18, 11.] habentes prae toto communi populo
dei, sicut ille phariseus in Euangelio deum de seipso laudavit et
gratias egit, non quod accepisset, sed quod dedisset deo multa bona. At
propheta de nullo suo laudat, sed de te (inquit) laus mea, nihil duco
omnia alia praeter communem illam gratiam fidei, qua omnes aequaliter
iustificas et servas. Si enim aliud esset, quod me iustificaret, de hoc
ipso merito laudarem. Impii illi, qui fastidiunt aliis similes esse et
singularitate gaudent, habent sua propria, de quibus te laudent, idest
sese delectent, quod non sunt sicut caeteri hominum.

Non ergo laus dei est, quia in manu factis locis laudatur, non quia
Hierusalem in templo, non quia in hoc et hoc loco, ita non quia sacerdos
vel Episcopus, non quia dives aut pauper, sed quia fidelis laudat,
ubiubi [Joh. 4, 21 f.] sit et quicunque sit. Sicut enim nunc tempus est,
ut neque in monte hoc nec in Hirusalem adoretur pater, sed in spiritu et
veritate operteat adorare, 

[Seite 663]

ita et laudare, ut ablata sint omnia loca, tempora, persone, idest
fiducia, quae in eis habetur. Ecce hoc est in ecclesia magna et coram
timentibus laudare in libertate spiritus laudare, quae nescit
praescriptum: Ich vvill eyner von dem hauffen seyn. Et satis acute illos
praesumptuosos reprehendit, dum coram timentibus deum sese laudare
dicit, impii enim et sectarii non timent deum. Simul seipsum exponit,
quid sit Ecclesia magna. Ubi enim requiras timentes deum? Romae?
Hierusalem? nullo prorsus loco certo, sed in fide et spiritu ubilibet.
Ita quando invenies? cras? post annum? non, sed in fide et spiritu
quandolibet. Ita quos quaeras? Papam? Episcopum? Monachum? non, sed in
fide et spiritu quoslibet. Fideles enim timent deum, qui locum, tempus,
personam non habent certo.

Sic videmus, et Apostolos more simili nihil aeque timuisse, ne fidei
communio degeneraret in partes sectarum et operum, sicut est dies haec,
[Ps. 5, 11.] quas ps. 5. vocat multitudinem praevaricationum ‘Rob
peschaim’, ac mihi videtur hic tropus esse quidam peculiaris David
‘Laudabo in Ecclesia’ pro ‘vivam vel agam in ecclesia’, quod
tota fidelium vita aliud non sit quam [Ps. 111, 3., Ps. 96, 6.] laus
dei, sicut ps. 110. dicit ‘Confessio et magnificentia opus eius’. Et
ps. 95. [Ps. 104, 1.] ‘Confessio et magnificentia in conspectu
eius’. Et ps. 103. ‘Confessionem et [Jes. 43, 21.] decorem
induisti’. Et Isaias 43. ‘Populum istum formavi mihi, laudem meam
narrabit’.

Quae vero sunt vota illa? nunquid religiosorum? nunquid electitia illa
vulgatorum operum? Absit. Communia sunt vota totius Ecclesiae magnae et
omnium, qui timent dominum. Quid ergo vovit Ecclesia? certe [Ps. 50,
14.] ps. 49. eadem omnibus generalissima regula dicit ‘Immola deo
sacrificium [Ps. 116, 14., Ps. 116, 18.] laudis et redde altissimo vota
tua’. Sicut et hoc loco et ps. 115. vota cum laudibus copulantur, ut
vota aliud esse non videantur quam illae ipse laudes. Dum enim pactum
fidei inimus cum deo, quid aliud facimus, quam vovemus laudem et
gloriam? Nam et omnia nostra nihil esse confitemur, et tantum illius
gratia nos salvari protestamur, debitores nos hoc pacto professi
praedicandae et confitendae gratiae, quam accepimus. Debemus, inquam,
hanc confessionem deo, Nos esse perditos in nobis et solo illius dono
servari. Atque hoc debitum nostrum votum est, quod reddimus, dum ita
laudamus deum et nos accusamus, dum illum glorificamus, nos confundimus,
dum [Ps. 51, 6., Ps. 116, 11.] illum iustificamus et nos damnamus, ut
iustificetur in sermonibus suis, et omnis homo sit mendax. Et hoc
potissimum in tempore tribulationis, quando accusationis damnationisque
nostrae probationem exhibere exigimur, ut tum [Geb. As. V. 27.] canamus
deo in nocte ista canticum suum et dicamus cum illis Daniel. 3. [Ps. 66,
12 f.] ‘Omnia quae fecisti nobis, domine, in vero iudicio fecisti’.
Et ps. 65. ‘Transivimus per ignem et aquam, et eduxisti nos in
refrigerium. Introibo in 

[Seite 664]

domum tuam in holocaustis, reddam tibi vota mea, Quae protulerunt labia
mea, et quae locutum est os meum in tribulatione mea’. Ecce quae
holocausta, [Hebr. 13, 15.] quae vota, quae proferuntur in tribulatione,
sicut et ex Heb. 13. [Hos. 14, 3.] ‘fructus labiorum’ retulimus, et
Oseae 14. ‘Reddemus vitulos labiorum nostrorum’.

[Geb. As. 40.] Sic et Daniel. 3. ‘Sicut in holocausto arietum et
taurorum et sicut in millibus agnorum pinguium. sic fiat sacrificium
nostrum in conspectu tuo [Ps. 66, 16 ff.] hodie, ut placeat tibi’. Sed
et psalmus predictus holocausta medullata cum incenso arietum, boves cum
hircis, quae offerre se dicit, nihil aluid facit quam laudes dei in
tribulatione dicens ‘Venite et audite et narrabo, omnes qui timetis
deum, quanta fecit animae meae’. Quae? ‘Ad ipsum ore meo clamavi et
exultavi sub lingua mea. Iniquitatem si aspexi in corde meo, non
exaudiet dominus. Propterea exaudivit deus et attendit voci orationis
meae’ &c. Nec enim alia vota habet magna Ecclesia et omnes, qui timent
dominum. Et observa, quod coram timentibus non laudem, sed vota reddit,
Quod in tribulationibus, dum accusationis nostri et iustificationis dei
res agitur, timendus seu terribilis est deus, apparens iratus. Sed redde
votum et memor esto pacti initi, quod illum iustificare, te damnare
perpetuo promiseris, et salvus eris. Verum impii neque vovent, neque si
vovent, reddunt haec vota.

[22, 27.] Edent pauperes et saturabuntur et laudabunt dominum, 

qui requirunt eum. 

Vivent corda eorum in seculum seculi.

‘Vivet cor vestrum inaeternum’ habet hebraeus. Et ‘pauperes’
iterum afflictos illos significat, idest Euangelicos et fideles, quos
alibi ‘miseros’, alibi ‘humiles’, alibi ‘mites’ vertit.
Christus hactenus dixit, quae facturus esset in suis, in ecclesia,
praesertim Apostolorum tempore et eorum, qui alios erant docturi. Nunc
meo iudicio recitat augmentum Ecclesiae et eorum, qui erant audituri ex
utroque populo Iudaeorum et gentium per ministerium Apostolorum et
primitivorum, dicens, ex utroque populo convertendos esse multos. Non
enim de manducatione carnali loquitur, Sed cum predixerit,
praedicationes et laudes dei in Ecclesia fore ac per hoc verum pastum
animorum, Euangelium scilicet ipsum per multos vulgandum et proponendum,
dicit non frusta proponendum, sed fore oves qui comedant et auditores
qui audiant, sed non nisi pauperes et humiles, ut stet verbum Christi
‘pauperes euangelisantur’. [Matth. 11, 5., Jes. 61, 1.] Mat. 11. Et
Isaiae 60. ‘Pauperibus Euangelisare misit me’. Igitur iste versus
hoc habet, quod Lucas in Actis sepe scribit, crevisse verbum dei
fortiter, et auctum esse numerum credentium valde.

Et ipse cum dicit ‘Vivet cor vestrum inaeternum’, satis indicat,
sese de verbi pastu loqui, quod cor, non ventrem alit. Non tamen
segniter alludit 

[Seite 665]

ad sacramentum altaris, Siquidem ideo olim missa habebatur, ut et
sacramentum acciperent et verbum, eratque revera ibi manducatio
corporalis et spiritualis simul. Corporalis, inquam, de pane et vino
altaris, spiritualis de Euangelio, utroque cor hominis alebatur, non
venter. Et exigebat hic versus dignam dissertionem de missa propter
detestandos et horribiles abusus, tam in doctrinis quam operibus de
missa introductis, in ecclesia debacchantes, sed differamus in finem.
Interim qui sint idonei auditores Euangelii, videamus: pauperes, inquit,
afflicti et esurientes, gratiae avidi, peccatis pressi, infirmitate
laborantes. Et ii saturabuntur, iidem laudant dominum, quoniam quaerunt
eum, quo indigent, et invento laetantur et laudant. O foelices vos, ait,
vivet cor vestrum inaeternum. Gratia enim, vita aeterna et iustitia eius
manet in seculum seculi. Quid si venter moriatur? cor vestrum vivit cibo
isto immortali verbi.

Videtur autem iste versus in populum Iudaeorum electis verbis
compositus, ut qui promissis terrenis assuetus tantum haec temporalia
expectabat a deo, hoc est ventrem et escam, cum tamen in illis nulla sit
saturitas, ac si dicat: En vobis, qui ventrem et escam spectatis, nec
tamen expleri potestis, erit tempus, cum edetis et saturabimini, sed non
carnaliter, nec divites et voluptarii, quales hactenus fuistis et
insatiabiliter esse quaesivistis, Sed pauperes, erit enim hic cibus, qui
saturet vos, quod ille corporalis non poterit. Deinde non murmurabunt
amplius contra dominum, qui escas petiverunt, sed laudabunt dominum,
quem requirent, et non escam. Deinde cum illi sint mortui, hi vivent
inaeternum. Ita destruxit deus ventrem et escam quoniam esca et potus
regnum dei non est, sed apostrophe illa ad illos epitasin habet ‘Vivet
cor vestrum inaeternum’, quasi dicat: libenter careatis istis
ventralibus escis, quod hic cor vestrum victurum sit inaeternum.

[22, 28.] Reminiscentur et convertentur ad dominum omnes fines 

terrae, et adorabunt in conspectu eius universae 

familiae gentium.

Unus enim versus in hebraeo hic est, et clara sententia de gentium
conversione loquitur. Et quanquam hebreus activa voce habeat
‘memorabunt et convertent’, tamen reddita est belle passiva
significatio pro eo, quod est: fient memores et erunt conversae,
absoluto statu, qualia frequenter habuimus. [Ps. 51, 6.] Sic illud ps.
50. ‘Propterea iustificabis in verbo tuo’, idest iustus eris, et
recte dictum ‘ut iustificeris in sermonibus tuis’ &c. Sic et
‘adorabunt in conspectu eius’, idest erunt adoratores coram eo. Et
gentium quoque ingenia hic versus suis verbis pingit, ut quae essent
aversae et deditae idolis et pronae omnia adorare. Erit, inquit, ut vere
convertantur, nempe ad verum deum, et adorent non amplius Idola, sed in
conspectu dei, idest in spiritu et veritate. 

[Seite 666]

Quanquam autem gentes ad Christum conversae sint, ut hic versus mutata
persona de Christo per prophetam dictus videri possit, tamen non
mutabimus personam, donec vitare non possumus, et adhuc loqui putemus
hominem, qui in Euangelio itidem de patre sic loquitur et ad eum refert
dirigitque omnes et omnia, ut sese purum pene hominem ostendat, licet
per [Joh. 14, 6.] sese ad patrem omnia trahat et venire dicat. Ita et
hic ad deum gentes converti dicit, licet vere ad ipsum simul
convertantur, sed modo per ipsum et suam narrationem converti dixisse
contentus est. Hoc ‘reminisci’ gentium arbitror dictum, quod ipsi
redibunt ad cor et deum, quem diuturna seculorum ignorantia penitus ac
desperate oblitae fuerint, sint agniturae. Non enim solum ignorabant
gentes deum, sed et oblitae erant inveteratae in caecitate et idolatria
sua, ut sic in verbo ‘reminiscentur’ magnam vim gratiae et Euangelii
commendent, quo tam profunde indurati sunt reducti.

Utitur hoc versu in donatistas Augustinus et nobis quoque valet in
Romanam tyrannidem et sectas eius, qui non sinunt esse in toto orbe
Christianos, nisi captivi serviant illi. Ubique enim Christus cognitus
est et per ipsum deus, atque adhuc credendus est ubique cognosci, etsi a
valde paucis, postquam solutus est Satan ad decipiendas omnes gentes.

[22, 29.] Quoniam domini est regnum, et ipse dominabitur gentium.

[Röm. 3, 29.] Hunc versum Paulus Ro. 3. tangere videtur dicens ‘Num
Iudaeorum deus tantum? Nonne et gentium? immo et gentium’. ‘Nam idem
est dominus [Röm. 10, 12.] omnium, dives in omnes, qui invocant
illum’, Ro. 10. Ideo, inquit, etiam gentes convertentur, quia ipse
dominus regnabit per se, qui est dominus omnium. Indignum autem, ut
domino omnium solus Iudaeus esset populus regnum. Sed nunquid hactenus
regnavit vel in Iudaeis? Non, sed Moses et lex regnavit, nondum erat
revelatus spiritus et manifeste praedicatus. Regnavit tamen in aliquibus
occulte, idest regno occulto absque gratiae et spiritus divulgatione.
Igitur iam non sumus sub exactore legis nec in spiritu servitutis, sed
in spiritu libertatis sub ipsomet domino revelato et regnante in omni
creatura sua, iudicato et eiecto principe mundi foras, qui super nos
prius regnavit habens imperium mortis, et dominus non erat nobis.

Regnare autem plus est quam creare, facere, habere. Deus enim omnia
habet sibi subiecta, sed non in omnibus regnat, cum regnum sit civile et
salutare imperium, in quo subditi pendent ex voluntate et opere regis
sui. Sic Christus tunc regnat in nobis, quando nos ab operibus nostris
feriatos inhabitat et in sabbato suo per nos sanctificato ipse in nobis
manens facit omnia opera nostra, quod solius gratiae esse nemo ignorat.
Ideo et regnum dei et regnum coelorum vocatur et ipse rex noster, nos
populus eius peculiaris. 

[Seite 667]

At ubi peccato servimus, peccatum regnat in nobis, et in regno peccati
et Satanae, sine rege deo exules et captivi sumus et sabbatum domini
propriis operibus sine intermissione violamus. Hoc est ergo illud
tripudium, quod hic versus iactat, quoniam domino est regnum, et dominus
est in [Ps. 97, 1.] gentibus, sicut ps. 96. ‘Dominus regnavit, exultet
terra’, quasi dicat: Gentes convertentur, quia diabolus eiicietur
foras, peccatum abolebitur in mundo, et regnabit rex in iustitia et
sapiens erit, idque palam per Euangelium et docebitur et fiet.

[22, 30.] Manducaverunt et adoraverunt omnes pingues terrae, 

in conspectu eius cadent omnes, qui descendunt in terram, 

Et anima mea illi vivet.

Hebraeus sic ‘Manducaverunt et adoraverunt omnes pingues terrae, in
conspectu eius genu flectent omnes descendentes in pulverem, Et anima
eius non vivet’. Hunc versum cum duobus sequentibus apparet mihi vel
epilogi vel epiphonematis vice ponere. Sed quod data opera mihi videtur
obscurare eclipsi, asyndetis, reticentia, periphrasi aliisque figuris,
tum etiam personae mutatione et distinctionis perturbatione, ut
laborandum sit quidem et tamen ignorandum, an sensum eius consequamur.
Experiamur, nec nos distinctio moveat, nec personae mutationem
admittamus, sed Christum in finem loqui accipiamus, qui et in Euangelio
sepius de seipso in tertia persona loquitur, [Joh. 3, 16.] ut Ioh. 3.
‘Sic deus dilexit mundum, ut filium suum unigenitum daret’. Et
[Matth. 23, 8.] Matt. 23. ‘ Non vocemini magistri, unus est enim
magister vester Christus’, [Joh. 3, 13.] qui in coelis est. Iterum
Ioh. 3. ‘Nemo ascendit in coelum, nisi qui descendit, filius hominis,
qui est in coelo’. Ita hoc loco non dicit: Et anima mea non vivet, et
semen serviet mihi &c., Sed: anima eius non vivet, et semen serviet ei
&c.

Prior itaque pars versus sit epiphonema et summa (quod aiunt) summarum.
Dixerat enim et Iudaeos et gentes convertendos et adoraturos: hic velut
dilatans, quod dixerat, immo, inquit, tunc cessabit omnis respectus
personarum, ut in Christo non tantum sit non Iudaeus neque graecus, sed
neque dominus neque servus neque dives neque pauper neque masculus neque
foemina neque Barbarus neque Schyta neque magnus neque parvus, sed omnes
unum in Christo, uno humero, uni deo, in una fide, in uno Euangelio
servient sine discrimine. Quid enim sit ‘manducaverunt et
adoraverunt’, dictum est, nempe quod in verbo ‘manducaverunt’
Iudaeos, in verbo ‘adoraverunt’ gentes signarit. Sed hic in unitatem
confusos utrosque aptat utrique tam manducationi quam adorationi, ut non
sit distinctio Iudaei et graeci [Gal. 3, 28., Col. 3, 11.] teste
Apostolo atque idem per universale illud ‘omnes’ vult, quasi dicat: 

[Seite 668]

tam Iudaei quam gentes, tam quos manducantes quam quos adorantes feceram
prius, omnes sine discrimine manducabunt et adorabunt, idest erunt
manducatores, auditores, cultores et adoratores dei.

Idem est, quod sequitur ‘Et in conspectu eius cadent’ seu ‘coram
eo genua flectent’ (idest curvatis et positis in terram genibus
erunt), quo ritus adorandi figurate significatur. Et ‘pingues
terrae’ figurate dicuntur, quicunque sunt in personatu spectabiliore,
ut opulenti, potentes, nobiles, honorati, [Ps. 17, 10.] fortes, formosi,
sapientes, iusticiarii et similes. Sic enim ps. 16. de adipe [5. Mos.
32, 15.] concluso didicimus. Et Deut. 32. dicitur ‘Impinguatus,
dilatatus et incrassatus est’. Quare ‘pingues terrae’ sunt
quicquid in mundo altum et magnum atque in oculis hominum spectabile.
Nec in his discrevit dominus quicquam, sed rethi suo cepit pisces magnos
cum parvis et omnis generis reptilia in mari hoc magno et spacioso
perambulantia.

‘Omnes descendentes in pulverem’ non arbitror de mortuis aut de
mortalibus dici, ut aliqui volunt, sed sit periphrasis formae et
personae inferioris per antithesin pinguium terrae, ut nulla tam vilis
et abiecta sit persona seu forma, quam deus in Christo non honorarit
gratia et Euangelio suo, ut cesset omnis contemptus contemptibilium et
metus terribilium et accubet leo cum vitulo et ove, lupus cum agno,
pardus cum hedo, et minet [Jes. 11, 6.] eos puer parvulus, ut Isaias 11.
praedixit. ‘Quis enim te discernit?’ ait [1. Cor. 4, 7.] Paulus 1.
Cor. 4. ad eos, qui hanc aequalitatem deserebant. ‘Quid habes, quod
non accepisti? Si autem habes, quid gloriaris, quasi non acceperis ?’
Ita regnante deo per Christum in nobis, omnia sunt dei et nulla nostra,
ut nullus possit alteri invidere, nullus adversus alterum inflari,
nullus minus [2. Cor. 8, 15.] aut maius altero habet, Sed sicut de
mannae collectoribus dicitur 2. Cor. 8. ‘Qui multum, non abundavit,
qui modicum, non minoravit’, omnia enim omnium sunt omnium propter una
illa: fidem et verbum unum et regnum unum et dominum unum.

Quod autem descendere in pulverem significet abiectam et contemptam
illam formam atque etiam afflictam, sicut solet fieri in ea forma, Illud
[Jes. 47, 1.] Isaiae 47. probat ‘Descende, sede in pulvere, virgo
filia Babylon, sede in terra, non est solium filiae Chaldeorum, quia
ultra non vocaberis mollis et tenera’. Quid hic nisi humiliationem
magnitudinis Babylonicae prophetat? [Kl. 3, 29., Hiob 7, 5.] Et Tren. 3.
‘ponet in pulvere os suum, si forte sit spes’. Et Iob 7. sordibus
[Ps. 7, 6.] pulveris indutam carnem suam dicit. Et ps. 7. Gloriam suam
in pulverem [1. Cor. 1, 26 ff.] sepeliendam permittit David, idest in
nihilum redigi. Sic Paulus 1. Cor 1. vocatos praedicat eos, qui non
sunt, et stultos et infirmos, ut eos, qui erant aliquid, destrueret
deus, Quod qui tales sunt, ferme ut mortui et qui iam in [Ps. 113, 7 f.]
pulvere iacent, aestimentur. Sed dominus ps. 112. Suscitat de pulvere
(ut hebraeus habet) inopem et de stercore erigit pauperem, ut collocet
eum cum 

[Seite 669]

principibus &c. Rursum deponit potentes de sede et exaltat humiles, ut
omnes aequet. Et qui gloriatur, in domino glorietur, et humilis confusus
non avertatur, sed unus panis, unum corpus sumus omnes, qui de uno pane
et de uno calice participamus.

‘Et anima eius non vivet’. Cuius ‘eius’? Nullius alius nisi
domini, de quo iam proxime dixerat, in cuius conspectu cadunt et
manducant pingues et pulveres. Neque enim consequentia et ordo verborum
de alio quopiam sinunt intelligi. Atque hoc est mysterium illud, quod
David his verborum figuris involutum indicare voluit, ut esset positum
et tamen non expositum. Vides itaque, Christum hoc loco de seipso in
tertia persona eodem verbo utrunque mysterium et divinitatis et
resurrectionis prodere. Si anima eius fuit moritura, ergo animam seu
vitam habuit mortalem, et de homine quodam mortali et morituro haec dici
nemo potest dubitare aut negare. At pronomen ‘eius’ non potest
referre nisi dominum illum praedictum in antecedentibus, cui gentes et
Iudaei in unum serviunt ut deo vero. Vides ergo, quam apertis et
pulchris verbis sese declaret simul hominem verum ac moriturum, simul
verum immortalemque deum, ut nullus alius esse deus hoc versu
permittatur quam ille, qui moriturus et aliquando mortuus homo sit. Una
ergo persona deus et homo. Ecce haec est pars una Epiphonematis huius
psalmi, quasi dicat: Summa est, quam volo hoc psalmo: Deus verus, qui
sit verus homo, morietur et patietur ea, quae praedixi, et tum sequentur
ea, quae passionem eius secutura dixi. Et hanc partem annexuit huic
versui, quae tamen sequenti versui novum auspicata aptius haesisset, sed
involvendum erat mysterium tantum. Omitto nostram translationem, quia
falsa est et indigna tractatu, cum contraria sit hebraeo, nisi velis vim
facere verbis et dicere ‘Anima mea illi vivet’, idest resurget a
mortuis, ut illi vivat, quae mortua fuit hominibus. Sed hoc nihil urget
neque probat aliquid.

[22, 31. 32.] Et semen meum serviet ipsi, annunciabitur domino generatio


ventura, Et annunciabunt coeli iustitiam eius populo, 

qui nascetur, quem fecit dominus.

Hos duos versus confusissime miscuit ac male reddidit nostra translatio,
ideo et nos ambos simul ponamus in hunc modum ex hebraeo versos ad
verbum:

1. Et semen serviet ei, narrabit domino in generationem.

2. Venient et annunciabunt iustitiam eius populo nato, quoniam fecit.

Dixerat animam eius morituram: Hic semen fore dicit, quod serviat ei,
non autem serviet mortuo, cum ille non regnet mortuus. Quis enim 

[Seite 670]

��3 mortuo serviat? Ergo moriturus ille necessario resurrecturus
erat, ut servire ei possit semen. Iam cum mortuus aufferatur de terra
viventium, sicut [Jes. 53, 8 ff.] Isaias 53. dicit eum abscissum de
terra viventium, sequitur, sic resuscitatum a mortuis, ut amplius non
moriatur neque mortalis ulterius sit. Quare et regnum eius non erit
mortale aut temporale, quia anima eius non vivet in hac vita, sed
tolletur de hac vita, qui dicit ‘Anima eius non vivet’, quod [1.
Cor. 15, 45.] sonat de hac vita mortali, quo modo Paulus 1. Cor. 15.
‘primus Adam factus est in animam viventem, secundus autem in spiritum
vivificantem’, appellans hanc vitam animalem, corpus animale, illam
autem spiritualem et corpus spirituale. Quare et hic Christum dicit sic
moriturum, ut anima eius non vivat, idest animali vita non vivet. Noluit
enim simpliciter eum moriturum dicere, sed eis verbis usus est, quae rem
proprie redderent, scilicet Christum moriturum, ut amplius non viveret
anima eius, idest animalis vita, victu, amictu, anhelitu et aliis
corruptibilis vitae necessitatibus. Animam ergo habet, homo est, sed ea
non vivet. At cum etiam sic vivet, ut semen habeat, in quo regnet,
sequitur, ut spiritualis homo sit et vivat, quod fieri non potuit, nisi
animale corpus moreretur et resurgeret spirituale.

Ex illis ulterius sequitur, quod etiam deus sit, quia servitus ista puro
homini non convenit nec regnum eiusmodi. Deinde necesse est hanc
servitutem quoque non esse animalem, cum ille iam animalis non sit
talique servitute non egeat. Erit ergo servitus in spiritu, Synagogae
cessante tumultu in servitute externa, Et id quoque sequitur, semen esse
non animale. Noluit enim dicere: populus serviet ei, sed semen, ut
iactantiam seminis carnalis Abrahae tolleret, et novum semen induceret,
quod ipse per Euangelium genuisset ex spiritu. Erit ergo hic homo
patriarcha novus, novi seminis autor et origo, nova servitus, novum
regnum, qualia mundus non [Jes. 53, 10.] cognovit. Sic Isaiae 53. ‘Si
posuerit pro peccatis animam suam, videbit semen longevum’. Quomodo
generat mortuus? Itaque iste patriarcha non est similis prioribus. Illi
enim mortui sunt relicto post se semine, quod illis ut mortuis non
serviebat. At huic patriarchae non erit semen post se relictum, sed ita
presens semper cum presente et longevum, ut ei soli serviat vivens
viventi, et tamen non in hac vita animi. De caeteris enim dicit ‘Et
semini tuo post te’, Huic dicit ‘semini tuo tecum’, quod non post
te erit, sed simul erit, adeo ut etiam serviat tibi.

‘Narrabit domino ad generationem’. Verbum ‘narrabit’ hic
impersonaliter accipitur meo iudicio more huius linguae pro
‘narrabitur’ seu ‘sermo [1. Mos. 10, 9.] erit’, Sicut Gen. 10.
‘De hoc exivit proverbium: sicut Nimrod potens venator coram
domino’, ubi hebraeus habet ‘Et dixit: sicut Nimrod’ &c., idest
dixit [1. Mos. 27, 42.] aliquis seu dictum est. Et 27. ‘Nunciata sunt
Rebeccae verba Esau’. [1. Mos. 31, 47.] Hebraeus sic ‘Et nunciavit
Rebeccae’. Item 31. ‘Ideo vocatum est nomen 

[Seite 671]

eius Galaad’, pro ‘Et vocavit eius nomen Galaad’ et multa similia.
Ita et hic sit ‘Narrabit’, idest narratum erit domino ad
generationem, hoc est dicetur, quod et deus habeat generationem et
filios filiorum, nempe qui habeat et semen, sicut in Isaia ult. dicit
‘Nunquid qui alios parere facio, [Jes. 66, 9.] ipse non pariam? dicit
dominus. Si ego, qui generationem aliis tribuo, sterilis ero? dicit
dominus’. Quod ex hebraeo de generatione spirituali populorum [Ps.
102, 29.] dici melius videtur. Ps. 101. ‘Filii servorum tuorum
habitabunt et semen eorum in seculum dirigetur’. Est autem sermo totus
hebraicus. Narrabit domino in generationem, idest praedicabitur, et hac
praedicatione domino praedicabitur, et sic praedicabitur, quod dominus
ad generationem pertineat, seu sit ei generatio. Quod est mirabile in
oculis nostris, ut deus etiam similis hominibus habeat generationem
populorum. Semel autem dicit generationem, cum ubique geminetur:
generatione, generatione. Sed hoc ideo, quia in semine carnali generatio
praeterit, generatio advenit, et est successio non manentium. Haec vero
generatio est, ut priores non cedant sequentibus, sed simul in unam
congregentur generationem, quia spiritualis est et aeterna.

‘Venient et annunciabunt iusticiam eius’ (idest iusticiam fidei),
non iusticiam operum et legis, annunciabunt scilicet semen et generatio
eius. Haec [1. Petr. 2, 9.] enim erit servitus eorum, ut 1. Pe. 2. dicit
‘Vos populus acquisitionis, ut enarretis virtutes eius, qui vocavit
vos in admirabile lumen suum’. Non enim nunciabunt de hoc rege gloriam
huius mundi, sicut de Salomone nunciatum est, Sed iustitiam eius, ut rex
iste et patriarcha victor peccati et mortis et autor aeternorum bonorum
intelligatur. Quo autem venient et unde? Nempe de conspectu huius regis
procedent foris et intrabunt in mundum, ut annuncient ibi iusticiam eius
foris, in qua coram eo vivunt intus. Hoc dicitur, ne generatio ista
putetur nusquam esse, quia spiritualis sit. Erit, inquit, spiritualis et
tamen in mundo. Non autem ullo signo cognoscentur, nisi ministerio verbi
ablata omni alia persona. Venient enim per pedes Euangelii pacis et
vocem eorum audies, sed nesciens, unde aut quo vadant, spiritus enim
sunt, qui spirat non in personis, sed libere ubi vult.

‘Populo genito’, quid hoc? Quis est populus, qui non nascitur? Ego
mea suspitione hoc dici puto, quod aliorum regum populi legibus, moribus
et consuetudinibus formantur, sed quibus nihil promoveas ad veram
iustitiam, fabula tantum est iustitiae et scena theatrica. Nam et lex
Mosi non potuit Iudaeorum populum formare nisi ad hypocrisin. Huius
autem regis populus non legibus formatur in speciem, sed spiritu et aqua
generatur totus in novam veritatis creaturam. Quae est virtus illa
iustitiae eius sine specie, quae in spiritu annunciatur. Nam quod
nascitur, totum immutatur et novum [Joh. 3, 3.] fit, sicut Chritus dicit
Ioh. 3. ‘Nisi quis renatus fuerit denuo, non potest 

[Seite 672]

videre regnum dei’. Igitur ‘populo nato’ est verbum iustitiae dei
donatum, quo et nascitur et servatur, non specie, sed veritate, iustus
in spiritu, tamen in carne existens.

‘Quoniam fecit’, hoc de Christo deo rege dicitur in hunc sensum, si
non fallor: Quod haec omnia fient, quia ipse facit, Er geht dran, quasi
dicat: Qui hactenus multa dixit per legem multaque promisit, sed nihil
est factum. Erit ergo tempus, ut emittat virgam virtutis et det vocem
virtutis voci suae [Jac. 1, 18.] et tale verbum mittat, quod potens sit
(ut Iacobus ait) nos generare in creaturam eius et salvare animas
nostras, ut iam non locutor, sed factor sit: [Jes. 52, 6.] Er vvirts
eynmal thun, Sicut in Isaiae 52. dicit ‘Ecce ego ipse, qui loquebar,
assum’. Legem antea dedit, sed non erat, qui faceret, venit et dedit
Euangelium, per quod facit omnia. Ecce hos duos versus quam brevi
compendio et miro involucro omnia illa mysteria Christi de divinitate,
resurrectione, regno, populo, Euangelio, iustitia, salute eius complexi
sunt, ut mihi similis in scriptura locus nondum occurrerit.

[Epilogus]

Visum est hic tabernaculum figere et mansionem facere, et quia video,
istos commentarios rapi ad typos et prela, cum ego mallem, eos perpetuo
latere: adeo multa sunt, in quibus ipse contentus non sum, onus ultra
vires suscepi, ideo sepius nuto. Rogo itaque pium lectorem, legat omnia
cum summo iudicio, non quod mihi conscius sim usquam prava docuisse.
Sententia mihi per omnia placet, sed non semper suo loco mihi venit.
Erratumque est aliquando in hebraea lingua, dum occupatus et distractus
variis non totus incubui. Non me excuso difficultate et obscuritate
libri nec parvitate eruditionis et ingenii: cur enim non abstinui? Nec
me aliorum exemplo solor, quanquam haec sit honestissima ratio. Sed hoc
anhelo, ut purus, genuinus appositusque suo quisque loco sensus
habeatur, quod si potui vel ex parte tradere, libens, temerarius,
erroneus, indoctus in multis habebor prae caeteris. Et ut aliquot
indicem, quae praesenti memoria movent:

Psalmo undecimo, versu ultimo erratum est in dictione hebraica
‘Sabib,’ ubi peregrinante animo verbum transitivum tercii feci,
quanquam interpretatio et sensus non male habeat, etiam si
‘circuitu’ dicas pro ‘circumdedit’. Et ps. 13., quae in versu
secundo de dictione ‘Maschil’ dixi, vera sunt, sed mallem omissa
omnia, tamen alio loco (deo volente) corrigetur, ubi de eiusmodi verbis
plene tractabo. Ps. 16. vers. 11. ‘In anima circundederunt’ [1. Mos.
31, 6 u. 41.] melius eo tropo dixissem, quo Iacob Gen. 31. dicitur
serviisse in Rachel, ut tolleret eam uxorem. Ita ‘in anima
circundederunt’, ut tollerent, ut noster habet interpres. Ps. 18.
tercio versu laborans, quo modo Apostoli omnium linguis essent locuti,
non cogitavi, quod dici possit, Apostolos in diversis 

[Seite 673]

locis Hierusalem, aliis aliisque domibus alias et alias linguas
invenisse et sic locutos ea lingua sola, in quam pro tempore
incidissent, ut per intervalla et loca et personas hanc varietatem
linguarum dispartitam intelligas, tum ut Lucas ait, populus mente
confusos videntes, quod circumeuntes loquerentur omnium linguis, quos
accessissent, et confiteretur quisque alteri sua auditos ei fuisse
loquentes.

Sunt multa alia praeter haec et forte maiora, ipse non video. Accedunt
ad haec errores librariorum: breviter totus commentarius mihi placeret
magis, si recognitus a me primum fuisset, cum et prolixitas et
verbositas magnum in eo vicium sit. Verum nonnihil in illis est
spiritualis eruditionis et revelationis, de qua, qui pius est, gratias
agat domino Ihesu Christo, qui est lux nostra, benedictus.

AMEN.

[Seite 674]

Abschließendes Material

Schriften, 5. Band, 2. Psalmenvorlesung 1519/21 (Ps. 1 –22)

Paul Pietsch

Nachträge und Berichtigungen.

1892

[Seite 674] Zu S. 1/2 ist noch auf S. 152 Z. 16 ff. hinzuweisen, wo
Luther gleichfalls dem Mißfallen an seiner prolixa verbositas Ausdruck
gibt und daran, daß er mit vielen Worten des heiligen Geistes kurze
Ausprüche breittrete. Aber, fügt er hier hinzu, wenn er sich
vergegenwärtige, daß er seine Schrift nicht den doctis nec acutis nec
ingeniosis, sed simplicibus et vulgaribus maxime clericis bestimmt habe,
so glaube er, zuweilen noch zu kurz zu sein, sonderlich bei den Dingen,
die in demselben hohen Grade zu wissen nöthig sind, in dem sie
thatsächlich durch Aberglauben unterdrückt und den Herzen der Menschen
entfremdet seien. 

P. P.

S. 10 Z. 20 lies: 21, 8. 9. 19 statt 21, 7. 8. 19. — In der betr.
Übersetzung (i) sind die Verse allerdings als 7 und 8 bezeichnet, weil
die Überschrift nicht mitgezählt ist.

S. 13. Die in dem Erlanger Exemplar fehlenden Lagen sind die mit G und T
des dritten Alphabets (A 4) bezeichneten. Die Seitenzählung rührt von
moderner Hand her. — Ein Exemplar der Ausgabe A von demselben Umfang
wie das Berliner ist im Herbst 1892 aufgetaucht und in den Besitz des
Pfarrers D Knaake in Drakenstedt übergegangen.

̱̄ zu setzen.

S. 16. Das in der Kirchenbibliothek zu Arnstadt befindliche Exemplar von
l hat den Druckfehler der Seitenzählung XIX in XXI verbessert. — Die
Übereinstimmung von k l m erstreckt sich auch auf die am Schlusse
stehende Druckfehlerberichtigung.

S. 17. Von der Rothschen Übersetzung der Ps. 1 –9 ist uns außer den
in p und q beschriebenen Exemplaren der Zwickauer Rathsbibliothek noch
ein drittes in der Kirchenbibliothek zu Arnstadt, im Titel = p, bekannt
worden. Alle drei Exemplare decken sich übrigens vollständig im Text
und auch die Schlußschrift des Druckers ist in allen genau
übereinstimmend. In den Seitenzahlen finden sich Verschiedenheiten, die
wir hier ergänzend und übersichtlicher aufzählen. Das Arnstädter
Exemplar bezeichnen wir mit r. 

p q r haben 72 statt 72

q r haben 168 statt 198

p r haben 101 statt 201

p hat 103 statt 203

p q r haben 207 statt 207

p q r haben 306 statt 309

p q r haben 316 statt 319

S. 17 B und C haben zahlreiche, den Inhalt kurz andeutende Randglossen.

S. 18. Die Benützung der Basler Ausgaben durch Roth ist nicht nur als
wahrscheinlich, sondern als sicher zu bezeichnen. Vgl. z. B. die S. 156
unter dem Texte angeführten 

[Seite 675]

Kolumnentitel in B mit der S. 158 mitgetheilten Überschrift in Roths
Übersetzung, ferner 104, 17, wo Roth = BC hat ‘von eim ding es sen
recht odder falsch’; 144, 30, wo er = C ‘Wilchen weg ... kennet’
und 169, 21, wo er = BC ‘noch nichts anderes’ bietet.

S. 28 Z. 32 ist heb. aufzulösen in hebraeis und in Lesarten heb. ABC
nachzutragen.

S. 29 Z. 4 ist heb. aufzulösen in hebraice und in Lesarten heb. ABC
nachzutragen.

S. 39 Anm. 5 lies: 24 fg. statt 25 fg.

S. 42 Z. 14 ist heb. aufzulösen in hebraeo und in Lesarten heb. ABC
nachzutragen.

S. 43 Z. 3 ist heb. aufzulösen in hebraeis und in Lesarten heb. ABC
nachzutragen.

S. 52 Z. 31 am Rande lies: 1. Mos. statt 1. Mo.

S. 53 Z. 25 ist in den Lesarten nachzutragen: q. d. ABC

S. 55 Z. 4 ist in den Lesarten nachzutragen: propositio A

S. 57 Z. 22 lies: sed et statt sedet.

S. 58 Z. 25 und S. 63 Z. 38 ist in den Lesarten nachzutragen: q. d. ABC

S. 63 Z. 36 ist in den Lesarten nachzutragen: dicens] d ABC

S. 73 Z. 6 und 13 in den Lesarten lies: d. ABC statt d. A

S. 105 Z. 30 ist in den Lesarten nachzutragen: d. A

S. 126 Z. 37 ist haeresium statt haeresim zu lesen und in Lesarten
nachzutragen: haeresim AC

S. 127 Z. 1 ist docet statt docetur zu lesen und in Lesarten zu setzen:
docet̃ AB statt docet C

S. 152 Z. 7 ist in den Lesarten mereri ABC zu streichen.

S. 156 Z. 27 ist hinter gloriari die Anmerkungszahl 1 nachzutragen.

S. 162 Anm. Vielleicht hat Luther eine Stelle aus Augustins Soliloquia
animae ad deum, Cap. 19 vorgeschwebt: Minus enim te amat, qui tecum
aliquid amat, quod non propter te amat (Migne, Patrol. curs. compl. Tom.
40, 880).

S. 168 Z. 11 lies: universis iustitiis.

S. 168 Z. 11/12. Die von A gebotene Lesart läßt sich festhalten, wenn
man liest: ut sint, crescant et pingues ac magni sint, nullo modo ...

S. 180 Z. 26 significato ist in den Text zu setzen und significatio B in
die Lesarten.

S. 272 Z. 18 lies: vendicare statt vindicare (vendicare ABC).

S. 274 Z. 18/19 lies: in praesenti est’, idest ‘momentaneum ...

S. 327 Z. 28 lies; VVen und vvill statt Wen und will.

Zu S. 341 Z. 1/2 ist als Anmerkung zuzufügen: hudlin ist niederd. Form
für hochd. hüetlin, d. i. Hütlein. Die Bedeutung der (auch in Luthers
hdschr. Sprichwörtersammlung enthaltenen) Redensart ‘es geht im
Geheimen vor sich’ erklärt sich aus dem Gebrauche, den die Gaukler
bei ihren Kunststücken von Hüten zu machen pflegten. Vgl. Grimm Wtbch.
IV, 2, 1991 fg. Häufiger ist und ebenfalls bei Luther begegnet ‘unter
dem Hütlein spielen’.

P. P.

S. 350. Am Schlusse der Anmerkung ist hinzuzufügen: P. P.

S. 361 Anm. Z. 3/2 v. u. lies: Luther selbst verstand wol der
gewöhnlichen Terminologie jener
Zei⁴湥獴牰捥敨摮搠湥⸠甠瑮牥挠汯湯甠摮攠瑮敷敤ⅲ
漠敤⁲₷湵整⁲潣浭⹡霠䄠⁭捓汨獵敳搠牥䄠浮牥畫杮
椠瑳倠‮⹐栠湩畺畺ﱦ敧⹮匍‮㤳′⹚ㄠ‹獩⁴湩搠湥
䰠獥牡整⁮慮档畺牴条湥›牰獥捥瑵潩敮䄠

S. 403 Z. 5 in den Lesarten lies: ex modo ABC statt ex mō A, ex modo BC

S. 441 Anm. lies: M. L. statt L. L.

S. 443 Z. 8 am Rande lies: 16, 1 statt 6, 11.

S. 453 Z. 15 lies: appellantes.

S. 455 Z. 13 ist praesumit in den Text zu setzen und in den Lesarten
nachzutragen: praesumunt ABC W. J.

S. 465 Z. 18 ist wol reliquas in den Text zu setzen und in den Lesarten
nachzutragen reliquae ABC

S. 472 Z. 8 lies: vven, vvescht, vveys statt wen, wescht, weys.

[Seite 676]

[Einzelnachträge und Berichtigungen zu den Bänden I —VI. VIII. IX.] 

S. 473 Z. 36 lies: vuarnehmen statt warnehmen.

S. 478 Z. 8. In den Lesarten ist nachzutragen: nossimo A

S. 480 Z. 13. In den Lesarten ist nachzutragen: inimicitias] amicitias A

S. 482 Z. 3 lies: gevvisz statt gewisz.

S. 497 Z. 9 am Rande lies: 18, 6.

겍ú

겍ú

겍ú

ldegalerie der berühmtesten Maler. Sämmtl. Werke von Raphael Sanzio,
Nr. 468. (Paris u. Leipzig o. J.) Daß Luther den Hercules Gallicus aus
litterarischer Quelle kannte, zeigt schon sein Ausdruck fabula, aber
nach dem, was wir über Luthers früheste griechische Studien wissen
(Köstlin 2I, S. 115/116), war seine Quelle gewiß nicht der griechische
Text des Lukian.

S. 541 Z. 15. In den Lesarten ist nachzutragen: mortis] meris W. J.
Diese Konjektur der Wittenberger Ausgabe ist vielleicht richtig.

S. 598 Z. 18 in den Lesarten lies: HEB. AD        HEBRAEIS XXII. fehlt E

S. 602 Z. 4 in den Lesarten lies: E J. E. statt J. E.

S. 628 Z. 7. Das Komma hinter iuvencum ist zu tilgen.

Bitte schicken Sie Ihre Vorschläge, Anmerkungen oder Fragen an unseren
Webmaster.

Copyright © 2000-2005 ProQuest Information and Learning Company. 

Alle Rechte vorbehalten. Grundsätze zum Datenschutz.

Erklärung zu Zugänglichkeitshilfen


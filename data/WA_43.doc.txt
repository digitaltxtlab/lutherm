Zum Hauptinhalt springen

	

	

	

	

	

	

	

	

Volltext

Schriften, 43. Band, Genesisvorlesung (cap. 8 –30) 1538/42

Neue Suche | Erweiterte Suche | Kontext im Band | Permanente URL für
diese Text

Kritischen Apparat anzeigen 

Schriften, 43. Band, Genesisvorlesung (cap. 8 –30) 1538/42 

Bibliographische Angaben

Bibliographische Angaben der elektronischen Ausgabe

Schriften, 43. Band, Genesisvorlesung (cap. 8 –30) 1538/42

Cambridge 2001 

Chadwyck-Healey 

Luthers Werke Full-Text Database 

Copyright © 2001 ProQuest Information and Learning Company. Do not
export or print from this database without checking the Copyright
Conditions to see what is permitted. 

Bibliographische Angaben der Originalausgabe

Luther, Martin 1483 –1546 

Drescher, Karl 

D. Martin Luthers Werke. Kritische Gesamtausgabe. Schriften. 43. Band

Weimar 

Hermann Böhlaus Nachfolger 1912 

v, 696 p.

Die Originalausgabe der Werke von D. Martin Luther (Weimarer Ausgabe)
wird seit 1883 veröffentlicht und unterliegt dem Copyright © des
Verlages Hermann Böhlaus Nachfolger Weimar GmbH & Co. / The first
edition of the works of Dr. Martin Luther (Weimar Edition) has been in
publication since 1883 and is the copyright © of Verlag Hermann
Böhlaus Nachfolger Weimar GmbH & Co. 

[Seite i]

Einleitendes Material

[Titelseite]

D. Martin Luthers 

Werke 

Kritische Gesamtausgabe 

43. Band

Weimar 

Hermann Böhlaus Nachfolger 

1912

[Seite iii]

Schriften, 43. Band, Genesisvorlesung (cap. 8 –30) 1538/42

Karl Drescher

Vorwort.

1912

[Seite iii] 

Band 43 bringt die Fortsetzung der umfangreichen Genesisvorlesung, deren
vollständige Unterbringung auch noch einen dritten Band benötigt.
Dieser dritte Band (Band 44 Unsrer Ausgabe) wird dann auch die
eingehende Gesamteinleitung von Psarrer Lic. O. Reichert bringen, der
die Arbeit an der Genesisvorlesung von Superintendent D. Koffmane schon
im vorigen Bande übernommen und dann diesen Band allein geliefert hat.
Jnzwischen hat Professor Flemming-Schulpforta in der Herzoglichen
Bibliothek zu Gotha eine Anzahl Briefe von und an Rörer aufgefunden,
die auf die Genesisvorlesung Bezug haben und bisherige Annahmen zum Teil
klären oder verändern. Sie sind veröffentlicht in den Beiträgen z.
bayr. Kirchengesch. Bd. XIX, 27 ff. (1912). Wir werden darauf in der
Gesamteinleitung im Schlußbande zurückkommen. Die sprachlichen
Erläuterungen, Erklärungen und Verweisungen rühren wieder von
Professor O. Brenner her; im übrigen bietet unser Band zu besonderen
Bemerkungen keinen Anlaß.

Breslau, Oktober 1912. 

Karl Drescher.

[Seite v]

Schriften, 43. Band, Genesisvorlesung (cap. 8 –30) 1538/42

Karl Drescher

Jnhalt.

1912

[Seite v] 

Seite

	

Vorwort. Von Karl Drescher	III

	

Text der Genesisvorlesung. (Fortsetzung.) Herausgegeben von O. Reichert
1

	

Nachträge und Berichtigungen	696

	

[Seite 1]

Haupttext

[Text des Genesisvorlesung. (Fortsetzung.)]

Schriften, 43. Band, Genesisvorlesung (cap. 8 –30) 1538/42

Karl Drescher

[Enavocatio]

1535

[Seite 1] 

Caput XVIII.

[18, 1] Apparuit autem ei DOMINUS in planitie Mamre, et ipse sedebat in
ostio tabernaculi, cum calesceret dies.

Annus Abrahae nonagesimus nonus, ut supra quoque magnitudine rerum
gestarum valde et prae caeteris est memorabilis. Continet circumcisionem
et promissionem utranque, spiritualem et corporalem: postea
peregrinationem in Palestinam et liberationem. Item subversionem
Sodomorum. Ac quod caput est, saepius apparuit Dominus Abrahae, et cum
eo familiariter est collocutus.

Huius autem capitis principale summarium est, quod vult confirmare
promissionem factam de Isaac. Nam in praecedenti capite Abrahae
promittitur ex Sara filius, ac imponitur ei a Domino nomen Isaac, a risu
Abrahae, Sara autem tum non affuit, et videtur narranti Abrahae non
credidisse. Ideo repetitur hic promissio, ut Sara eam non audiat ex ore
Abrahae, ut antea, sed ex ipsius Dei ore, qui dicitur aversus stetisse,
hoc est, obvertisse tergum, ad significandum, quod Sara non prius
crediderit, quam corriperetur.

Promittitur igitur Isaac nunc secunda vice. Atque est locus hic de
filiis promissionis praeclare et copiose a divo Paulo tractatus, qui
inde [Röm. 3, 28] concludit: Iustificari hominem fide, et non lege aut
operibus, ac omnem superbiam et praesumptionem Iudaicam de carnali
nativitate tollit hac una ratione. Si enim nativitas carnis valet, cur
discernitur inter Ismaelem et Isaacum? Sicut autem Isaac ex promissione
natus est, promissio autem requirit fidem: ita filii Abrahae
aestimantur, non quorum naturalis pater est, sed qui ad exemplum fidelis
Abrahae credunt, sive ex gentibus sint, sive circumcisi.

Hic locus, quia principalis est, scripturae more, duplici testimonio
confirmatur: quemadmodum Ioseph duo somnia infra videt de bobus eandem
rem significantia. Imperiti sacrarum rerum temerariam repetitionem et
tautologian hanc esse iudicabunt. Sed magna causa fuit, cur idem bis 

[Seite 2]

scriberatur. Maximum enim scandalum tollitur, et praeciditur nunquam
finienda, alias disputatio de privilegio nativitatis carnalis, et
praesumptione virium humanarum.

Ad hunc nodum non solvendum, sed simpliciter praecidendum pertinet haec
promissionis repetitio, ut clare videant tum Iudaei nitentes carnali
propagatione, tum gentes nitentes suis viribus, Abrahae verum semen esse
semen promissionis.

Etsi enim Isaac ex carne Abrahae est natus, tamen est natus supra vires
carnis, quia uterque parens carne pene mortuus, et aetate ad
generationem ineptus est. Promissio autem, quam fide appraehendunt,
mortuam carnem quasi vivificat, ut non tam ex carne, quam ex virtute
promissionis Isaacum natum statuas, hic principalis huius capitis locus
est pro iustitia fidei, contra praesumptionem et iustitiam operum.

Deinde proponitur hic exemplum pulcherrimum morale de hospitalitate.

Tertio singulare testimonium de articulo Trinitatis notandum est, quod
tres viri apparent, et Moses subinde loquitur, ac si unus sit. Sed hoc
testimonium differemus, et prius de hospitalitate dicemus.

[18, 2 –5] Et levavit oculos suos, et vidit, et ecce tres viri stabant
iuxta eum, et videns cucurrit in occursum eorum de ostio tabernaculi, et
incurvatus est ad terram, et dixit: Obsecro, Domine, si inveni gratiam
in oculis tuis, ne, quaeso, transeas a servo tuo. Afferatur, quaeso,
pauxillum aquae, et lavate pedes vestros, et refocillamini sub arbore,
et ego afferam buccellam panis, ut firmetis cor vestrum, postea
transibitis. Ideo enim transistis ad servum vestrum. Et dixerunt: sic
facias, sicut locutus es.

Insignis illa hospitalitatis commendatio, quae extat in Epistola ad
[Hebr. 13, 2] Hebraeos, ex hoc loco nata est. ‘Ne obliviscamini
hospitalitatis, per hanc enim quidam, non animadvertentes, hospitio
acceperunt Angelos.’ Est autem hospitalitas, ubicunque Ecclesia est.
Ecclesia enim, ut sic dicam, [Matth. 5, 42] semper habet commune
aerarium, siquidem mandatum habet: ‘Da omni petenti abs te’: et
debemus nos omnes ei servire, et eam curare non solum docendo, sed etiam
benefaciendo et fovendo, ut simul et spiritus et caro in Ecclesia
inveniant refectionem.

� quod, qui hospitales sunt, non 

[Seite 3]

suscipiunt hominem: sed ipsum Dei filium. Contra quid inhospitalitate
foedius? non enim excluditur e domo tua homo, sed Dei filius, pro te in
cruce passus et mortuus, huic tu non unius diei sumptus, non spacium
tantum tuarum aedium fruendum das, quo una cubet: Hanc vel immanitatem
vel crudelitatem, quas putas secuturas poenas? Qui igitur Ecclesiae
membra vera esse cupiunt, hi hospitalitatem meminerint praestandam, ad
quam non solum exemplo sancti Patriarchae, sed scripturae gravissimis
testimoniis invitamur.

Apparitio haec trium virorum est apparitio Domini. Et Abraham dum eos
suscipit hospitio, Dominum ipsum suscipit. Videntur autem apparuisse
humili et contempta specie, nudi, esurientes, fessi ex itinere et exules
quasi nuper adeo liberati ex tristi aliquo carcere. Ita enim iudicasse
Abrahamum verba eius ostendunt.

Porro didicit Abraham hospitalitatem duplici via. Primum ex institutione
Patriarcharum et Ecclesiae more. Hi enim docuerunt filios suos
hospitalitatem tanquam virtutem Ecclesiae summe necessariam: in ea enim
[Joh. 8, 44; vgl. 1. Joh. 3, 8] quia docetur verbum, Satan autem odit
verbum, et ab initio homicida et mendax fuit, necesse est pericula varia
existere, et plurima incommoda.

Ubicunque enim Deus loquitur, etiam in ipsa Paradyso, ibi non cessat
Satan saevire tum decipiendo, tum occidendo, donec ex paradyso eiiciat
Adamum, et faciat peregrinum et exulem. Idem extra paradysum ab initio
in Ecclesia fecit. Subiecit pios odiis mundi: in animos aut in corpora
saevire eum divina bonitas quoties non passa est, saeviit in fortunas,
eiecit sedibus, vexavit in exilio modis, quibus potuit. Itaque miseros
patresfamilias, cum uxore et liberis, ceu aviculas eiectas nido, sancti
Patriarchae iusserunt excipere hospitia, et tractare liberaliter.

Ac fuit Ecclesia omnibus temporibus ceu asylum quoddam exulum [Luk. 11,
21] et pauperum. Sicut enim Christus dicit fortem custodire atrium suum
in pace, donec veniat fortior: ita haec perpetua fuit fortuna piorum, ut
lucente verbo persecutiones et exilia essent frequentissima.

Nostro quoque saeculo, accensa ex Dei benignitate, immensa verbi lux
est. Furit igitur Satan, et per Papam, per Episcopos, per furiosos
principes replet totum orbem pauperibus et exulibus, qui misere
vagantur, sitiunt, esuriunt et varie premuntur. Oportet esse igitur
Lothum aliquem, oportet esse Abrahamum, oportet ditiunculam aliquam pii
cuiusdam principis esse, in qua talibus locus esse possit. Ubi enim non
est domus, ibi non potest esse hospitalitas.

Huiusmodi peregrinos veros Abraham hic se videre putat, veros enim
peregrinos appello, qui exulant propter verbum, non errones illos,
quorum in Papatu maximus proventus fuit, qui aut ex petulantia et
lascivia, aut spe propriae iustitiae, sine necessitate persecutionis,
voluntarium exilium suscipiebant. Haec enim verbi Dei natura est,
ubicunque sonat, commovet 

[Seite 4]

�

Ecclesia igitur in his fratrum difficultatibus non potest, nec debet
esse ociosa. Cogitur mandato Dei et institutione maiorum exercere opera
misericordiae, ut pascat esurientes et sitientes, ut hospitio excipiat
exules, ut captos consoletur, ut visitet decumbentes ex morbo.

Habet etiam diabolus suos mendicos, sed hi, utcunque nihil habent, tamen
satis et abunde habent, sicut videmus in monachis et ociosis erronibus.
Sed veri mendici sunt, qui propter verbi promissionem sunt mendici. Hos
etiam odit mundus, non adiuvat, nec sublevat. Sed Abraham eos adiuvat.
Ita enim didicit ex maiorum suorum institutione necessaria haec esse
offitia piis fratribus. Patuit igitur eius domus omnibus. Ac cum gaudio
suscepit peregrinos, sicut videmus.

Meminerimus igitur huius exempli, scimus, quod, ut Petrus dicit, [1.
Petri 5, 9] 1. Pet⌊ri 5.: ‘Fraternitas nostra in mundo varie
exercetur et patitur.’ Si igitur volumus Christiani esse, pateant
exulibus domus nostrae, foveamus et recreemus eos.

Deinde didicit Abraham hospitalitatem, etiam suo exemplo. Iam enim anni
circiter viginti et quatuor abierunt, dum relicta UR Chaldaeorum in
exilio vixit, pererravit terram Chanaan, non uno in certo loco
habitavit. Ex Ai in Bethel, inde in Hebron, in Palestinam, Bersabeam et
alia loca venit, Aegyptum quoque bis coactus est ingredi, non sine magno
periculo, Saepe in Agro, sub dio tempestatis inurias tulit, saepe fame,
saepe siti vexatus est, saepe aliis circumventus periculis, quae Moses
singula commemorare non potuit. Ostendit autem uno hoc vocabulo, quod
exulem fuisse significat. Exulem enim qui dicit, infinita incommoda et
pericula complectitur.

Haec sua pericula erudierunt eum, ut disceret mitis et benignus ac
liberalis esse erga exules. Oblati igitur hi tres viri habitu simplici
et paupere habiti sunt ab eo pro exulibus fratribus, qui vel ex ipsa
Chaldaea, vel ex Aegypto, vel ex vicina Damasco profugerunt. Occurrit
igitur eis tanquam valde indigentibus recreatione, amice rogat, ut
maneant, offert aquam, qua abluant pedes, affert cibos, quibus fessi
recreentur, nullo modo cogitat Angelos, vel ipsum Deum esse.

Est igitur pulcherrima haec idea hominis liberalis et largi erga fratres
afflictos propter professionem verbi. Tales enim iudicavit hosce Abraham
esse. Non igitur expectat, dum pulsent hostium, dum rogent hospitium,
sedet in foribus, et cum ex longinquo eos videt, occurrit eis, 

[Seite 5]

quasi cavens hoc, ne alius hospites hosce sibi praeripiat. Adeo prompto
in eos est animo.

Itaque quod Moses in hostio sedisse dicit, non ociosum est, est
descriptio prompti animi, et parati ad offitia necessaria fratribus, et
significat non solum animum promptum, sed etiam largam et beneficam
manum erga peregrinos, quos ita sedens expectare solicitus1� est.
Sicut Paulus laudat Philemonem, quod viscera fratrum recreet, qui vel in
exilium sunt acti, qui liberati e carcere. Est autem, ut dixi, haec
virtus tantum in Ecclesia.

Nam vide Papatum quid in eo invenies simile? Sodomitarum similes sunt
Papistae, de quibus sequens caput concionabitur. Vere enim, ut [Hes. 16,
49] Ezechiel, capite decimo sexto dicit: ‘Otium et panis saturitatem
habent, manum autem pauperi non porrigunt’, imo potius opprimunt
pauperes, Insaniunt contra miseras Ecclesias, fundunt sanguinem,
involant in bona, proscribunt, in exilium agunt. Haec immania peccata,
et plus quam barbaricam hanc crudelitatem, quam exercent in ministros
verbi, in patresfamilias, etiam in foeminas, et infirmam aetatem obruere
conantur hypocritico cultu, et aedificandis ac instituendis magnifice
hospitalibus, non tam in pauperum usum, quam in suam gloriam.

Audient igitur triste iuditium in novissimo die, cum accusabuntur a
Christo, quod sint persecuti ipsum, eiecerint eum ex sedibus, egerint in
exilium etc.

Nunc Dei benignitate sub nostro principe illustrissimo habent miseri
exules, quo confugiant, et ubi tuti sunt, sed timeo, ne venturus sit
alius, qui Ioseph non agnoscat. Idque propter extremam inhumanitatem et
inhospitalitatem et avaritiam hominum. Non nobiles, non cives, non
rustici uno obulo adiuvant Ecclesias, ut possint esse liberales in
exules. Quicquid habemus, habemus ex reliquiis sub Papa collectis et
datis.

Hodie enim nemo quidquam dat. Sub Papa autem largiendi finis nullus
erat. Tanto autem nunc decebat dare largius, quod plus nunc piorum
exulum est, quam ullis unquam superioribus temporibus. Admonentur enim
verbo Dei homines, ac praecipue Ecclesiarum ministri egent, quia nunc
sunt coniuges, non vivunt amplius in impuro coelibatu. Igitur non
singulae personae, ut olim, sed integrae familiae nunc propter verbi
confessionem exulant, hos non adiuvare scelus est.

Non autem dubitabimus sanctum Patriarcham saepe idem passum, quod nos
quotidie patimur. Non enim desunt ociosi hypocritae assueti ad
mendicationem, quibus si quid prae manu des, statim in aleam et
commessationes conferunt, et ubi sciunt paratas ad fovendos inopes
Ecclesias, 

[Seite 6]

istuc convolant tanquam ad praedam, et simulant aliquandiu pietatem
tantum spe uberioris quaestus.

[1. Tim. 5, 16] Sic Paulus queritur de lascivis viduis, 1. Timoth⌊ei
5. quae ex publicis alebantur, et Ecclesiis erant oneri. Quod si id tum
accidit, non mirum, si hodie multi ad nos quoque veniunt sub nomine
afflictorum exulum, quasi propter verbi confessionem eiecti sint ex suis
facultatibus. Ex horum parte non est hospitalitas, sed rapina et iniquum
onus, qua Ecclesiae gravantur. Circumspectione igitur hic opus est, ut
caveamus tales errones.

Abrahamo ad hunc modum sine dubio saepe impositum est, quod homines
occisi1� abusi sunt eius liberalitate, et confluxerunt ad eum, quod
norant paratam eis apud ipsum mensam, et exposita omnia. Tales ceu fuci
apibus laborantibus et sedulis mella praeripiunt. Sed sine incommodo
istorum, qui in eos benefici sunt. Qui enim simpliciter ita largi sunt,
non amittunt praemium, etsi beneficium amittunt.

Notanda igitur historia haec, quod Abraham describitur sedens ad ostium,
et occurrens hospitibus, quos species probabat non malos esse, et
indigere aliena liberalitate. Sic nos quoque simus liberales, aperto
hostio, et hilari fronte excipiamus inopes fratres. Quod si nonnunquam
fallimur, bene. Deo tamen probatur voluntas nostra, et beneficium, quod
in homine malo et ingrato perit, in Christo, cuius nomine benefici
sumus, non periit. Igitur sicut prudentes et scientes hominum ignavorum
ocium non debemus alere, ita quoque decepti non debemus abiicere hoc
studium benefaciendi aliis.

[Luk. 17, 11 –19] Christus decem leprosos sanat, et norat unum tantum
gratum fore. Haec fortuna nos quoque manebit, nec nos ideo benemerendi
de aliis studium abiiciamus.

Quin non in fratres tantum, et qui propter confessionem exules sunt,
debemus esse benefici, sed etiam erga illos, qui civiliter sunt
peregrini, modo non sint aperte mali, ut si Turca, aut Tartarus aliquis
ad nos veniret, non propter doctrinam nostram, quam nescit peregrinus,
sed natura, ut sic dicam, mendicus, hic etsi non patitur propter verbum,
sed alioqui miser est, non est negligendus a nobis.

Principaliter tamen hoc de hospitalitate praeceptum pertinet ad eos,
[Matth. 25, 40] quos Christus vocat suos ‘Minimos’. Quia ubicunque
verbum est, ibi est Satan hostis movens persecutiones corporales et
spirituales. In ipsa paradyso non potuit quiescere, nisi Adamum cum Eua
sua ageret in exilium. Parati igitur esse debemus in fratrum
consolationem. Spirituali persecutione afflicti sunt consolandi et
fovendi verbo: Corporali autem persecutione 

[Seite 7]

afflicti sunt fovendi pane et aqua, hoc est, charitate et hospitalitate:
unusquisque pro sua necessitate.

Sicut Abraham hic facit, vidit hos tres peregrinos: qui sint nescit, hoc
scit et videt, quod sint inopes et fessi via. Igitur celeriter affert
aquam, lavat pedes hospitum, iubet mactari vitulum, parari panes,
afferri potum. Sicut autem ignarus ipsum Dominum hospitio excipit: Ita
nos quoque, cum aliquid minimo ex regno Dei benefacimus, ipsum Christum
hospitio excipimus, venientem ad nos in suis pauperibus.

Cur locus, in quo Abraham habitat, planities seu quercetum Mamre
vocetur, diximus supra. Habet enim appellationem a possessore. Mamre
enim cum duobus suis fratribus non solum hunc locum concessit Abrahae
habitandum, sed etiam foedere se cum eo iunxit, ac fuit sine dubio
sancta familia, quae adiuvit Abrahamum in pugna contra quatuor reges.

Etsi autem alii quercetum, alii planitiem vocent, mihi tamen
verisimilius videtur fuisse nemusculum aliquod, seu lucum, in cuius
medio tuguriolum quoddam habuit. Igitur hospites sub quercu iubet
considere in umbra.

Temporis descriptio etiam non est otiosa, caluisse tum solem, hoc est,
ascendisse ad meridianum. Nam iter facientes et mane egressi sub id
tempus fame et siti laborare incipiunt, praesertim si sint pauperes.
Observavit igitur hoc tempus Abraham singulari studio, ac hoc animo
consedit in ostio, ut, si quis forte esset in itinere, eum hospitio
exciperet, et defatigatum reficeret.

Quod autem addit Moses, levasse eum oculos, significat aliquandiu
meditabundum sedisse, cogitantem forte de promissione facta, aut
orantem, vel cum tentatione aliqua pugnantem. Cum autem subito levat
oculos, Ecce adsunt tres viri, ut apparebat, boni et egentes. Hic
occurrit, eos invitat et liberaliter tractat.

Itaque intueamur eum non solum, ut patrem fidei seu credentium propter
excellentissimam fidem, sed etiam, ut patrem bonorum operum, et
pulcherrimum exemplum charitatis, humanitatis, beneficentiae et omnium
virtutum.

Ex Mose verbis apparet hunc Patriarchis fuisse morem, ut sederent in
foribus expectantes et excipientes prandii et coenae tempore hospites,
praesertim eo tempore, quo Satan crudelius seviit in pios: sicut
persecutiones aliis temporibus duriores, aliis mitiores sunt.

Quod si ponas antithesin Dei et Satanae, erit historia multo lucidior.
Satan ex aequo odit Doctores et auditores verbi. Igitur hospitalitate
primum opus est ad excipiendos domesticos fidei. Debet enim differentia
haec servari perpetuo, sicut ab Apostolis tradita est, ut prima cura
sitfratrum, hoc est, illorum, qui eandem nobiscum doctrinam profitentur,
et ideo persecutionem patiuntur. Habet autem haec virtus peculiare
nomen, et vocatur φιλαδελφία.

Sed non soli fratres calamitosi sunt, et Christus patris coelestis
exemplo hortatur nos, ut etiam inimicis benefaciamus.

[Seite 8]

Principaliter igitur commendatur hoc in loco hospitalitas illa, qua erga
eos peregrinos utimur, qui propter verbum et fidei professionem exulant.
Hi non solum exemplo Abrahae reficiendi sunt pane et aqua, sed etiam
reverenter tractandi. Sic enim describit eum Moses, quod, ut primum eos
accedere videt, surgit, et laetus hospitibus occurrit. Deinde procidit
in terram, tanquam adoraturus Deum, et appellat Adonai.

Haec nimirum pene nimia reverentia est, qua tractat in speciem pauperes
et afflictos fratres apparentes vel senili, vel iuvenili specie, nam
Moses id non explicat. Quam autem in compellandis eis comis, benignus,
humilis est? Quam rhetoricatur denique suaviter. Obsecrat, invitat,
urget, etiam eos, ut maneant, ac sibi tantum non in coelo esse videtur,
quod tales contigerunt hospites, quodque dignus sit habitus eos
recipere.

‘Si inveni gratiam, inquit, in oculis tuis, ne transeas a me’. Quid,
quaeso, diceret aliud, si ingens auri pondus afferrent? Sed nihil
afferunt. Fessi ex itinere videntur, et opus habent, ut reficiantur,
idque tam cupide Abraham facit, ut etiam tanquam summum beneficium
roget, ut maneant.

Est igitur haec historia prorsus sine exemplo, quod tantus Patriarcha
cum tanta reverentia adorans, et procidens in terram, incognitos
hospites excipit, ac Adonai maiestatis, scilicet vocabulo, appellat.
Deinde vide, quomodo sua extenuet. ‘Adferatur modicum aquae’,
inquit. ‘Item buccella panis.’ Haec civilitas, quod suum munus non
ornat verbis, etiam grata [Sir. 31, 14] admodum est. Sicut enim Syrach
Malos oculos apellat exprobrantes beneficia: Ita minime decet, tua ut
laudes aut amplifices. Haec superbia gratiam beneficii tollit.

Hoc igitur Abrahae exemplum prorsus sine omni exemplo est. Qui igitur
vult docere alios de offitiis erga fratres, hinc exemplum sumat, et
videbit rhetoricam multo maiorem in his paucis verbis, quam ut imitari
eam possit.

Docet autem historica sententia exercuisse Abrahamum officia charitatis
erga fratres ac doctrinae et fidei socios. Ad hunc modum erudit nos
[Joh. 13, 20] quoque Christus, cum dicit: ‘Qui vos recipit, me
recipit, qui autem me recipit, recipit eum, qui misit me’.

Magna profecto et admirabilis sententia, modo eam diligenter expendas.
Hanc promissionem non habuit sic claram Abraham, et tamen quam studiose
invitat, quam liberaliter tractat peregrinos?

Didicit autem hoc, ut supra dixi, non tantum ex institutione maiorum,
qui suos ad hospitalitatem adsuefecerunt, qua Ecclesiae tum maxime opus
est, cum verbum Dei clarissime lucet: sed etiam suo exemplo, quod
exulanti multa incommoda obiecta sunt, et gratissima fuerunt ei bonorum
offitia. Ita usu didicit regulam hanc, quod, qui fratrem exulantem
propter verbum excipit, ipsum Deum in tali fratre accipit.

[Seite 9]

Hanc regulam cum ipse Christus nobis tradiderit, imo cum promiserit se
in novissimo die praedicaturum nostra in pauperes offitia, sumus tamen
longe frigidiores et languidiores, quam sancti Patres fuerunt.

Abraham cogitavit hosce tres viros ob confessionem verbi eiectos ex suis
sedibus, ac vidit non in Sodomis, non in vicinis locis eis locum fore.
Recipit igitur eos ad se, et credit se Deum in eis recipere, sicut
testatur vox, quod Adonai vocat. Item gestus, quod se prosternit coram
eis, ceu adoraturus, ac non fallitur: Deum ipsum excipit.

Igitur merito in exemplum proponitur Ecclesiis, ut discant ministros
verbi recipere, sicut Dominum in coelis, quemadmodum de suis Galatis
Paulus [Gal. 4, 14] dicit, habitum eum, ut Angelum Dei. Etsi autem
prosternendi mos apud nos non est, tamen animis debemus posterni coram
fratribus propter inhabitantem [Matth. 25, 40] Christum. Quia enim
dicit: ‘Quicquid feceritis minimo ex meis, hoc mihi fecistis’, illo
verbo constituit fraternitatem inter nos et ipsum.

Sicut autem nemo dubitaret, si videret Christum, humiliari coram eo, et
prosterni: cur non etiam coram fratribus saltem animo prosterneremur?
Sicut egregie Augustinus dicit: Honorate Deum in vobis invicem. Verbum
[Matth. 25, 35] enim Christus non mentitur: ‘Mihi fecistis, si quid
meis minimis facitis’.

Merito igitur querimur de nostrorum cordium incredulitate, quae ceu
glacies induruerunt, et suavissimis hic promissionibus non molliuntur.
Abraham, ut videmus, credidit, etsi verbum sic clarum non haberet, se
Deum excipere, si hosce tres hospites exciperet. Homines esse non
dubitavit, et tamen habuit cogitationem altiorem: Respexit enim in
Dominum, quem in hisce hospitibus adorat.

Etsi igitur inimici fuissent, non eos dimisisset, sed refecisset prius
secundum charitatem, non tamen secundum Philadelphiam procidisset in
terram. Scit enim Deum habitare in fratribus et fidei sociis, qui vera
sunt Dei templa, et non in fidei inimicis, aut qui religionem veram
nesciunt.

Quanquam mihi non displicet illorum sententia, qui Abrahamum et suis, et
suorum maiorum exemplis eruditum, et saepius expertum esse dicunt, quod
Angeli humana specie venientes hospitiis piorum sint usi, sicut iinfra
de Lotho in Sodomis audiemus. Haec experientia fecit, ut omnes hospites
tractarent reverentius, et expectarent ipsi quoque conversationem cum
Angelis.

Etsi autem rarius hoc accidit, tamen, quia Deum norunt in fratribus
colendum, indignos quasi se iudicarunt, qui infirmos, afflictos,
pauperes fratres, propter verbum exulantes hospitio acciperent, ideo cum
tanto gaudio et tam prompto ac lubenti animo id fecerunt.

Mundus diversum facit. Non enim rex Canaan hoc modo excipit Abrahamum.
Multominus Sodomitae Lothum. Abraham in Aegypto, ubi tamen bonus rex
erat, in maximum periculum incidit propter Saram, et infra audiemus,
quam amice tractarint eum Philistini. Nusquam igitur sancti excipiuntur
benigne, et tractantur liberaliter, nisi apud Abrahamum 

[Seite 10]

et Lothum, hoc est, in Ecclesia, quae se agnoscit servam servorum Dei,
et indignam, quoniam Deus in sanctis suis habitat, tanto honore, ut Deum
accipiat hospitio in fratribus.

Hodie quia tantus impostorum et ociosorum mendicorum numerus est, [1.
Joh. 5, 19] haud scio an ista corporalis reverentia necessario debeat
exhiberi: ‘Mundus enim in maligno positus totus est’, et abutuntur
plurimi piorum liberalitate.

Sic lotio pedum orta est ab antiquis patribus, et pertinet ea quoque ad
reverentiam, quae hospitibus debetur.

Haec est historica huius loci sententia, et isignis hospitalitatis
commendatio, ut certi simus ipsum Deum domi nostrae esse, apud nos
pasci, cubare, requiescere, quoties bonus aliquis frater ob Euangelion
exulans ad nos venit, et a nobis hospitio excipitur. Vocatur autem haec
Philadelphia, seu Christiana charitas, quae maior est illa generali
beneficentia, qua etiam ignotos et hostes complectuntur egentes nostro
auxilio.

Apud adversarios neutrum est. Nam nos propter confessionem oderunt. Ideo
persequuntur, proscribunt, occidunt etiam. Civiliter autem inimicos
extreme oderunt. Hospitalitas igitur et philadelphia tantum sunt apud
veros Christianos et in Ecclesia.

Nam quod commemorantur amicitiae gentilium, ut Thaesei et Herculis,
Piladae et Orestis, nihil haec sunt ad fraternitatem in Ecclesia, cuius
vinculum est illa cum Deo societas, quod filius Dei dicit sibi fieri,
quicquid minimo ex suis fit. Itaque sine hypocrisi corda se effundunt in
proximi necessitate, neque quicquam aut tam sumptuosum, aut difficile
est, quod fratrum causa Christianus non suscipiat.

Sed o miseros et excoecatos nos, quibus haec praedicantur sine fructu.
Paucissimi enim sunt, qui credunt haec vera esse. Quod si quis serio
crederet, se suscipere Dominum ipsum, cum pauperem fratrem suscipit, non
necesse esset tam anxiis, studiosis et solicitis exhortationibus ad
caritatis opera: Paterent statim loculi, cella, pietas in usum fratrum
sine omni invidia, nosque cum pio Abraha occurreremus ultro miseris.
Invitaremus eos ad nos, praeriperemus aliis hanc gloriam et dignitatem,
ac diceremus: O Domine Iesu, veni tu ad me, utere tu meo pane, vino,
argento, auro. Quam id recte a me collocatum est, cum in te colloco,
etc.

Sed quia hoc non facimus, certum est non credi haec a nobis. Igitur
surdis narratur fabula, cum haec Patriarcharum exempla commemoramus. Sed
profecto et in opprobrium nostrum haec exempla scripta sunt, et habebit
suam poenam tam obstinata incredulitas.

Quid autem illi in novissimo die respondebunt, qui etiam persequuntur
Ecclesiam? Sicut Papa, qui tamen mentitur se servum servorum esse. Hic
titulus Abrahamo convenit, et omnibus Christi fidelibus. Papam vero
nomine si appellare voles, appellabis Tyrannum, et si quid Tyranno
durius et crudelius est. Persequitur enim Ecclesiam Dei, pellit sedibus
suis 

[Seite 11]

fideles ministros, gladio et flammis in eos saevit, tantum abest, ut eos
ceu fratres et amicos suscipiat. Sodomitarum igitur similis est, non
Abrahami, et meretur non terram Chanaan, ut Abraham, sed ignem et
sulphur de coelo, et aeternas flammas.

Extenuatio suorum offitiorum praeclara est: ‘pauxillum aquae, inquit,
afferetur, et vos interim quiescite ad hanc arborem’. Verbum hebracum
admodum significans est (Hischaanu) reclinate, innitimini ceu baculo
huic arbori, Sich auff etwas lenen, stewren, sicut solent defatigati
itinere.

[Ps. 23, 4] Sic Psal⌊mo 22.: ‘Baculus tuus et virga tua ipsa me
consolata sunt’. Baculum enim vocat verbum, cui periculis et
tentationibus fatigati innitentes acquiescimus et confirmamur.

Ad extenuationem offitii hoc quoque pertinet, quod non dicit se
instructurum mensam, non paraturum lectos, ad arborem, iubet, ut
reclinent, et promittit panem. Insigne igitur exemplum hoc est, et adeo
aptis verbis descriptum, ut, nisi lapis sis, cupias tu quoque posse te
in hoc opere hospitalitatis similem esse Abrahae, quem non tam fidei,
quam bonorum operum patrem vocare possumus: Haec de historia satis sint.

Porro, de mysterio trinitatis quoque dicendum aliquid est: Nam impii
Iudaei nos rident, quod patres nostri ex hoc loco Trinitatem voluerunt
probare, quod tres viri hic apparent, et tamen Abraham cum uno tantum
loquitur. Ac verum quidem est secundum historicum sensum nihil ex hoc
loco concluditur aliud, quam quod Abraham divinam reverentiam exhibuerit
afflictis fratribus, et liberaliter exceperit, nondum enim norat esse
Dominum.

Haec cum historica sententia sit, damnant nos, quod facimus tres
personas, et unum essencialem Deum, et gloriantur nihil tale repiriri
vel in Mose, vel Prophetis: Qui enim ex hoc loco id velit efficere, eum
ex scriptura ceu ex cera quaslibet formas fingere posse sentiunt.

In totum igitur nostram fidem, ex hac maxima, ceu certa demonstratione
damnant. Ac ut, quod verum est, dicam, si Ciprianum, si Hilarium
legerunt Iudaei, multa vident ab eis parum apte citata. Sed sancti
patres scripserunt ista bono et pio animo. Ac bene viderunt, quod cum
adversariis non sic agendum est, ut cum auditoribus principia fidei non
negantibus. Cum enim tuos doces, ibi non bellum moves, sed exercitium ad
bellum instruis. In exercitio autem vides non ferratis hastis, non
acutis gladiis, sed etiam rudi ligno, aut ad gladii formam facto, recte
nos uti: Sed in acie ferro opus est, eoque ad feriendum firmo et bene
acuto.

Sic quando disputamus contra Ecclesiae hostes, solida et firma argumenta
proferenda sunt, hoc enim nisi fiat, non solum rident nos inimici, sed
in suo errore magis confirmantur. Sic convicimus Anabaptistas et 

[Seite 12]

Sacramentarios, non solum nostra probantes multis et solidis rationibus:
sed etiam vitia notantes, quae ipsi male colligendo et citando
committunt.

Alia igitur res est docere, alia exhortari, Rhetorica, quae ad
exhortationem facit, ludit saepe, saepe praetendit lignum, quod tu putes
gladium esse. Dialectica autem belligeratur, et agit res serias, igitur
non ligna, sed ferrum ostendit adversario. Hoc cum patres non ubique
fecerint, et nonnunquam impropriis, nonnunquam parum firmis rationibus,
tanquam inter suos ad probandum articulum trinitatis sint usi, Iudaei
hanc maximam contra nos adducunt: A doctoribus nostris multos locos
improprie citari: igitur totum hoc nostrum dogma falsum esse. Antecedens
igitur non negamus, quin sit verum, sed consequentiam tamen probamus
falsam esse.

Quod enim ad hunc locum attinet, concedamus historicum sensum nihil
contra Iudaeos facere: Sed nonnunquam catachreses quoque suum locum
habent. Sic Paulus, postquam doctrinam fidei, dialectice, et tanquam in
acie asseruit gladio, addit postea de Sara et Hagar allegoriam, quae
etsi in acie minus valet, nam discedit ab historico sensu, tamen lumen
addit causae, et ornat eam.

Historia non docet, quod Abraham sit Deus, Sara Ecclesia, Hagar
synagoga. Abraham docet historia esse patremfamilias, Saram
matrem-familias, Hagar servam. Quid autem prohibet, posito iam ante
fundamento, ex aliis scripturae locis certis et illustribus, etiam
adhibere allegoriam, non tantum ornandi, sed etiam docendi causa, ut res
fiat illustrior.

Sic naturales filii Abrahae, Ismael et Isaac, designant duos populos:
Ismael populum carnis, Isaac populum spiritus, seu promissionis.

Recte igitur Augustinus dicit: Figuram nihil probare, nec debere in
disputando habere locum: Disputatio enim fundamenta firma iaciat necesse
est: Haec cum iacta sunt, nihil prohibet per allegoriam seu figuram
addere lucem causae, et ornare causam.

Sic Augustinus non quidem probat trinitatem ex eo, quod sint in homine
tres potentiae, et tamen iucunda cogitatio est, tum in homine, tum
reliquis creaturis omnibus vestigia trinitatis inquirere et notare.

Sicut magister sententiarum1� quoque facit, cum allegat sententiam:
omnia disposita esse in pondere, mensura et numero, cum in quantitate
dicit esse lineam, superficiem et corpus, in philosophia ens, verum et
unum. In sole substantia, lux, calor. Huiusmodi testimonia non urgent
adversarios verbi, nobis autem iucunda sunt vestigia articuli iam antea
certo comprobati et noti.

Ad hunc modum etiam de hoc dicemus ad Iudaeos: Rideant sane nos et
nostros doctores, hoc testimonio usos, hoc tamen nunquam 

[Seite 13]

diximus, quod ipsi nos dixisse falso calumniantur, quasi illi tres viri
significent tres personas Dei.

Ad hunc modum Papistae quoque depravant studiose nostra dicta, ut suam
causam ornent. Cum enim dicimus hominem non iustificari operibus,
affirmant nos bona opera prohibere et damnare, tales viperae sunt
Coclaeus, Vuitzelius et alii. Haec sunt Satanica mendacia virulentorum
et pessimorum hominum, qui, quae dicimus non audiunt, nec volunt audire,
et tamen rapiunt in alium sensum, quem ipsi volunt.

Apud patres nusquam invenies habuisse Abrahamum hos tres viros [Ps. 52,
4] pro tribus personis divinitatis. ‘Virulentarum igitur linguarum
mendacia haec sunt, quae sunt sicut novacula acuta’, et nihil nisi
verba praecipitationis loquuntur, quae pias mentes alienant et offendunt
et praecipitant: [Jes. 6, 10] Audiunt quidem Iudaei naturali sensu, sed
malitia Satanica obsessi non audiunt, quod dicimus, sicut Esaias de eis
vaticinatus est.

Non enim patres sic crasse de Trinitate sunt locuti, ut definirent hos
tres viros, corporalibus oculis ab Abraha visos, pro tribus personis
divinitatis esse habitos.

Christus homo, vox patris de coelo, columba in baptismo Christi sunt
tres distinctae species, sed quis ideo dicet humanitatem esse
divinitatem, aut vocem hanc esse patrem, aut columbam hanc spiritum
sanctum.

Hoc recte dicitur in homine Christo esse Deum, in columba esse spiritum
sanctum, in voce esse patrem. Sed non sumus tam crassi, ut externas
speties seu corporalem rem, quae oculis cernitur, et compraehendi
potest, dicamus Deum esse. Scimus enim Trinitatem esse invisibilem.

Igitur patres aliis verbis, et non tam crasse dixerunt, quare Deus
voluerit revelari Abrahae in tribus personis, et non in quatuor aut
duabus. Seu cur apparendo Deus singulariter elegit tres personas, quibus
apparuit.

Ostendit igitur occulto sensu, non historico, quod Deus sit unus et
trinus, siquidem Abraham tres vidit, et unum adoravit. Ad hunc modum
locuti sunt sancti patres, et non sicut virulentae Iudaeorum linguae
blasphemant: voluit enim Deus apparere Abrahae in Trinitate Angelorum.
Quia igitur tres apparent, et unus loquitur, quia Abraham tres videt, et
unum adorat, ideo dicunt patres significari, quod in Deo sit aliqua
Trinitas, et non, quod illae species seu personae tres sint Trinitas.
Quod si alia Trinitatis probatio non esset, quam hae tres species, ego
sane eam non crederem, sed habemus alia fundamenta firma et certa, de
quibusalio in loco.

Defendamus igitur doctores nostros contra virulentas linguas, qui
occulto sensu vidisse Abrahamum Trinitatem dicunt, siquidem Deus ei
apparuit non in paucioribus, nec pluribus personis, quam tribus, si enim
[Joh. 8, 56] (ut in novo testamento clarum Christi testimonium est)
vidit diem Christi, sine dubio etiam vidit divinitatem eius: Si
divinitatem, non potuit id fieri sine cognitione Trinitatis.

[Seite 14]

Recte igitur patres hoc loco sunt usi. Aliud enim est probare, aliud
ornare. Rhetorica argumenta non semper probant, sed vehementer ornant,
et persuadent ea, quae dialectica probavit.

Mihi valde gratum est, postquam scio, quod sola fide iustificamur, (Id
enim in scriptura sancta tanquam dialecticam argumentum copiose probatum
et explicatum est) quod Augustinus, Hilarius, Cyrillus, Ambrosius idem
dicunt, etsi fundamenta non sic urgent, et minus proprie aliquando
loquuntur. Hoc enim non imputo eis ut erratum, Mihi hoc satis est, quod
idem dicunt, etsi minus commode dicunt, et confirmor ipsorum testimonio,
licet magis sit Rhetoricum et Dialecticum.

Ubi enim fundamenta recte sunt iacta, Rhetorica, etsi minus firma sunt,
tamen utilia sunt et iucunda, nec carent suo fructu. Ad eum plane modum
de hoc sanctorum patrum testimonio senciendum est, quod recte dixerunt
Abrahamum, quia Deus in tribus his personis apparuit, cognovisse ex hac
apparitione Trinitatem. Rhetoricum enim hoc argumentum est, et ad
persuadendum aptum, imo etiam utile, postquam fundamenta Trinitatis ex
aliis scripturae locis iacta sunt.

[18, 5b –8] Et dixerunt: Sic facias, sicut locutus es. Festinavit
itaque Abraham in tabernaculum ad Saram, et dixit: Festina. Tres modios
farinae repurgatae commisce, et fac panes subcinericios, et ipse Abraham
currens ad iumenta tulit vitulum tenerrimum et bonum, et dedit puero:
Festinavitque, ut eum praepararet. Tulit quoque butyrum et lac et
vitulum, quem praeparaverat, et posuit coram eis: Ipse vero stabat iuxta
eos sub arbore, cum comederent.

Haec est descriptio convivii non regalis, sed vere divini. Ac qui
dialecticus et rhetor esset, haberet divitem materiam, in qua exerceret
se. Neque enim frigide haec percurrenda sunt, cum certum sit non frustra
a spiritu sancto haec describi, sed propter nos.

Abraham postquam intelligit, quod velint hi tres hospites manere, laetus
festinat in tabernaculum, et instruit convivium. Certus enim est se in
hisce tribus hospitibus excipere ipsum Deum: Fides igitur eum si alacrem
et promptum reddit.

Haec cum in nobis non sit, ideo Abrahae sumus dissimillimi, et ad ista
offitia caritatis tardissimi. Si autem conscientia non dubitante
persuasum nobis esset, quod, cum excipimus fratrem aliquem, vel
exulantem propter verbum, vel alioqui calamitosum, nos Deum ipsum
excipere, ac habituros offitii testem ipsum filium Dei in novissimo die,
profecto laetaremur nos quoque de hospitum adventu, nec putaremus
onerari nos.

Sed impedit nos aspectus ille carnalis: invisibilem hospitem, et tamen
vere praesentem oculi carnis non vident: Internis oculis seu fide opus
est, 

[Seite 15]

haec cum in Abraha sit ardentissima, prae laetitia ingenti festinat, non
incedit lentus, gaudet occasionem sibit datam, bene merendi de
fratribus, nec servorum ministerio utitur, ipse currens se dat in viam,
deligit vitulum, Saram quoque festinare iubet, et placentas facere.

Haec omnia a Mose scribuntur, ut amplificaret illam gloriosam Abrahae
fidem, quod indubitata conscientia persuasit sibi, se habere hospitem,
Deum coeli et terrae, non quidem, quod agnosceret eum, sicut postea
agnovit, sed certus est venire eum in his fratribus. Haec fides sic
alacrem et promptum eum facit, et quasi zelotem boni operis.

Nos quia ad haec offitia tardi sumus, et ad fratrum adventum vel
offendimur, vel murmuramus, haec signa sunt fidei, si non mortuae
penitus, tamen stertentis et nimium ignavae.

Proponenda igitur Ecclesiis haec exempla sunt, et diligenter inculcanda,
ne demus ingratitudinis poenas, sicut in Papatu, ubi his sanctis
historiis neglectis occupati sumus mendaciis monachorum. Sed quid
Antonius, quid Franciscus, quid Dominicus sunt ad hunc Patriarcham,
cuius cor ceu ignita fornax fide ardet? Ideo ad omnia offitia sic est
promptus.

Dixerat supra se pauxillum panis allaturum, nunc tres promit modios
lectae farinae, non illius, qua ad panem secundum, seu cibarium utebatur
familia. Haec est Mosis rhetorica, qua commendat magnificis et
amplissimis verbis charitatem seu hospitalitatem, seu potius fidem
Abrahae. Haec enim in his offitiis lucet.

Modii mensura quae fuerit, nescio: Certum autem est habuisse parvas
mensuras Iudaeos: fuerunt enim admodum frugalis populus.

Ex numero hospitum itaque farinae modios numerat, atque sic munus suum,
quod non ornaverat verbis, sed extenuaverat antea, nunc re ipsa auget,
Id quod liberales solent, thrasones diversum faciunt, Nam verba eorum
sunt grandiora, quam opus: inflant enim sua beneficia ampullis verborum,
et offitia sua natura grata hoc modo ingrata faciunt. Non autem dubium
est ex historia Abrahae sententias sumpsisse Salomonem, et transtulisse
in suas paroemias.

⌊o. 35.: (Laage Maog): ‘subsannatores, Subcineritii panis’, hoc
est, assentatores, qui piis illudunt, quia id eis apud potentes commodo
est, a quibus invitantur, et laute pascuntur. Paulus animalia ventris
vocat, sicut hodie sunt Canonici, qui non docent, non orant, non
laborant in Ecclesia, sed tantum vorant lautiorem panem, et suaviora
vina bibunt.

[4. Mose 21, 35; 5. Mose 29, 6] Hinc nomen (Og) pistorem significat, et
est apud Mosen nomen 

[Seite 16]

Regis Basan, hoc est, pinguedinis, quod fertili in loco habitavit, et
habuit delicatissimum panem, lautius igitur tractare voluit Abraham
hospites suos, ex delicatiore farina panes iubens ad carbones facere.
Ipse autem festinat ad armenta, et deligit vitulum tenerum et pinguem.

Unde est illa copia verborum in Mose, qui alioqui etiam in magnis rebus
verborum est parcissimus? Nimirum vult nobis exemplum sancti Patriarchae
hoc modo commendare, ut nos quoque ardeamus studio [Röm. 12, 10]
bonorum operum, et, ut Paulus dicit: certemus inter nos bonis operibus,
ac conemur alius alium vincere offitiis et benevolentia erga pauperes et
exules fratres, in quibus ipse Deus ad nos venit, quaerens apud nos
hospitium.

Ideo dicit ipsum Abrahamum currere ad armenta, non dare hoc laboris
servo, et afferre non morbidam, non viciosam ovem, sed tenerrimum et
bene pinguem vitulum, ut appareat non fuisse eum illiberalem aut
sordidum hospitem, sordidi enim homines hospitum inteventu turbantur, et
plaerunque, quae ipsi fastidiunt et vilissima sunt, eis proponunt.

Sed Abraham diversum facit, et lautum convivium instruit. Statuit enim
se Deum in hisce tribus hospitibus excepisse hospitio. Semel quidem
scribuntur haec a Mose, sed dubium non est, Abrahamum quotidie sic
solitum sub meridiem expectare hospites, et excipere. Qui enim certo hoc
credit in fratre exule, et persecutionem propter verbum passo, ipsum
Deum adesse, quomodo hic non uteretur summa erga hospites liberalitate?

Memineris igitur convivatoris huius, sic occupati, ut ignotis hospitibus
satisfiat. Quid enim hic non faceret notis et amicis? Benigne compellat
ignotos. Sic eos rogat, quasi beneficium ingens dent, si maneant, et
fruantur hospitio suo, promittit panis buccellam, sed promit
delicatissimam farinam, et festivos panes pinsit. Pani addit saginatum
vitulum, vitulo butyrum et lac, nec, ut patremfamilias decebat, considet
ad mensam, ceu minister astat, intentus, sicubi desit aliquid
commoditati hospitum, mature id ut corrigatur.

�, spe lucri et quaestus suscipit, sed gratis pascit? Inde nimirum,
quia cogitat, se Deo servire, dum servit egenti proximo.

Hanc fidem Abrahae vult nos Moses diligenter observare, et imitari
quoque, non solum erga illos, quorum debitores sumus, nempe parentes,
praeceptores, magistratus, sed etiam erga omnes fidei socios, seu
fratres. 

[Seite 17]

Sed quia hanc Abrahae fidem pauci habent, pauci credunt divinitus nobis
parentes, praeceptores, magistratus datos et ordinatos, ideo etiam
offitia sunt negligentiora, aut nulla pene.

Merito igitur Abrahae exemplum proponitur a Mose ceu speculum, in quo
vera offitia, et omnis generis virtutes lucent. Praecipue autem insignis
illa fides, quod in hisce hospitibus Deum agnoscit, reveretur et colit.
Haec fides caput est, sed eam in nobis varie impedit caro, quae ceu
murus interpositus impedit oculus nostros, ne, sicut Abraham, in
fratribus Deum agnoscamus, et tam officiose eum colamus.

Convivii locus est arbor, eam terebinthum fuisse scribit Hieronymus, et
durasse usque ad constantini tempora. Si mundi stultum apparatum
aestimes, non vides hic tapeta acu picta, non aurea, non argentea
pocula, ut in aulis Regum: sed quid haec sunt ad illud, quod Deus et
Angeli adsunt?

Tales hospites nos quoque quotidie possemus habere, nisi impediret nos
nostra incredulitas. Scripta igitur sunt haec in contumeliam et
opprobrium nostrum, quod non credentes idem facimus, et statuimus, non
carnem et sanguinem, sed ipsum Dei filium cum Angelis suis apud nos
hospitari, quoties exules fratres et propter confessionem calamitosos
hospitio excipimus.

Haec fides si in nobis esset, sicut in Abraha fuit, unaquaeque arbor,
unumquodque quantumvis exiguum tuguriolum fieret caelum quoddam, et
superaret omnia omnium regum palacia, luxus quoque, aurum, argentum et
regalis splendor nihil esset ad huius pauperis tecti ornamenta, in quo
Deus cum suis Angelis assidet conviva.

⌊anorum 12. Philip⌊penses secundo et illius Augustini: Fratres,
honorate Deum in vobis. Si enim qui baptizatus est, est membrum Christi,
nonne, qui baptizatum excipit, Christum excipit? Sed, ut dixi saepe,
impedit nos incredula nostra caro, quominus videamus hanc gloriam, eaque
fruamur. Proponuntur tamen exempla haec ad corrigendam hanc naturae
asperitatem, et animos ad hospitalitatem ac alia officia excitandos.

[18, 9] Et dixerunt ad eum: Ubi est Sara uxor tua? et dixit: Ecce in
tabernaculo.

Absoluta convivii descriptione, quo hic sol nullum unquam vidit
splendidius. Sunt enim convivae ipse Deus cum suis Angelis, addit Moses
convivale colloquium, seu concionem, ut nihil desit huic descriptioni,
et notum fiat toti terrarum orbi, non fuisse convivium hoc simile
Monachorum, quibus silentium imperatur.

[Seite 18]

Nihil neque molestius, neque absurdius muto convivio est, sermones [Kol.
4, 6] enim vera condimenta sunt ciborum, si, ut Paulus inquit, sint sale
conditi. Verbum enim verbo acuitur, et non solum pascitur venter cibis,
sed etiam animus doctrina. Pia enim colloquia refocillant animos,
excitant fidem, accendunt caritatem, ac multis modis erudiunt. Valeant
igitur insulsi et muti monachi, qui in silentio cultum et sanctitatem
putant positam.

Videtur Sara subdubitasse de promissione supra in decimo septimo facta,
quod ipsa futura sit mater promissi seminis. Ideo Dominus eam vocat, ut
praesentem confirmet in fide. Hoc enim perpetuum Dei opus est, ut
spiritu suo erudiat, illuminet et confirmet infirmos animos, non ut vel
damnet, vel abiiciat propter infirmitatem.

Quaerit igitur, ubi sit Sara, ac respondet Abraham uno verbo: ‘Ecce in
tabernaculo est’. Hoc ociosus animus legit et negligit, At spiritus
sanctus his brevibus verbis voluit proponere exemplum omnibus
mulieribus, quod imitentur, ut, sicut Abraham quasi regula fidei et
bonorum operum ubique proponitur: Ita Sara doceat de summis virtutibus
sanctae et laudatae matrisfamilias.

Nota enim huius sexus vel infirmitas, vel innata levitas est, fere
solent discurrere, et turpi curiositate omnia inquirere, aut stant in
foribus [Spr. 7, 11] ociosae, captantes vel spectacula, vel sermones
novos: Ideo de malis in Proverbiis dicitur, quod habeant ‘instabiles
pedes’, propter curiositatem videndi et audiendi, quae tamen ad ipsas
nihil pertinent. Levitas igitur in moribus, garrulitas et curiositas in
hoc sexu repraehenduntur.

In Sara autem hoc in loco commendantur contrariae virtutes, idque uno
verbo, quod Abraham dicit, eam esse in tabernaculo. Si enim reliquarum
exemplo fuisset curiosa, prosiliisset ad fores, vidisset hospites,
audivisset eorum sermones, interpellasset eos etc. sed nihil horum
facit. Occupatur suis studiis, quae oeconomia requirit, de caeteris
secura est.

[Tit. 2, 5] Sic Paulus praecipit, ut mulier sit οἴκουρος, quasi
dicas domestica, quae suae domi maneat, et sua curet. Sic gentes
pinxerunt Venerem, stantem super testudine. Sicut enim testudo,
quocunque repit secum suam domum fert: Ita uxor debet occupari suae
domus studiis, neque longius ab ea discedere. Id non solum operae, quae
huius sexus propriae sunt, postulant, sed etiam liberorum et familiae
necessitas, quae diligenti inspectione opus habet.

Magna igitur haec Sarae laus est, quod in hac occasione suas res curat,
nec peccat curiositate, manet ceu testudo in sua testula, nec tantum
sibi sumit temporis, ut paululum prospiciat, quos et quales habeat
hospites.

Haec seu verecundia, seu continentia praestat omnibus omnium Monialium
cultibus et operibus, ac debebant haec verba, (‘Ecce Sara est in
tabernaculo’) scribi in omnium matronarum peplis, sic enim
admonerentur 

[Seite 19]

offitii, ut caverent curiositatem, discursiones, garrulitatem, et
assuescerent ad diligentem rei familiaris curam. Brevi enim verbo Moses
descripsit universas virtutes bonae matrisfamilias, quae libenter domi
sit, ac habeat curam oeconomiae, ut, quae a marito comparantur, recte
dispensentur ac gubernentur.

Adversarii nostri Papistae gloriantur de magnis et mirabilibus operibus.
Nos autem cum talia Oeconomica aut politica commendamus, rident. Exigua
enim haec et vulgaria esse existimant. At ieiunare certis diebus,
vestiri certo colore, abstinere ab esu carnium, suscipere
peregrinationes longinquas, etc. haec plenis buccis depraedicant, his
coelum et beatitudinem promittunt.

Etsi autem indigni sunt, ut ad has ipsorum nugas et ineptias
respondeamus, tamen nobis prodest haec civilia et oeconomica opera recte
intelligere et aestimare: Hospitalitas est opus domesticum et civile,
sed profecto anteferendum omnibus Eremitis, imo etiam ieiunio sancti
Ioannis Baptistae, quod tamen suscepit ex dispositione seu ordinatione
divina.

Et haec Sarae verecundia seu continentia est oeconomicum opus. Sed quae
virgo vel vidua poterit cum ea conferri? sed movet sanctulos ista
coniunctio masculi et foeminae, ut non solum hoc genus vitae non putent
sanctum esse, sed etiam impedire sancta exercitia. Ideo enim Papa
coelibatum suis imposuit. Deinde est hoc genus vitae minus vulgare et
omnibus commune: Ideo specie omni caret, et negligitur ab his maxime,
qui volunt esse sanctissimi.

Atqui oculi erant coniiciendi in auctorem politiae et oeconomiae, hoc si
facerent Pontificii, profecto magnificentius de utriusque actionibus [1.
Mose 1, 27] sentirent. ‘Deus creavit eos masculum et foeminam’.
Item: ‘Benedixit eis’, Haec num tu exigua esse putabis?

Si autem finalem causam respicias, quod et Deo paratur Ecclesia, et
morbus carnis tam foedus sanatur per coniugium, ac peccato praecluditur
via, ne nos illaqueet, profecto haec quoque coniugium magnifice
commendant.

Statuamus igitur, praestantissima et quoque Deo gratissima opera esse
illa oeconomica et politica, quae Papistae ceu vulgaria et nihili
contemnunt, ut enim de hospitalitate dicamus, quod, quaeso, opus inter
omnes Pontificiorum cultus ei comparari potest?

Leve esse apparet, poculum frigidae dare sitienti, sed tu Christum audi,
quam id commendet magnifice, et quae promittat praemia.

Iudicabimus autem idem de aliis in oeconomia, si fideles parentes
liberos suos recte educent, et assuefaciant ad pietatem, si familiam per
severam disciplinam retineant in offitio, vulgaria opera sunt, fateor,
sine 

[Seite 20]

spetie, sine opinione aliqua sanctitatis, sed ex verbo, non ex ratione
sumendum erat iuditium.

Abrahae non fuisset difficile certis diebus ieiunare, id quod sine dubio
fecit, sed de ieiunio eius nihil scribit Moses, voluit enim veras
virtutes eius scribere, non talia opera, quae hypocritae imitari possunt
et solent.

Sed indigni sunt Papistae, quibus respondeamus prolixius. Nos igitur Deo
agamus gratias, quod eruditi verbo intelligimus, quae sint vere bona
opera, obedire praepositis, honorare parentes, gubernare familiam,
praestare offitia communia, quae fratrum necessitas postulat etc. Haec
enim videmus a Mose, Prophetis, ipso Christo et Apostolis tanti
aestimata, ut non puduerit eos saepius de eis concionari et praecipere.

Viderunt enim quos laqueos ratio ipsa sibi nectat, quibus involuta ad
cognitionem verorum cultuum pervenire non potest: Nam opera hominum, seu
traditiones humanae hoc perpetuo solent, ut sua specie abducant homines
a veris pietatis operibus et exercitiis.

Vide enim Monachum, is fugit obedientiam omnium magistratuum, etiam
parentum, non educat prolem, non laborat, erga neminem est beneficus,
erga suos autem odio et invidia plenus, saginatur sudore pauperum, et
tamen superbit voto paupertatis.

Sed pius paterfamilias Abraham, vere pauper est. Paret enim Deo vocanti
in exilium, nusquam habet certum locum, et quanquam benedixit ei Deus,
tamen inter incredulas gentes omni hora expectat incursiones, vim,
rapinam. Socia eius Sara, volens in exilium sequitur maritum, curat
familiam et domum, officiosa est erga vicinos, erga maritum obediens.

Hae sunt summae virtutes, quarum nihil simile est in omnibus
traditionibus humanis. Ergo discite eas magni facere, et tanquam Dei
ordinationes anteferre humanis traditionibus, quantumvis splendidis et
speciosissimis. Hae enim corrumpunt fidem et ordinationes Dei, et
cauponum instar miscent vinum aqua.

Observemus igitur exemplum hoc, quod Sara praedicatur solicite facere
offitium suum domi suae: Nam materfamilias si cupit placere et servire
Deo, non faciat, quae in Papatu solent, ut discurrat ad templa, ieiunet,
preces numeret etc. Sed curet familiam, educet et doceat liberos, faciat
opus in culina, et siquid simile est, haec si facit in fide filii dei,
et sperat se propter Christum Deo placere, sancta et beata est.

[Matth. 19, 6] ‘Quos Deus coniunxit’, inquit Christus, ‘homo non
separet’: Ideo disiunctio, seu coelibatus, qualis in Papatu est, ex
Deo non est: Econtra offitia, quae illa divina coniunctio requirit,
sancta et vere bona opera sunt, utcunque in speciem levia et vulgaria
esse iudicentur.

Ubi enim est vera erga Deum obedientia in fide, ibi, quicquid vocatio
exigit, sanctum et Deo gratus cultus est. Quod si qui vel 

[Seite 21]

viduitatem vel virginitatem magis amant, et coniugio sine peccato carere
possunt, hi id faciant: sic tamen, ne ideo oeconimiam et politiam
damnent. Sunt enim vitae genera divinitus ordinata et instituta.

Glorientur igitur Monachi et Moniales de suis operibus. Marito satis
sit, si recte praesit domui suae, uxori satis sit, si liberorum curam
agat nutriendo, lavando, sopiendo, si marito obediens sit, et domestica
curet studiose. Haec longe omnium monialium opera excedunt, de quibus
tamen mire superbiunt.

Haec enim pestis traditiones humanas sequitur, quod animi securi fiunt,
et praesumunt de sanctitate. At pia materfamilias non superbit, vexatur
enim et humiliatur varie, dum infinitae molestiae obiiciuntur a familia,
marito, liberis, vicinis etc. Itaque occasiones nusquam desunt
exercendae, tum fidei, tum invocationis, sed satis haec sint de Sarae
exemplo, pergamus ad reliqua.

[18, 10a] Et dixit: Certo revertar ad te iuxta tempus vitae, et ecce
filius erit Sarae, uxori tuae.

⌊imum et suavissimum est: Neutiquam antem tam paucis se absolvit Deus.
Moses tantum capita colloquii indicat, non pertexit totum, sicut
Euangelistae quoque faciunt. Nam quod Christus in ultima coena dicit:
[Joh. 16, 5.7] ‘Ego vado ad patrem, et mitto vobis paraeletum’, id
sine dubio copiosa et longa oratione exposuit.

Ad hunc modum Abrahae hospites egerunt ei gratias, quod sic liberaliter
ipsos paverit, ac reddituri gratiam promittunt se redituros, ac futurum,
cum redibunt, ut Sara sit puerpera, et habeat filium Isaac, hoc quid
potuit maius, laecius aut gratius his coniugibus contingere.

Particula (Caeth Haia) iuxta tempus vitae, fere omnes interpraetes
offendit. Hebraei in eam sententiam accipiunt, quod promittat Abrahae et
Sarae vitam certam, ut sit sententia, cum revertar, vivetis ambo adhuc,
Sed si haec sententia est, nihil nisi tautologia et inutilis repetitio
est. [1. Mose 1, 28] Quando enim dicitur: ‘crescite et
multiplicamini’, tunc praesupponitur vita. Sic cum dicat: ‘Sara
habebit filium’, simul vitam certam Sarae promittit: Sic mortuus
Abraham non generabit. Quia autem promittitur ei generatio, simul
irrefragabili consequentia promittitur ei vita.

Alii iudicant referendum non ad parentes, sed ad promissum filium, ut
sit sententia: ‘Revertar iuxta tempus vitae’, hoc est, post tantum
spatium, quantum requiritur, ut vivat infans in terra. Haec potior et
aptior sententia est, si eam evolvas.

[Seite 22]

Sententia enim est: Ego dico, sic nasciturum filium ex Sara, ut sit
naturalis filius, sic natus, sicut ex iuvencula aliqua nascitur soboles,
ne quis suspicetur creandum ex massa carnis Sarae sine concursu
naturali. Concipiet ex marito, et naturali et usitato tempore gestabit
foetum in utero, ut sit verus filius.

Adam ex terra creatus est, sed non ideo potest dici terrae filius. Aliud
enim est creari ex terra, aliud nasci ex terra. Sic etsi Eua ex costa
Adae est condita, non tamen potest dici filia costae. Et si Deus ex
ligno faceret hominem, lignum non potest dici pater hominis.

Ad hunc modum si Deus miraculose ex vetula Sara condidisset Isaacum, non
fuisset filius secundum vitae tempus. Quod igitur dicit: ‘revertar
iuxta tempus vitae’, idem est, ac si dicat, secundum morem, quo solet
infans vivificari in utero et nasci, ita vivificabitur et nascetur Isaac
quoque.

Physici dicunt foetum quinto mense a conceptione incipere vivere et
moveri, et aliis quinque mensibus absolvi ad partum: Idem, inquit
Dominus, fiet cum Isaac. Atque hoc modo excludit singularem et
miraculosam nativitatem, qualem effoeta Sara cogitare potuit.

Ad hunc modum ut servaretur communis cursus naturae, virgo Maria
gestavit Christum usque in mensem decimum: ex toto tempore accepit
nutrimentum ex guttis sanguinis matris, per spiritum sanctum
sanctificatae, sicut alii embryones.

Hoc modo igitur intelligi praesens particula potest, de tempore, ut
excludatur expectatio miraculi, et credatur Isaac verus filius Sarae,
legitimo modo generationis humanae natus ex Abrahamo et Sara. Ideo
[Hebr. 11, 11] epistola ad Haebr⌊aeos dicit: Saram fide impetrasse
virtutem concipiendi, ut intelligas ex Abraha gravidam factam secundum
communem naturae cursum, non per miraculum, sicut virgo Maria, quae
etiam in utero concepit: sed de suo proprio semine, non de semine viri,
obumbrante eam spiritu sancto.

� Quia enim humana ista usurpant, assumunt corpus, loquuntur,
incedunt, sedent, 

[Seite 23]

comedunt, etiam hominum more solent loqui, ut sit iuxta tempus vitae, ac
si dicas: Si vixero. Sic enim nos solemus loqui de futuris, ut hanc
conditionem addamus, si Deus concesserit vitam, si Deus voluerit.

Pertinet autem exemplum eo, ut discamus reverenter de Deo loqui. Nunc
liberum est lectori sequi sententiam, quam volet: Mihi media aptissima
videtur. Magnum autem impedimentum nobis obiicitur, quod, postquam
Hebraicae linguae usus intercidit, tropi et figurae minus possunt
intelligi. Veniam igitur nobis dabit hac in parte non contentiosus
lector.

[18, 10b –12] Et Sara hoc audiebat in ostio tabernaculi, quod erat
post illum: Et Abraham atque Sara erant senes, venerantque in dies, et
cessaverat fieri Sarae via secundum mulieres. Risit igitur Sara apud se
dicens: postquam inveteravi, erit mihi voluptas: et Dominus meus
consenuit?

� Erant vicini iam morti, ideo non credidit, sed risit.

Desierat quoque ei fieri secundum viam mulierum: Hoc adolescentes non
intelligunt. Discendum tamen est, quod Deus masculis et foeminis indidit
semen ad propagationem, uni plus, alii minus, uni forcius, alii
infirmus. Non enim generatio alio modo fit, quam per seminationem. Habet
enim semen suum foemina, et habet semen suum masculus. Experientia autem
notum est, quod foeminae, quae mensibus carent, steriles 

[Seite 24]

sunt. Hoc muliebre cum pateretur Sara, ad concipiendum apta erat. Sed
cum desiisset id pati, dicebat: Ecce, Deus conclusit uterum meum, ac
tradebat marito Hagar, ne impediretur promissio, hac cogitatione nunc
impeditur fides, ut non credat se parituram. Sed veniale hoc eius
peccatum est propter hosce nobiliss⌊imos hospites et gratos. Zacharias
non credens [Luk. 1, 18 –22] Angelo, punitur certi temporis silentio,
Sed Sarae nihil eiusmodi accidit, condonante Domino infirmitatem.

Quamquam etiam hoc ipsum, quod Sara risisse intra se scribitur,
continentiae et castitatis singularis argumentum est. Invenies
cadaverosas vetulas lasciviores, quam iuvenculas. Talis Sara non fuit:
Ea, dum spes prolis relicta fuit, consuevit cum marito, expectans
benedictionem Domini, sed postquam hanc spem aetas evertit, abstinuit a
consuetudine mariti, et ex Hagar expectavit prolem. Haec castitas
neutiquam exigua virtus est, ubi e contra admiratores virginitatis et
caelibes uruntur et polluuntur dies ac noctes. Sed castitas Sarae sine
specie et sine gloria est coram mundo, est enim tecta et abscondita vili
operculo, quia est mulier maritata. Hoc operculum decipit coelibes, ut
castitatem tam insignem videre non possint: nec credere, quod verum sit,
quod dicit: ‘eritne mihi amplius delectatio seu voluptas?’ Sunt
autem haec quoque verba excellentis verecundiae et pudoris. Iudaei
tantum de circumcisione magnifice sentiunt et loquuntur, sed haec
exempla digna erant, quae omnibus matribus familias proponerentur,
siquidem a spiritu sancto certo consilio annotata sunt.

Neque negligendum est, quod verecundissime et reverenter dicit de marito
senuisse eum, et Dominum appellat, non virum aut maritum. Commendat
autem his verbis etiam mariti continentiam, et declarat suam erga ipsum
observantiam.

[1. Petri 3, 6] Ac celebratur hic locus singulariter a Divo Petro in sua
Canonica, ubi hortatur pias matres familias ad pietatem et honestatem:
Est enim Sara illustre exemplum non unius aut alterius virtutis, sed
omnium: Describitur solicita servare domum, non curiose discurrere, et
captare novos rumusculos de vicinis. Agit familiae curam sedulam, Deinde
caste vivit cum marito, quem non ut maritum habet, sed ut Dominum colit
et observat.

Haec si praestet mater familias, quid poterit in ea repraehendere
maritus moderatus? sed, proh dolor, paucae in hanc curam incumbunt, sunt
insolentes, superbae, litigiosae, maledicae, rebelles, inflatae opinione
sapientiae. Itaque Dominae, non uxores haberi volunt.

Haec autem quantum absunt ab hoc Sarae exemplo? quod merito Petrus
praedicat, hocque loco rectius utitur, eumque melius intelligit, quam
omnes Rabbini, qui sicco pede verba haec praetereunt tanquam ociosa et
inutilia.

Sed Petrus vult ea esse exemplum et ceu speculum, in quod omnes sanctae
et electae mulieres intueantur, sperantes ipsae quoque in Deum, 

[Seite 25]

et placentes maritis suis exemplo Sarae. Non recitat Petrus monstrosa
opera, qualia monialium sunt, peculiariter vestientium et subducentium
se [1. Petri 3, 16] a communibus huius vitae aerumnis et periculis etc.
‘Vestros viros, inquit, honorate, sicut Sara, quae maritum appellat
cum summa reverentia Dominum’. Haec igitur vera laus est
matrisfamilias: sperare in Deum, et revereri maritum, nec possunt hae
virtutes ullis verbis pro dignitate ornari.

Sed cur Petrus addit de spe in Dominum, cuius hic Moses mentionem nullam
facit? Haec vero per omnem vitam varie ceu lucidissima stella emicuit,
cogita enim, quae Abrahae fuerit vocatio? Iubetur deserere patriam, in
terra Chanaan nullo certo loco aut sede tanquam mendicus errat, hoc anno
hic, alio alibi cum suis inter gentes commoratur, In his tantis
difficultatibus casta Sara non solum maritum sequitur, sed etiam
reveretur ceu Dominum. Invenires, quae offensa laboribus et periculis
aut cogeret maritum ad certam sedem eligendam, aut se ab eo avelleret.
Sed Sara retinet spem in Deum, eius verbum sequitur, et quanquam dura
sunt, quae in tam longinqua peregrinatione obiiciuntur, tamen spe
auxilii divini certa ea vincit. Merito igitur ponitur in exemplum
omnibus matribus familias. Nihil enim hic leve vides, nihil scurrile
audis: Omnia sunt grandia, omnia decent, omnia ad normam verbi composita
sunt.

Notanda autem et observanda haec diligenter sunt propter phanaticos
doctores, qui non solum docent electicia opera et cultus, sed etiam ea
anteferunt divinitus mandatis operibus. Nullum Papistam unquam
audivisti, qui similes historias vel commendaret, vel admiraretur. Hoc
omnium commune verbum fuit. In hoc geneseos libro nihil scribi, nisi
concubitus Iudaeorum. Sed an non porcorum oculos habent, qui maximas
virtutes caeci praetereunt, et tantum haerent in motu libidinis?

Ostendunt igitur, qualia habeant corda: Ocio et saturitate diffluunt,
ideo non possunt non insanire libidine, et tamen impurum et varie
pollutum coelibatum laudare non desinunt. Huiusmodi autem virtutes, quas
spiritus voluit celebrare suo calamo, negligunt, aut etiam vituperant:
Sicut coniugium varie in Papatu infamatum et vituperatum fuit.

Admonenda igitur iuventus sedulo de his oeconomicis virtutibus est, si
qui donum continentiae habent, ut sine coniugio possint caste vivere, hi
sane fruantur ea commoditate, et ab uxore abstineant. Caveant autem ceu
summum vevenum, ne vel se ob continentiam coniugatis anteferant, vel
coniugatos damnent. Coniugium enim divinitus institutum est, et coniugum
vita, si sint in fide, merito anteponitur his, qui miraculis sunt
insignes.

Haec perpetua scripturae et consentiens sententia est. Nam post fidem
nihil audis de Abrahamo, quam quod sedet in tabernaculo, fovet et
excipit peregrinos: Deinde agit sua negotia.

[Seite 26]

Sic Sara coquit, facit butyrum, caseos, saginat pecudes etc. Servilia et
ancillaria sunt haec opera, fateor, et tamen proponuntur a spiritu
sancto in exemplum.

Quod si Papistae haec contemnunt, et deligunt sibi alia bonorum operum
exercitia, sumptuosa, difficilia, ardua, fruantur sua insania, et pro
stercore oeconomica offitia habeant. Nos autem statuamus, si fides
accedit, illa servilia opera aestimari preciosiora omni auro, et
excellentiora quocunque coelibatu sine fide.

Certe spiritus sanctus iis coloribus pingit sanctam Dominam Saram, ut
appareat, eam in copia coniugii castitate vincere virgines. Magnum
igitur peccatum est, quod Papistae Patriarcharum coniugia insectantur,
quae non solum castitatis, sed omnium aliarum virtutum pulcherrimae
officinae sunt. Haec diligenter notanda sunt ad phanaticorum opiniones
convellendas.

[18, 13 –14] Dixitque Deus ad Abraham: Quare risit Sara dicens:
nunquid vere paritura sum, quae consenui? Nunquid Deo est quicquam
mirabile? Iuxta praefixum tempus revertar ad te, iuxta tempus vitae, et
Sarae erit filius.

Haec inducit Spiritus sanctus ad confirmandam fidem huius sanctae et
castae matronae: nondum enim credit nec sperare potest, impedita carnis
cogitationibus, se habituram filium ex marito sene. Est eo contenta, si
sit mater adoptivi filii, in spe autem concipiendi et pariendi prolem
penitus est mortua.

Necesse igitur est, ut audiat verbum, quo ceu in vitam resuscitata
resurgat in spem foecunditatis. Vere enim verbum est vox suscitans ex
morte. Mors autem est, quod Sara iudicat se esse cadaver. Haec cogitatio
per verbum corrigitur, et cadaver ceu revocatum ex morte iterum vivere
incipit: Igitur ad exuscitandam fidem omnia haec fiunt.

Dixi autem saepius supra, maximum exemplum singularis pacientiae in Sara
esse, quod potuit ferre exilium tam longum, et secuta est cum summa
voluntate maritum: Item, quod sterilis existens potuit ferre, ut maritus
cum ancilla concumberet: In his difficultatibus, quia se spe sustentat,
ideo audit vocem incredibilem, qua cor novo lumine ceu illustratur et
accenditur, et condonatur ei ista infirmitas propter infinitas cruces,
quas spe et pacientia superavit.

Agebat iam annum octuagesimum nonum, ac sperans tot annis benedictionem
Domini, cum spem frustra esse videt, resignat omnia Deo, et tamen non
desperat penitus: Inde fit, ut Dominus infirmitatem eius toleret, et
risu non offendatur, qui ex cogitatione de impossibili nascitur. Quid
enim sterilis et effoeta speraret amplius? Inducit igitur Dominus eam ad
fidem per suavissimam correptionem.

[Seite 27]

Porro supra dixi non solum Saram, sed ipsum quoque Abrahamum hos suos
hospites iudicasse, quod essent peregrini, neque vel de Angelis, vel
Prophetis cogitasse. Cum igitur prolem promittunt, cogitavit Sara, quis
hoc illis diceret? loquuntur non ex affectu, sed ad gratiam, quod putant
mulieres libenter talia audire.

Sic cogitavit ridens Sara: Sed postquam audit illum loqui, qui omnia
videt et praesentia habet, ibi nascuntur Sarae novae cogitationes,
sentit enim non simplices esse hos viros, sed plenos spiritu sancto, qui
videt occulta cordium, eaque revelat.

Est igitur convivalis haec et suavissima correptio, ex qua Sara hos Dei
viros et Prophetas esse iudicavit, quia vident absentis risum et
cogitationes. Ac admonita Sara tam graviter de Dei potentia, quod nulla
res [Luk. 1, 37] apud eum vel mirabilis, vel, ut Lucas reddit,
impossibilis sit, non amplius vaticinium de nascituro filio contemnere
potest. Hic enim cogitationes ipsius captae et conclusae sunt, cum audit
rem coram mundo mirabilem et plane impossibilem, sed Deo facillimam, imo
vulgarem, communem, quotidianam esse, si similia eius opera spectes, et
non mirabilem.

Haec violenta argumenta, quae quasi uno ictu omnia, quae obiici possunt,
iugulant, ego valde amo, non rhetorica illa, qualibus videmus indoctos
Papistas uti. Sicut cum de eucharistia disputant, dicunt Ecclesiam
habere facultatem ordinandi de talibus, ut laici tantum unam spetiem
sumant. Morbosae et languidae tales rationes sunt, sicut Paulus dicit:
[1. Tim. 6, 3.4] ‘languere circa questiones et pugnas verborum’.

Sed illa axiomata, quae uno impetu adversarium opprimunt, et multa
conanti dicere, quasi spiritum praecludunt, ea valent, et docent vere
eruditos, ut, cum dico ad Papistam, quid mihi, blatero, commemoras
pericula et incommoda? Si laicis etiam calix praebeatur, textum in caena
mihi vide, Christum, qui coenam instituit, audi etc. Haec una ratio ceu
aries evertit, quicquid Papistae de hoc negotio possunt disputare.

Non igitur sufficit rhetorem esse. Rhetor oportet ut sit dialecticus, ut
iudicet inter dignitates seu axiomata (Ita enim vocant firmas, certas et
veras sententias) et εἰκαῖα. Stante petra hac axiomatis certi et
firmi, postea recte adduntur rhetorica illa, quid facile, difficile,
commodum, incommodum, honestum, turpe sit etc.

Omnes Papistarum disputationes versantur intra istas metas, quid liceat,
quid expediat, quid oporteat, inde extruunt non solum periculosas, sed
etiam blasphemas sententias de Ecclesiae autoritate, quod sit supra
verbum, etc. Sed appone tu axioma, Christus est caput Ecclesiae, et
statim corruet, quicquid magno labore extruxerunt adversarii.

Etiam in moralibus negotiis axiomata sunt quaerenda: Censorinus ille
apud Gellium libro primo, capite sexto, persuasurus coniugium
adolescentibus, non urget illa trita et nota: Altius attollit oculos, si
possemus, inquit, 

[Seite 28]

sine uxoribus vivere, magna careremus molestia. Fatetur coniugum vitam
molestiis, laboribus, periculis variis et infinitis plenam, sed omnia
haec illo axiomate praecidit, quod dicit: non possumus carere
mulieribus.

Morbosae et languidae sunt rationes aliae omnes. Haec una firma est, et
auditorem volentem ducit, quod coniugio carere non possumus: Quomodo
enim consistent Respublicae, si coniugia nulla sint? Ad defensionem
coniugum et liberorum hominibus opus est, hi nascuntur non ex lignis,
non ex lapidibus, sed ex mulieribus etc.

Sed in Theologicis materiis maxime talibus firmis et certis rationibus
debemus uti. Animus tuus tentatur incredulitate, dubitas, an possis
salvari, agnoscis enim te peccatorem. Hic pius frater, qui te vere
consolabitur, non utetur Pontificiis et ficulneis argumentis, ut hoc aut
illo opere quaeras, conscientiae mitigationem: Sed verbum Dei tibi
proponet. Deus, inquiet, verax est: Is promittit se propter filium tibi
propitium fore. Filius autem Dei te absolvit verbo suo ab omnibus
peccatis, baptisavit te, promisit tibi vitam aeternam, si credas, hoc
est, si ipsius mortem statuas redemptionem tuam esse. Aut igitur Deus
verax erit in verbo suo, aut tu es mendax, qui dubitas, postquam per
filium Dei haec tibi promissa sunt, de remissione peccatorum tuorum. Hoc
axiomate iugulatur dubitatio.

Opus autem est, ut simus hac in parte bene muniti contra adversarium
nostrum Satanam. Is enim callidissimus disputator et optimus rhetor est.
Peccata tua inflat, Dei iram immodice auget, congerit exempla irae
innumera, etiam istorum, qui initio recte crediderunt, et tandem lapsi
sunt. Nisi igitur opposueris verum axioma, quod filius Dei pro
peccatoribus sit mortuus, quod credentes in ipsum victuri sint vitam,
quam ipse vivit, alia omnia, quae vel dici vel cogitari possunt, sunt
Rhetoricae rationes, languidae et morbosae. Hoc autem axioma et dignitas
est: ‘DEUS [Röm. 3, 4] est verax, omnis autem homo mendax’.

Igitur invoca Deum, appraehende verbum eius, amplectere victimam
Christum, qui pro tuis peccatis satisfecit, et mortem tuam in se
transtulit ac vicit, nec moveat te, quod sis peccator. Mandatum Dei
vide, qui vult te amplecti filium, ac iubet, ut credas. Huc oculos
flecte, quid de aliis factum aut futurum sit, ne quaeras, de te vide, ut
huic mandato satisfacias etc.

His animus aeger reficitur et confirmatur. Pontificia illa de
elemosinis, de redimendis missis et invocandis sanctis sunt Sophisticae
rationes et ficulnea argumenta, quibus qui nititur, decipitur.

Audivi aliquando D. Henningum1� Iureconsultum cum erudito, eloquenti 

[Seite 29]

et acri adversario disputantem de magna causa. Cum igitur adversarius
magnum legum acervum protulisset, et causam suam, quam poterat optime,
communivisset, Henningus moderate et amice eum compellabat, licere ei
tota legum volumina afferre. Sed etiamsi transvolare montes, inquit,
posses, et in imo aquarum incedere, tamen, si de hac proposita causa
voles mecum agere, huc, inquit, descendas necesse est, ostendens, quis
rei scopus esset, atque hoc uno verbo hominem facundum et eruditum
compescuit, ac quasi prostravit.

Ut autem magna parvis comparem, et divina humanis, ad hunc modum Sara
quoque violento argumento sic capitur, ut nusquam se possit vertere.
Cogitat quidem, sum sterilis anus, ut pariam in hac extrema aetate,
prorsus impossibile est, sed haec cogitatio tam firma non est, quin
excutiatur in isto fulmine. Quid apud Deum mirabile aut impossibile? qui
eum hominem ex limo terrae condidit, is prolem naturalem ex semine maris
et foeminae facere non posset? Dicuntur igitur haec ad confirmandam
fidem Sarae, ut audiat et intelligat et sciat hos suos hospites non
simpliciter homines, sed Dei homines et Prophetas esse, in quibus
habitet spiritus Dei, id quod hactenus nesciverat Sara.

Sub finem repetit Angelus verba supra explicata de tempore vitae. Haec
non ociosa tautologia est, ut iudicant imperiti, sed pertinet ad
confirmationem promissionis et fidei audientium, ac perinde est, ac si
audias duos testes de una re dicentes testimonium.

[18, 15] Negavit autem Sara dicens: Non risi, timuit enim. Et ille
dixit: Non est ita, sed risisti.

Sara cognoscens Dei Prophetam ex eo, quod occulta cordis noverat, non
amplius ridet, sed perterrefit, et addit sancta mater peccatulum, ac
dicit se non risisse, cum tamen risisset. Sed hoc ipsum peccatum veniale
est, quia est timens Dei, obediens Prophetis ac morigera marito. Timore
enim Domini perterrita negat se risisse, non contemptu aliquo aut
superbia, ac serio iam dolet, vocem Prophetae Dei risu a se acceptam,
hoc per timorem dolet, et in isto timore aliud peccatum committit.
Refutatur autem graviter, sed brevibus: ‘Non est ita, risisti’,
quasi dicat, prius ridendo, nunc mentiendo peccas.

De operibus Oeconomicis et politicis saepius dixi: Assuefacienda enim
diligenter iuventus est, ut observet opera a Deo mandata, ac ea
longissime discernat ab electiciis, seu humanis operibus. Nisi enim hoc
fiat, et quidem diligentissime, discrimen boni et mali non solum
tollitur, sed pro sanctissimis amplectemur, quae sunt nocentissima, et
vere abhominatio coram Deo.

[Seite 30]

[2. Kön. 16, 3] Achas Idolo immolat filium, ac se Abrahae similem
sanctitate putat, cum sit turpissimus homicida. Quia enim non respicit
ad verbum et mandatum Dei, quod solum verum et aeternum operum
κριτήριον est, amplectitur pro vita mortem, pro medicina
salubri venenum exitiale.

Exclude igitur animo atque oculis speciem, et vide, quid praeceperit
Deus, illud fac, et non errabis, etsi in speciem exiguum, vulgare et
leve sit. Antonius secedit in heremum, Hieronymus migrat ad sancta loca:
Hortatur ad virginitatis studium. Haec magna mundus esse existimat. Quod
autem Sara hospitibus parat cibos solicita ad focum, non solum boni
operis speciem nulla habet, sed videtur bona opera impedire. Sed
respicienti ad verbum apparebit Saram omnibus heremitis sanctius fecisse
opus.

Utiliter dividitur haec vita in tres ordines: Est enim alia vita
Oeconomica, alia politica, alia ecclesiastica. In quocunque igitur
ordine fueris, sive sis maritus, sive magistratus, sive doctor
Ecclesiae, circumspice, an satisfeceris plene vocationi tuae, nec opus
sit deprecatione, vel negligentiae, vel fastidii, vel impatientiae. Quod
si ita administrasti tua, ut nihil opus sit dicere: Dimitte nobis debita
nostra, tunc sane abi in heremum, et exerce te illis sic splendentibus
et difficilibus operibus.

Omnis igitur error Papistarum in eo est, quod huius vitae vulgaria
offitia, quae in decalogo praecipiuntur, iudicant esse facilia, quae
perfecte impleant. A decalogo igitur ad consilia tanquam ad altiorem
gradum ascendunt, laudant Anachoritas, Abrahamum sedentem in hostio, et
expectantem hospites indignum ducunt, cuius meminerint, aut quem
imitandum proponant.

Sic parum est Papistis, baptisatum esse in nomine patris et filii et
spiritus sancti, perfectius, et coelo, ut sic dicam, propius aliquid
tentandum existimant, ideo abdunt se in monasteria, legunt missas etc.
Sed quomodo conveniunt haec cum scriptura? An non Antonius heremita
revocabatur Alexandriam ad coriarium, ut disceret, quem locum esset
habiturus in coelo? Si figmentum id est, non repugno modo fateantur
Papistae in sua Ecclesia id natum et praedicatum et creditum. Sed
utcunque sit, res certa est, coriarium hunc baptisatum tam fuisse Deo
gratum facientem suum opus in fide, quam Antonium affligentem se et
orantem.

Haec ad claudendam hanc historiam putavi necessario addenda, ut discat
iuventus electicia opera fugere, et summo studio occupetur iis, quae
vocatio affert et exigit. Ea enim sunt divinitus praecepta, atque ideo
vere divina sunt, sive ut discipulus discas literas, sive ut ancilla
verras scopis domum, seu ut servus cures equos, aut alia. Monachus
quidem vivit durius, vestit sordidius: sed quod Deo serviat, hoc nunquam
in aeternum poterit vere dicere, sicut illi possunt, qui aut Oeconomiae,
aut politiae, aut Ecclesiae serviunt.

[Seite 31]

[18, 16] Et surgentes viri illi inde aspexerunt adversus Sodomam, et
Abraham ambulabat cum eis, ut eos dimitteret.

Audivimus suavissimam historiam, quomodo Angeli missi ad Abrahamum sint,
et promissus ei denuo ac sine ambage aut circuitione aliqua sit filius
ex uxore Sara, et quam liberaliter Abraham eos exceperit, ac Sara quoque
ad fidem traducta sit, ut crederet ipsa quoque se matrem fore. Hac
igitur ineffabili Dei facilitate erga Abrahamum descripta, nunc additur
alia amplior significatio benignitatis Dei, ut discamus, quam sit Deo
gratum tum offitium, tum sacrificium, audire verbum, et suscipere cum
reverentia. Talibus enim, ut videmus hoc in loco, insinuat se DEUS non
ut iudex et Dominus, sed tanquam amicus et familiaris conviva. Qui autem
verbum contemnunt, qualis erga hos Deus sit, tristis et horribilis
historia, quae sequitur, ostendit.

Moses Angelos vocat hic tres viros: Sic enim Sara et Abraham iudicabant,
esse Prophetas Dei, expulsos in exilium propter verbum. Ac Abraham ut
ostendat reverentiam suam erga verbum, non solum pascit laute et
liberaliter hospites hos, sed pastos propter amorem verbi et timorem Dei
comitatur, deducens eos in viam, qua itur ad Sodomam.

Proponuntur autem haec quoque nobis in exemplum, ut discamus revereri,
et omni offitiorum genere colere Prophetas Dei, seu ministros verbi. Sed
quomodo hoc faciat mundus, et quae ingratitudinem hanc sequantur poenae,
iamdudum his miseris temporibus didicimus: Nondum autem est finis.

[18, 17.18] Dixit autem Dominus: Num occultabo ab Abraham, quae ego
facio? Et quidem Abraham futurus est in gentem magnam atque robustam, et
benedicentur in eo omnes nationes terrae.

Conferendi sunt loci, Paulo ante dixit: Surrexisse tres viros: hic dicit
Dominum (Iehoua) locutum esse. Tres viros vocat, secundum sensum
Abrahae, ita enim is iudicabat esse homines, sed homines Dei et sanctos:
quod Angeli essent non cogitabat, Deum autem dicit locutum communi
scripturae phrasi, quia divinitus missi Angeli non suum, sed Dei verbum
afferebant.

Respondi autem supra ad Iudaeorum cavillum, ridentium nostros, quod hoc
testimonio utantur ad confirmandum articulum de Trinitate.

Non sumus autem tam stulti aut indocti, ut dicamus hos tres viros esse
Deum patrem, Deum filium, Deum spiritum sanctum in sua substantia: Sicut
non dicimus humanitatem Christi esse substantialiter Deum. Hoc nobis
dixisse satis est, his tribus viris significatam divinitatem, quam 

[Seite 32]

⌊annis. 8. Sicut autem credidit Trinitatem Abraham, ita haec ei
repraesentatur foris in specie trium virorum: Qui tres viri non quidem
sunt tres personae divinitatis, sed signa, seu apparitio divinitatis in
Trinitate, quanquam Abraham adhuc in ea opinione est, esse sanctos
homines, qui exulent propter professionem verae religionis.

Etsi autem Angelos esse ignorat, tamen statuit in hisce tribus, inter
quos unus loquebatur, reliquis consentientibus, se audire Deum in sua
substantia unum et in personis trinum. Haec mea de hoc loco sententia
est, qui volet, acutius de eo disputet, modo ne impingat. Sobrie enim
haec attingenda sunt.

Ego sequor primum scripturae autoritatem, quae Deum loqui dicit, cum
loquuntur vel Angeli, vel sancti homines ex Dei vel mandato, vel
revelatione. Deinde testimonium Epistolae ad Hebraeos non iudico
negligendum. Clare autem dicit, aliquos ignorantes hospitio excepisse
Angelos: [Hebr. 13, 2] Nec impedit, quod divinos honores eis exhibet
Abraham. Agnoscit enim in eis Deum, et verba eorum sic audit, ac si ipse
Deus loqueretur. Sequitur enim communem regulam, non videndum, quis
loquatur, Sed quid: Si enim Dei verbum est, quo modo non praesens esset
ipse Deus?

Sicut in Baptismo, in coena, in usu clavium praesens est, est ibi verbum
ipsius, etsi igitur eum non videmus nec audimus, sed ministrum, tamen
ipse Deus revera adest, baptisat et absolvit. Ac in coena singulariter
sic adest, ut ipse filius Dei nobis cum pane corpus suum, et cum vino
sanguinem suum exhibeat.

Ista quasi praefatio, quam Dominus praeponit: ‘Num occultabo ab
Abrahamo, quae faciam’, habet suavem significationem singularis
benevolentiae. Fuit autem ea opus ad confirmandum Abrahamum, alioqui
illa divinae irae commemoratio enecasset eum. Eodem pertinet repetitio
promissionis de semine, et benedictione omnium nationum terrae. Hanc
enim nisi ex Deo initio audivisset Abraham, et posteritatis et suae
salutis spem in tam horribili spectaculo abiecisset.

Singularis igitur benevolentiae argumentum est, quod affirmat Dominus,
se non posse quicquam caelare Abrahamum. Deum haec ita dixisse Moses
dicit: cum tamen Angelus dixerit, phrasi scripturae. Sic enim Prophetae
quoque in concionibus suis loquuntur. Haec dicit Dominus. Additur autem
alia causa.

[Seite 33]

[18, 19] Hoc quoque scio, quod praecepturus sit filiis suis et domui
suae post se, ut custodiant viam Domini, et faciant iustitiam atque
iuditium, ut adducat Dominus super Abraham omnia, quae locutus est ad
eum.

Noluit Deus, id quod dignissimum admiratione est, istam horribilem
sententiam ferre super quinque civitates, nisi prius totum negotium
revelaret Abrahae. Quod igitur in gentilium libris inveniuntur exempla
civitatum eversarum incendio, terraemotibus, aut aliis occasionibus,
videmus quae de talibus exemplis sapientum iuditia sint. Fere omnia
tribuuntur secundis causis, neque solet ascendere ratio altius. Sed
conflagratio quinque civitatum revelatur hoc in loco Abrahae, ut
intelligas hanc ipsam singularem calamitatem poenam fuisse inflictam
propter peccata hominum ab irato Deo.

In hac cognitione tantum positum est, ut Dominus velit famam hanc spargi
ad posteros, ac in perpetuum celebrari, aliis scilicet in exemplum, ut
discant timere Deum, et peccata istiusmodi fugere, quae tanti mali
fuerunt occasio. Sicut etiam misericordiae exempla, ut liberationem ad
mare rubrum, voluit Dominus celebrari. Talibus enim monitoribus opus est
in hac vita.

Pii, qui gravantur cruce, ac varie laborant et gemunt, opus habent
promissionibus, quibus erigantur. Contra indurati et pertinaces ac
securi irae exemplis terrendi sunt in eum finem, ut, sicut hoc in loco
dicitur, discant timere Deum.

Porro naturaliter rapiuntur animi eo, ut nolint corripi. Promissiones
laeti amplectimur omnes, nec iis offendimur. Sed praedicatio legis
terret, et quasi in furorem agit homines. Ideo Prophetae occisi sunt,
non quod docerent benedictiones Abrahae promissas, sed quod malos mores
et Idolatriam damnarent, et revocarent populum ad sobrietatem et timorem
Dei.

Sicut nos quoque non ideo odit mundus, quod docemus Euangelium, et
beneficia Christi pure proponimus. Haec pariter omnes accipiunt et
probant, nisi manifeste sint impii. Illud autem caput mali est, quod
collationem addimus doctrinae adversariorum, quod dicimus Pontificem
esse Antichristum, quod redarguimus et doctrinam, et scelera
Pontificiorum.

[Joh. 7, 7] Sic Christus quoque dicit: Ioh⌊annis. 7.: ‘Me odit
mundus, quia do testimonium, quod mala sint opera eorum’. Sed ira haec
et indignatio mundi nihil movere Doctores debet. Audis enim hic mandatum
Dei, quod talia horribilia DEI iudicia sunt inculcanda, praesertim iis,
quorum adhuc infirmi animi et ad peccatum proni sunt.

⌊inthiorum 10. commemorat poenas inflictas populo, antequam venirent
in terram Chanaan, Ac addit, in figura illis haec accidisse, ac 

[Seite 34]

nobis exemplo esse debere, quasi dicat: Punivit Deus hoc modo peccata
istius populi, sed ad nos exemplum pertinet, ut similia peccata discamus
[Röm. 15, 4] fugere. Et Roma⌊norum .15.: ‘Quae scripta sunt, in
nostram doctrinam scripta sunt’.

Praedicanda quidem est gratia et remissio peccatorum, sed his, quorum
sancti animi et afflicta pectora sunt. Qui autem securi sunt, et timorem
Dei prorsus abiecerunt, his plagae et ira Dei proponenda est, ut
admoniti aliorum exemplis peccare desinant. Hoc est enim, quod ad
doctrinam nostram omnia scripta sunt.

Perniciosi igitur Doctores sunt, qui hodie, nescio quibus occasionibus
inducti, contendunt, legem in Ecclesia non praedicandam. Tu scilicet
legem non doceres, ubi verus legis populus est, scilicet avari, superbi,
adulteri, usurarii, Idolatrae? etc. Tu securis antea etiam augeres
securitatem promissionibus novi testamenti? Quin Sodomorum
deflagrationem et lacum illum bituminis, Deus usque in hunc diem extare,
sermonibus agitari et celebrari vult apud posteritatem omnem, ut saltem
aliqui emendentur, et discant timere Deum.

[2. Tim. 2, 15] Rectius Divus Paulus, is monet de verbo recte secando,
sicut enim non omnibus corporibus omnes cibi conveniunt pariter, ita
aliud doctrinae genus est, quo erigendi sunt infirmi, pusillanimes,
confracti et contriti: aliud, quo duri, insensati, securi, flagitiosi in
viam revocandi. Apud [Jes. 61, 1] Esaiam dicit filius Dei: ‘Spiritus
Domini super me, ad annunciandum mansuetis misit me, ut mederer
contritis corde.’

Sed tale cor non habet Papa et Episcopi, qui persequuntur verbum, et
Ecclesias nostras quaerunt evertere: Nunquid igitur his quoque
annunciandum est Euangelion, habere eos Deum per Christum placatum? hoc
modo magis indurabuntur, et peccabunt securius. Contundendi igitur sunt
malleo legis, fulmina et tonitrua Synaica talibus sunt ostendenda.

Contra qui luctantur cum morte, aut aliis periculis exercentur, hi [Ps.
27, 14] audiant: ‘Confortetur cor tuum, viriliter age, expecta
Dominum’. ‘Si mille ceciderint a dextris tuis, malum ad te non
appropinquabit. Ego cum ipso [Ps. 91, 7; Matth. 11, 28] sum in
tribulatione.’ ‘Venite ad me, ego reficiam vos’ etc. Haec gratorum
cordium medicina est, quae non sunt sicut istae rigidae cautes et petrae
adamantinae, quibus malleo opus est.

[Hes. 34, 4 f.] Ezechiel recte dicit peccare Prophetas, qui cor iusti
mendaciter perterrefaciunt, hi enim sunt linum fumigans, quod foveri,
non extingui penitus debet, sicut etiam in alteram partem peccant, quod
manus impii confortant, et non potius eos accusant et damnant.

Hodie multos invenias, qui offenduntur necessaria praedicatione legis,
eamque fugiunt, dicunt enim gravari suas conscientias, cum talia
audiunt. Sed hi an non suaves Christiani sunt? Peccare non desinunt,
indulgent avaritiae, irae, libidini, comessationibus, etc. haec peccata
cum audiunt 

[Seite 35]

repraehendi, offenduntur, et nolunt conscientias gravari. Ergo sinamus
singulis facere, quod libet, et praedicemus eos beatos? Minime. Audis
enim Sodomae incendium proponendum omni posteritati, ac quidem ipsi
Ecclesiae Dei, ut discant homines timere Deum.

In Antinomorum dogmate erat haec propositio: si quis esset adulter,
tantum ut crederet, et habiturum Deum propitium. Sed qualis erit,
quaeso, Ecclesia, in qua tam horribilis vox sonat? Faciendum discrimen
erat, et docendum, quod adulteri seu peccatores sint duplices, quidam,
qui agnoscunt adulterium, seu peccatum suum, ita: ut toto animo
cohorrescant, et incipiant serio poenitere, nec tantum doleant de eo,
quod commiserunt: Sed etiam ex animo optent et studeant, tale nihil
committere unquam posthac. Hi non securi in peccato, sed perterrefacti,
ac paventes iram Dei, si appraehendant verbum Euangelii, et confidant
misericordia DEI propter Christum, salvantur, et habent remissionem
peccatorum per fidem in Christum.

Alii sive adulteri, sive peccatores, etsi excusare peccatum suum non
possunt, non tamen de eo dolent, gaudent potius, cum sunt potiti voto,
quaerunt occasiones peccatorum, et eis secure indulgent, hi quia
destituti sunt spiritu sancto, non possunt credere, et decipit eos, qui
talibus de fide concionatur.

[Hebr. 13, 4] Aliam medicinam hic morbus postulat, ut dicas cum Paulo:
‘adulteros [1. Kor. 6, 9 f.; Röm. 8, 8] iudicabit Deus’: ‘non
videbunt regnum Dei’: ‘sine castitate nemo placere Deo potest’:
Ergo sunt polluti isti, sub ira Dei, etc.

Talibus ad petras istas contendendas malleis opus est. Sic Abraham non
indulget peccatis, sed est iam antea vere humiliatus spiritu, consolatur
igitur eum Dominus, placet enim ei linum fumigans: igitur id fovet, ut
concipiat flammas.

Sed Sodomitae sunt ceu rupes et petrae durissimae: Ibi sulphure,
fulminibus de coelo et tonitruis opus est. Hoc nesciunt illi stulti et
mendaces Prophetae, qui contendunt legem non docendam in Ecclesia, et in
universum neminem esse arripiendum durius, aut gravandum in conscientia.

Sed si hoc verum est, cur vult Dominus in ipsa Ecclesia retineri
exemplum Sodomae, et ab Abrahamo doceri? Quia autem addit, ut timeant
Dominum, nonne, qui tantum promissiones doceri volunt, doctrinam timoris
Domini excludunt penitus ex Ecclesia? Fugiendi igitur phanatici spiritus
sunt universam doctrinae coelestis rationem perniciose confundentes.

Sed non tantum ad docendum timorem Domini haec doctrina legis utilis
est, affert et illum fructum, sicut Dominus addit, ut sic territi
iuditio et ira Dei faciant iustitiam et iuditium.

[Seite 36]

⌊rum. 17.: demittit coelitus pluviam, fertilitatem etc. Irae opera
sunt, quod etiam immittit pestem, bellum, famem, ut terreat et humiliet
duros. Sic in Christo promittitur salus omnibus, qui baptizantur et
credunt, contra proponitur iuditium et aeterna mors iis, qui in Christum
non credunt.

Haec cum ita sint, quomodo praedicatio legis potest, aut debet excludi
ex Ecclesia? Nonne simul excludis timorem Dei, et maximam partem operum
Dei? quae profecto Deus non facit, ut maneant occulta, vult ea conspici,
et sic induci nos ad timorem, si igitur nulla esset pestis et morbi
nulli. Si nulla ignis seu incendiorum et aquae pericula essent, si non
subitanea mors et similia mala, sane tacerem ego quoque de eis, et de
suavitate tantum Dei ac beneficiis loquerer: Sed experientia in diversum
est.

⌊inthiorum 11. Memineritis igitur huius loci, qui solus ad refutandos
Antinomos satis est.

[18, 20.21] Et dixit Dominus: Clamor Sodomae et Gomorrae profecto
multiplicatus est, et peccatum eorum profecto invaluit valde: Descendam
nunc et videbo, utrum secundum clamorem, qui venit ad me fecerint
consummationem: Quod si non, ut sciam.

Horribilis omnino res: Nondum abierunt quindecim anni, cum Sodomitae et
eorum vicini a quatuor regibus victi et captivi abducti, postea autem
per Abrahamum mirabili victoria liberati, et suis sedibus restituti
sunt. Dupliciter igitur Deus eis se revelavit. Per captivitatem ostendit
odisse se peccatum, et certo punire velle. Per liberationem 

[Seite 37]

autem ostendit se ignoscerc velle poenitentibus, et eos iuvare. Sed
neque poena, nec beneficium valuit. Isti ipsi, qui haec suis oculis
viderant, obliti animi reciderunt in horribile barathrum peccatorum,
excusso penitus timore Dei.

Haec profecto mira res est, et insignis pictura homanorum animorum, qui
sua natura sic per peccatum corrupti sunt, ut neque minis corrigi nec
beneficiis flecti possint. Cum redirent ex captivitate ad suas sedes,
sine dubio gratias egerunt Deo Abrahae, qui eos liberavit. Sed non longi
temporis religio haec fuit, paulatim relapsi in securitatem indulserunt
animis, donec tandem, ut in magna abundantia, sine pudore singuli
facerent, quod vellent, ac penitus essent incorrigibiles. Nam etiam hic
verum est, quod in physicis dicunt: Motum, cum venit ad finem suum, esse
impetuosissimum.

Non solum obliti sunt calamitatis et mirabilis liberationis, non solum
nullam rationem verbi, oeconominae et politiae habuerunt, sed etiam
bestiis deteriores sunt facti. Horribile autem hoc exemplum est, quod
terra tantis miraculis liberata, intra annos quatuordecim sic turpiter
et feraliter degenerat.

Beneficium Abrahae prorsus periit, non ipsius virtute, sed sua fortuna
senserunt se liberatos: Doctrinam autem Abrahae et Lothi etiam
blasphemarunt, quod ipsorum libidinibus adversaretur, cum his peccatis
coniunxerunt praesumptionem sapientiae et superbiam.

[Spr. 16, 18] Haec ruinae initia fuere, sicut Salomon dicit:
‘Principium ruinae est superbire, et apostatare a Domino’: ubi enim
contemptus verbi et ingratitudo erga Deum est, ibi disciplina quoque et
boni mores concidunt. Hi enim fructus tantum ex semine verbi DEI
nascuntur: ruinam Ecclesiae ruina politiae secuta est.

Timore Domini sublato, coniugiorum fides periit, non contenti suis
appetiverunt alias, suas autem prostituerunt, donec tandem tentarunt,
quae contra naturam sunt, et plusquam bestialia. Hic est Satanae
processus, postquam homines avertit a Deo, et ingratos fecit erga Deum.

Apud nos, proh dolor, initia talium malorum nimis manifesta sunt.
Inspice enim Euangelicos in civitatibus, vide magistratus et nobilium
mores, deinde civium et rusticorum. Nonne decebat pariter omnes diu
noctuque Deo gratias agere, quod sint liberati ex fornace ferrea Papae,
et ex illis miserrimis ignorantiae tenebris, sed hoc non fit.
Sacrificium laudis et gratitudo nusquam est, omnes autem in id unum
incumbunt, ut cumulent opes, ut imposturis, fraudibus, iniuriis alios
premant, ipsi autem ditescant: Sed his moribus an non ruere tandem
necesse erit oeconomiam, hoc autem cum fit, necessaria sequitur ruina.

[Seite 38]

Sed tractationem praesentis historiae ordiemur paulo altius propter
rudiores: Etsi enim animus tam horribile irae spectrum reformidet,
tamen, quia mundus Pharaonica et pharisaica doctrina plenus est, necesse
est haec divinae irae exempla bene inculcari.

A principio libri Genesis vidimus tractari duas generationes hominum,
unam iustorum, quae fuit vera Ecclesia, et alteram iniustorum, quae
semper [vgl. Offenb. Joh. 2, 9] fuit Satanae schola, in qua non solum
exercentur homines ad peccata secundae tabulae, ut committant caedes,
adulteria etc. Sed etiam blasphemant verbum, persequuntur et occidunt
pios. Semper autem Deus tandem se interposuit iudicem, et malos male
perdidit.

Idem hic quoque fit, Abrahae domus est vera Ecclesia, etsi enim vixerunt
tum alii quoque Patriarchae, tamen Ecclesia erat divina voce alligata ad
domum, posteros et successionem Abrahae.

Si igitur instituas collationem domus Abrahae et Sodomorum, invenies in
domo Abrahae omnia suavissima et familiarissima: adeo ut ipsi Angeli Dei
videantur convivaliter iocari cum Sara ridente, et negante risum. Sonat
igitur perpetuo ibi Dei vox, et est domus Abrahae aliud nihil, quam
regnum remissionis peccatorum et gratiae, imo ipsum coelum, in quo
habitant Angeli Dei, quos reverenter excipit, et adorat in eis Deum,
quem novit et credit unum et trinum. In summa apud Abrahamum nihil est,
quam gratia et vita.

Contra in generatione impiorum apud Sodomitas nihil est, quam comminatio
horribilis, non veniunt ad eos Angeli, sed cum veniunt, non solum nulla
reverentia excipiuntur, sed tractantur indignissime, non locum, non
cibum eis favent impii. Sed contumelia eos tentant afficere, qua nulla
masculo potest contingere maior: Ut clarum sit non tam libidine
peccasse, quam malitia.

Sic Nahas, Rex Ammonitarum, cum se ad foedus offerrent obsessi in [1.
Sam. 11, 2] Iabes Gilead. 1 Samuelis 11. non voluit foedus cum eis
facere, nisi singulis oculum eruisset. Hic non lucrum, non voluptatem
spectavit aliquam, sed simpliciter voluit explere malitiam suam:
Invitantur enim plaerunque homines ad peccatum vel voluptatis, vel
commodi alicuius causa, at in tam foedo spectaculo non voluptas, non
commodum, sed extrema malitia fuit.

Sicut Iudaei tantum ex mera malitia occiderunt Christum. Sic impius
miles multa facit tantum contumeliae causa, et ut molestias ac dolorem
augeat, non ut ipse ditetur. Quid enim inde commodi habet, si praecidat
crura bobus, si postes aedium concidat succendat pagos? Malitiae haec,
et eius quidem extremae peccata haec sunt.

Hoc igitur generationis malorum studium est, odisse sanctos: nec
contenta est, si varie eos vexet, summa voluptas est, contumelia eos
afficere. Haec horribilis malicia est et digna tali iuditio. Mirum autem
in 

[Seite 39]

tam brevi tempore sic corruptum hunc populum esse, ita ut non decem viri
superessent, qui Deum timerent, et disciplinam aliquam retinerent.

[1. Mose 6, 5] Ante diluvium igitur scribitur: Vidisse Deum, quod multa
esset malitia super terram. Hic autem dicit Moses, audivisse Deum
clamorem, id apparet gravius esse. Pertinet autem utraque figura ad
pingendam hominum securitatem, sic enim vixerunt, ac si Deus non
videret, nec [Ps. 14, 1] audiret, imo ac si prorsus non esset. Sicut in
Psalmo est: ‘Dixit insipiens in corde suo, non est Deus’.

Patiuntur autem pii quoque hanc tentationem. Sed alio modo, quod Deum
nonnunquam sentiunt dormire, et non audire nec videre. Id cum ab initio
mundi sit factum, multo magis fit nunc in hoc mundi delyrio et extrema
senecta. Quam horribiles blasphemiae sunt regnum Turcicum et Papatus.
Sed tacet nunc pene in octingentos annos Dominus, et uterque Turca et
Papa florent, confirmant opes et vires suas, ac per omnia sic vivunt, ac
si vita nulla post hanc restaret, et Deus nullus esset.

Beatum igitur saeculum illud fuit, quo Christus vixit, ibi enim non [1.
Joh. 1, 1] solum audivit et vidit, sed vere praesens fuit: Sicut Ioannes
dicit: ‘Manus nostrae contrectaverunt’, sed nunc a longe clamamus,
et iudicamus nos clamare ad eum, qui non audit, sed altum dormit:
Interim procedit Diabolus et Papa, ac pro libidine miscent omnia,
nascuntur sectae etc.

Est igitur hoc dictum more humano, usitata phrasi scripturae, quod enim
de Deo hic Moses commemorat, id sic fuit in affectu et incredulitate
hominum. Non enim dormit Deus: A talibus passionibus spiritus liber est.
Homines autem secure peccantes iudicant eum dormire, imo se respici
quoque et audiri somniant a Deo. Sicut Turca inflatus sua fortuna credit
se esse populum Dei. Iram Dei credit nullam esse, Infernum putat
extinctum et iuditium sublatum: Sic enim in effectu apparet.

[Ps. 28, 1] Hinc sunt in scriptura similes loci. ‘Deus, ne sileas a
me’. Pii enim luctantes sub carne, et vicini desperationi, quia Deus
differt exauditionem, iudicant Deum dormire, mutum esse etc. Hic fidei,
seu spiritus in piis affectus est. Sed diximus haec in capite sexto
supra copiosius. Hic satis est monuisse, quod scriptura accommodat modum
loquendi ad morem humanum, non quod Deus ita affectus sit, sed quod sic
fiat in piorum cordibus. Abraham igitur, Loth et alii Patriarchae
audiverunt et senserunt hunc clamorem, ac statuerunt Deum irasci, ac
properare ad poenam insanabilis gentis.

Non autem negligenda hic est moralis doctrina pro Magistratu et iis, qui
praesunt iuditiis. Supra in undecimo capite, cum aedificaretur turris in
Babel, dicit Dominus: ‘descendam et videbo’. Monet igitur divina
Maiestas non praecipitandas sententias, nec unam tantum partem
audiendam, sed causam plene cognoscendam. Si enim de Deo, qui scit
omnia, et cui nihil absconditum est, scriptura dicit, quod descenderit,
quanto magis hoc 

[Seite 40]

studio nobis hominibus opus est, qui ducimur affectibus, occupamur
amicorum sermonibus, decipimur adulationibus etc.?

Disputatur hic de peccatis clamantibus in coelum: et numerantur ab aliis
quatuor, ab aliis quinque. Id etsi sine ratione factum sit, tamen piorum
studium non damno. Si autem proprie volumus loqui, clamor in scriptura
non significat illa quatuor vel quinque peccata: sed generaliter [Jes.
5, 7] refertur ad omnia peccata, cum quibus coniuncta est impoenitentia
et malitia. Sic Esaiae quinto: ‘Expectavi, ut facerent iustitiam: et
ecce, clamor’, hoc est, peccant impudenter, et nemo est, qui puniat,
nullum in Magistratu seu iudicibus remedium est, nihil reliquum est,
quam clamor, das jederman zeter uber die schand schreyet.

Ubi igitur est adhuc aliquis Dei timor, ibi Magistratus facit officium,
et animadvertit in sontes, et sequitur, ut homines non clament, sed
gratias agant Deo et Magistratui, quod cum uxoribus, liberis et
facultatibus suis in tuto sint, nec sint expositi quorumvis libidini.
Contra ubi verbum non est, et Magistratus negligit officium, ac
disciplina nulla Oeconomica servatur, ubi parentes indigne tractantur a
liberis, herus a familia etc., ibi sequi clamorem necesse est.

⌊ri 2, qui scilicet coherceri nolunt, et admoniti furiosius peccare
pergunt, sicque peccatum peccato cumulant, Pharaonis exemplo, qui eo
insaniebat magis, quo plus Aaron et Moses praedicabant.

Haec viderunt sancti patres, videntes autem tantam malitiam discruciati
sunt animis. Levius enim est mori, quam videre extremam et indomitam
mundi malitiam. In his igitur completum est, quod textus dicit:
‘clamor Sodomae multiplicatus’, et tamen Abraham non motus clamore
hoc et gravitate tantorum peccatorum opponit se, et facit se medium pro
istis pessimis hominibus, intercedens pro eis, ut audiemus. Sicut igitur
fides eius hactenus praedicata est, ita nunc charitas erga inimicos
praedicabitur. Non enim maior charitas est, quam pro hostibus
sanguinariis apud Deum intercedere.

[Seite 41]

[18, 22 –26] Ac diverterunt inde viri illi, et abierunt Sodomam:
Abraham vero adhuc stabat coram DOMINO, et accedens Abraham dixit: Num
etiam perdes iustum cum impio? Fortasse sunt quinquaginta iusti intra
civitatem, num etiam perdes, et non parces propter quinquaginta iustos,
qui sunt intra ipsam? Absit a te, ut facias istud, et interficias iustum
cum impio, fiatque iustus sicut impius, absit a te. Nunquid iudicans
universam terram non faciet iuditium: Et dixit DOMINUS: Si invenero
quinquaginta iustos intra ipsam Civitatem, parcam toti loco illi propter
eos.

Est hic quaestio nova de apparitione Dei et Angelorum. Mea sententia
est, fuisse hos Angelos indutos forma humana, et non Trinitatem
substantialiter. Quidam nomina horum Angelorum ponunt Michael, qui
fuerit dux verbi, et caeteris tacentibus locutus sit: Gabriel potentia
divina, qua opus fuit ad evertendam Sodomam: Raphael medicina Dei, qui
venerit ad liberandum et sanandum Loth: Haec qualiacunque sint, sine
peccato cogitantur, nec sunt noxia: ego tamen vera esse non credo. Ac
Iudaei dicunt abeunte Raphaele et Gabriele disparuisse Michaelem,
apparuisse autem singulari apparitione extra illos tres, Dominum, ac
Abrahamum cum eo collocutum. Sed ego retineo meam sententiam, quae
simplicior est, et consentit cum scriptura.

Tertius Angelus substitit, eum, sicut alios duos, Abraham iudicavit esse
hominem, sed talem, in quo esset Dei spiritus. Videbat enim, quod
haberet verbum Dei, et iudicabat, non hominis: sed Dei verbum eum loqui.
Ideo etiam ut Deum eum adorat. Quod igitur textus dicit: ‘Stabat coram
DOMINO’, idem est, ac si dicat: Audiebat intuebatur illum tertium
Angelum Abraham ceu Deum, quia norat eum habere verbum Dei.

Pertinent igitur haec ad ministerii dignitatem, quod, cum adhuc obscurum
quasi esset, tanto studio exceperunt sancti Patriarchae: Nos in summa
luce etiam contumelias, imo quoque gladium et famem addimus, qua
enecamus Euangelii ministros. Nunc orationem Abrahae audiamus, quae sane
horribilis est, si eventum respicias.

Instituit Abraham orationem sapientissime, parvum accipit numerum. quod
putat eo facilius impetraturum se, quod volebat, sed horribile est, quod
non decem inveniuntur iusti in his quinque civitatibus. De pueris hic
nihil dicimus, hi habent suam conservationem, sed nobis ignotam, sicut
probat locus Ionae de nescientibus, quid intersit inter dextram et
sinistram. Adulti autem sic omnes fuerunt corrupti, et non decem essent
iusti. Nec polluerunt se istis vulgaribus peccatis solum, ebrietate,
furtis, adulteriis, avaritia: capitalia fuerunt, contemptus verbi,
magistratuum et parentum. Deinde contumeliae in sanctos, et exultatio in
rebus pessimis.

[Seite 42]

Considera igitur tria haec: Brevitatem temporis, in quo sic
degenerarunt, multitudinem peccantium et gravitatem peccatorum, et
pronunciabis Dei iuditium, etsi horribilissimum, tamen iustum fuisse.
Abrahae quidem impossibile creditu est, sic pariter omnes depravatos
esse. Cogitavit saltem in Magistratu et regum consilio aliquos honestos
viros, et Dei timentes inveniri posse. Singulae enim civitates suos
habebant reges, hi autem senatum suum: inter hos non decem bonos
inveniri incredibile est. Igitur tanta fiducia orat Abraham, et semel
frustratus non cessat, adeo ardet caritas erga pessimos homines.

Caput Genesis undecimum docet nos de Ecclesia huius temporis, quo periit
Sodoma. Vixerunt enim sex Patriarchae tum, Sem, Arphachsad, Salah, Eber
et Serug: ac quia Abraham quinquaginta pene annis cum Noah vixit, et
novem Patriarchas vidit, habuit excellentissimos praeceptores. Noah
autem fere quadraginta annis ante excidium Sodomorum mortuus est. Hic
cum vidisset prius seculum ante diluvium, Sodomitis quoque notus fuit,
qui viderunt et audiverunt praedicantem ac clamantem cum suis posteris
de diluvio, de ira Dei, et tamen contempserunt eum cum nepotibus. Puto
igitur Ecclesiam tum fuisse talem, qualis posthac in terris usque ad
Christum non fuit.

Horribile autem est in hoc aureo saeculo, tot Patriarchis viventibus et
docentibus, ac in vicinia quidem Hierosolymis ipso Sem ministerium verbi
sustinente, Sodomitas sic degenerare, et omnem Dei timorem et notitiam
abiicere. Quid igitur nos querimur de nostro saeculo, cum haec tot et
tam praestantibus Patriarchis acciderint. Feramus igitur hanc mundi
fecem, et ingratitudinem ac contemptum tam insignem: non enim digni
sumus, qui conferamur cum sanctis Patriarchis, et tamen ipsi quoque tam
horribile et atrox exemplum irae Dei videre coacti sunt, nec valuerunt
quantumvis sedulae deprecationes.

De eo autem quis dubitabit, quin Patriarchae illi sex summo studio
conati sint, ruentem multitudinem revocare in viam? In ipsa Sodoma vixit
Loth, Sem seu Melchizedech in vicina Ierusalem, Abraham in Mamre, alii
aliis, sed vicinis in locis. Sine dubio hi miserunt istuc Concionatores,
qui hortarentur ad poenitentiam, et castigarent eos. Sed frustra fuerunt
omnia. Ubi enim est irreverentia erga verbum et contemptus, ibi frustra
Sem et Abraham docent, nec expectandum aliud est, quam vastitas et
diluvium.

Aestimari autem inde potest magnitudo irae Dei contra peccatum. Si enim
hi sancti et Deo grati homines avertere poenam intercessionibus suis non
potuerunt, quid nos speremus in hac mundi senecta? Memineris igitur hoc
ipso tempore, quo Ecclesia maxime floruit, ac Doctores sanctissimos et
fidelissimos habuit, mundum fuisse pessimum. Sic solet Satan deformare
Ecclesiam scandalis, quae imperiti verbo imputant, sed pari 

[Seite 43]

ratione imputabitur Lotho, Abrahae, Melchizedeco interitus Sodomae, hi
enim istius saeculi praecipui Doctores fuerunt: Sed redeo ad orationem
Abrahae.

Oratio Abrahae habet sex partes, sexies enim petiit, et cum tanto
ardore, ac affectu sic urgente, ut prae nimia angustia, quia cupit
consultum miseris civitatibus, videatur quasi stulte loqui. Verbum
(Thispe) admodum significans et violentum, ut sic dicam, est. Significat
enim sic abripere, ut nihil reliquum facias. Si igitur verba ponderes,
est stulta oratio, quasi Deus nesciat discernere inter iustos et
iniustos. Visne simul rapere iustum cum impio, et latronum more sine
discrimine saevire in omnes?

Dura oratio est in speciem, sed laudatissima, si secundum cor Abrahae
eam aestimes, Videt impossibile esse, quin Deus habeat rationem [Ps. 26,
9] iustorum: Ideo orat, sicut David: ‘Ne perdas Deus animam meam cum
impiis’. Hoc enim Tyrannorum est, hi, ut expleant iram suam, incendunt
domus, pagos, oppida, nihil soliciti, iusti an iniusti pereant. Talis
crudelitas, inquit Abraham, scio, quod in Deum non cadit: Igitur parcet
toti populi propter quinquaginta bonos. Est valde magnus affectus, et
quasi stupor, qui cogit ad stultos sermones. Maior enim est affectus
cordis, quam ipsum cor potest apprehendere, quod videt sanctus vir totum
populum subvertendum.

Est violenta oratio et impetuosa, quasi cogens Deum ad ignoscendum. Hoc
quidem notum est, Deum propter unum aliquem iustum toti domui, civitati,
regioni parcere et benefacere. Sic Syria florebat vivo Naamano. Aegyptus
propter Ioseph, Laban propter Iacob benedicitur, et scilicet Deus sic
oblivisceretur sui, ut quinquaginta iustorum nullam rationem haberet? Ah
Domine, Domine, ne facias. Sunt verba significantia magnitudinem
adfectus, cum quibus simul et oculi manarunt lachrymis, et cor aestuavit
gemitibus inenarrabilibus. ‘Absit a te’ hoc, inquit, quasi docere
velit Deum, quid debeat facere, sicut addit: ‘Nunquid iudicans
universam terram non faciet iuditium’?

Iuditium facere est punire nocentes, et parcere innocentibus, hoc,
inquit, te maxime decet, qui iudicas universam terram, sed quale
iuditium est, etiam innocentes arripere: Profecto fortis et violenta
petitio, qua Deum admonet sui offitii, ut iustis parcat, et propter
iustos etiam malis. Igitur Dominus respondet, et promittit, se
parciturum, si sint quinquaginta iusti. Placet enim ei ardens oratio, in
qua sic lucent fides et charitas. Sed Abraham cum audit quinquaginta non
inveniri, terretur aliquomodo, et tamen orare pergit.

[Seite 44]

[18, 27.28] Et respondens Abraham dixit: Ecce complacuit mihi loqui ad
Dominum meum, qui sum pulvis et cinis: fortasse deficient quinquaginta
iusti in quinque: nunquid perdes ob quinque totam illam civitatem, et
dixit: non perdam, si invenero ibi quadraginta quinque.

Oratio debet esse improba. Ideo pergit orare Abraham. Sed addit hic
insignem humiliationem, quae in omni oratione necessaria est, ‘pulvis,
inquit, et cinis sum’, et tamen, quia coepi orare: pergam, Parcesne,
si deficiant quinque? parcam inquit Dominus.

[18, 29 –33] Et adiecit iterum loqui cum eo, dicens, fortasse
reperientur 

ibi quadraginta, respondit: Propter quadraginta nihil faciam. 

Rursum dixit ille, ne, quaeso, irascatur Dominus meus, quod 

loquor. Fortasse invenientur ibi triginta. Et dixit, nihil faciam, 

si invenero ibi triginta. Dixit ille iterum. En placuit, ut et 

iam loquar ad DOMINUM meum, fortassis invenientur ibi 

viginti, respondit: Non perdam propter viginti. Et ille ait, ne, 

queso, indignetur Dominus meus, et loquar saltem hac vice. 

Fortasse invenientur ibi decem. Respondit, non perdam propter 

decem. Et abiit DOMINUS, postquam cessavit loqui cum 

Abraha, et Abraham quoque reversus est ad locum suum.

A quinquaginta descendit numerus ad Decem, ac certus est Abraham, se
voti compotem fore. Quomodo cogitat possibile est, cum ibi sit pius
Doctor Loth, adeo nullum esse verbi fructum, ut ne decem inveniantur.
Anhelans igitur suspirium Abrahae hoc est, quod promittit se hac ultima
vice oraturum, nec fatigaturum amplius deum. In hoc exemplum intuere,
quoties orabis, ac disce pertinacia opus esse in orando. Ea non offendit
Deum, sed placet Deo, sine dubio autem Abraham historia diluvii se est
consolatus, ubi octo animae servatae sunt. Itaque etsi impetrare
reliquis salutem non potuit, tamen de Nepote Loth certus fuit, eum Deo
curae fore, et ereptum iri. Itaque redit domum, permittens cuncta iusto
Dei iuditio. Videt enim, in tanta hominum malitia opus esse, ut Deus
ostendat iram suam contra peccatum, ne scandalizentur pii, et incipiant
ipsi quoque declinare.

Atque haec causa est, quod praecipit historiam hanc commendari posteris.
Vult enim timeri Deus, securos autem detestatur et odit, [Jes. 66, 2]
Esaie 66. Sese apud contritos corde habitaturum promittit Psalmo
quinquagesimo [Ps. 51, 19] primo: dicit sacrificium Deo gratissimum esse
spiritum contribulatum: Vult tamen non dominari timorem solum, etiam
spem misericordiae vult retineri in illis doloribus animi.

[Seite 45]

[5. Mose 24, 6] Sicut figurate in Mose praecipit, cum prohibet simul
inferiorem et superiorem molam accipiendam ab egentibus. Superior mola
est timor et iuditium Dei: Hanc sustinet inferior mola, quae spem et
sensum misericordiae significat. Sic ministerium coniungere debet legem
et Euangelium. Poenitentiam et remissionem peccatorum,

Papa nihil praedicavit, quam terrores, contra nostri Pseudoprophetae
hodie, nihil volunt doceri, quam Euangelion et promissiones, qui error
pene nocentior est. Gratia et remissio peccatorum praedicanda sunt: sed
apud eos, qui habent peccata, hoc est, qui agnoscunt se habere peccata,
et ex animo iis cupiunt liberari. Qui autem in peccatis secure pergunt,
hi sunt, ac si essent sine peccatis, his debet lex proponi, hi Sodomae
interitu terendi sunt, et traducendi hoc modo ad timorem Dei.

Atque hoc est, ut supra quoque diximus, verbum Dei recte secare, ut,
sicut in sacrificiis certa erat distribuendae hostiae ratio: Ita quoque
in docendo certus debet servari ordo, ut perveniatur tandem ad eum
finem, ut Deus cognoscatur et misericors credentibus, et iratus securis:
atque ita singuli discamus timere Deum, et niti eius misericordia, quam
in filio [2. Mose 20, 2.5.] misso ostendit. Sic primum praeceptum dicit:
‘Ego sum Deus faciens misericordiam in millia his qui diligunt me, eos
autem, qui oderunt me, hoc est, (qui verbo meo non obediunt), puniens in
tertiam et quartam generationem’.

Hanc iram persuaderi sibi mundus non patitur, ut credat veram esse, vide
Michaeam et Hieremiam, hi cum iram Dei minarentur, habiti sunt pro
Pseudoprohetis, et iussi tacere. Sed quid dicit spiritus sanctus? Mea
verba bona sunt ambulantibus in viis meis. Sic cum Sodomitae in summa
securitate peccarent, perierunt, neque movit Deum tanta multitudo, tam
multa excellentia ingenia, imo ne quidem innocens aetas, abripit omnia
simul, ut palam fiat ira eius contra peccatum.

Credo igitur Abrahamum plenum tristitia abiisse domum, et eam noctem
insomnem in lachrimis et gemitibus duxisse ob tantae multitudinis
interitum. Sed Sodomitae, dum pius Abraham de ipsis sic solicitus est,
vivunt in delitiis, et de hospitibus violandis agunt, de suo interitu
prorsus nihil soliciti. Haec mundi et Ecclesiae pictura est, Sicut
Christus quoque [Joh. 16, 20] dicit: ‘Vos plorabitis, illi autem
gaudebunt’.

[Seite 46]

Caput decimum nonum. 

Caput XIX.

[19, 1] Et venerunt duo Angeli Sodomam vespere, et Loth sedebat in 

porta Sodomae, ac videns Loth, surrexit in occursum illorum, 

incurvatusque est facie tenus in terram.

In hoc capite describitur poena illa peccatorum, cuius capite
praecedenti facta est mentio, quod clamor Sodomae ascenderit ad coelum.
Porro horribilem hanc historiam, sicut et illam diluvii, non libenter
tracto. Est enim horribile, sentire et experiri iram Dei, sic immodice
pene grassantem in miserum genus humanum. Toto igitur pectore commoveor,
cum vel lego, vel tracto ista. Etsi enim sum homo iracundus, tamen tam
insigni calamitate permoveor, et sentio tentationem Abrahae, quam
habuit, cum conaretur omnibus viribus avertere per intercessionem tantam
iram ab impoenitentibus peccatoribus.

Antinomi, novi isti Prophetae, contendunt homines tractandos suaviter,
nec terendos irae divinae exemplis. Sed diversum Paulus dicit [2. Tim.
3, 17] 2 Tim⌊othei 3. Ubi dicit ‘Scripturam etiam utilem ad
obiurgandum et ad castigandum, ut homo Dei sit perfectus, et ad omne
bonum opus paratus’. [1. Kor. 10, 6] Et notum est praeceptum de verbo
Dei recte secando. Et 1. Corinth⌊iorum 15 [sic!] post varia irae
divinae testimonia contra peccatores clare dicit. Scripta illa esse
propter nos, ne illorum exemplo concupiscentia peccemus.

Ergo exempla irae divinae, quale hoc praesens est, sic sunt tractanda,
ut faciant ad doctrinam et eruditionem nostram. Sicut Dominus Abrahae,
qui nobis longe sanctior fuit, mandat, ut filiis suis haec narret.
Semper enim invenies duo hominum genera: Alterum superbum, praefractum,
contemnens verbi ac piarum admonitionum, et immodice securum: Hos si
suaviter tractes, si misericordiam Dei eis proponas, deteriores reddes.
Hic scilicet fructus est, quem error Antinomorum affert. Sed moneo, ut
eos caveatis. Non enim sunt contenti, quod ipsi pereunt, volunt nos
quoque secum rapere ad interitum, ac suis peccatis onerare, dum ea
repraehendi nolunt, sicut Sodomitae.

Posuit autem Deus ministerium verbi in hunc mundum, non ut tacerent
ministri, sed ut arguerent, docerent, consolarentur, terrerent, atque
hoc modo salvarent, quoscunque possent. Hoc ministerium Antinomi in
totum tollunt, dum repraehensiones nolunt ferre, ac iubent nos
consentire ipsorum peccatis contra Pauli sententiam, qui non solum
facientes, sed [Röm. 2, 1] consentientes damnat. Rom⌊anorum 2.
Consentiunt autem, qui peccata non arguunt, ut si dissimularem
cardinalium, Papae, Episcoporum peccata et [Hes. 3, 19] blasphemias et
tyrannidem. Atqui Dominus apud Prophetam dicit: ‘Tu 

[Seite 47]

liberaveris animam tuam, si argueris peccata populi tui.’ Sicut etiam
pessimi homines in misericordia tolerandi. Sed cum volunt nos secum
rapere in interitum, ibi misericordia cesset necesse est, non parentum
autoritas, non liberorum amor tanti nobis esse debet, ut cum eis perire
velimus. Obliviscenda ibi omnis misericordia est ad exemplum Loth,
deserentis uxorem respicientem in via contra Domini mandatum. Tales quia
indurati sunt, nec ullam admonitionem admittunt, sunt relinquendi.

Illi autem, qui non sic sunt praefracti, sed flecti possunt, erga hos
[Luk. 15, 4 ff.] misericordia vult Deus uti, sicut docet parabola de ove
perdita. Non enim sunt impoenitentes Sodomitae, quibus debetur malleus
divinus, qui conterit petras. Ab his iuditium Domini non est
abscondendum, alioqui fiet, ut nos ipsorum peccatis polluamus
consentiendo eis. Omnes enim Christiani sunt in mundo ideo positi, ut
serviant proximo, non solum quod ad secundam tabulam attinet, sed magis
ad primam, ut discant omnes timere Deum, et confidere misericordia eius.

[Luk. 12, 32] Altera pars, qui iam antea humiliati et pavidi sunt, sicut
Christus eos vocat pusillum gregem, ac mandat, ne timeant, hi etsi
infirmi sunt, et varie peccant, tamen non sunt praefracti nec indurati,
erga tales sit minister prudens ac fidelis, qui recte secet verbum Dei,
et nihil peregrinum sanae doctrinae admisceat, territos ira et iuditio
Dei non terreat amplius, sed erigat. Haec magna sapientia est, et in
ministerio admodum necessaria, ut duplices auditores recte discernantur,
et quisque audiat suam vocem, Duri horribilia irae divinae exempla,
pavidi autem suaves consolationes. [Luk. 2, 34] ‘Christus enim positus
est, aliis in resurrectionem, aliis in ruinam’. Humiliati igitur
erigendi sunt, contra in securitate exaltati, deprimendi, sicut sancta
Maria in suo cantico etiam docet. Haec est recta sectio. Non enim fieri
potest, quin pavidi securis admixti sint: moderatione igitur hac opus
est, ut, qui sunt duri, sciant se peti horribilibus exemplis. Pavefacti
autem arripiant verba solatii et promissionis.

Atque hoc postea spiritus sancti offitium est, per verbum et
confessionem dirigere corda, ut pavidi apprehendant consolationes,
praefracti autem vel convertantur territi voce legis, vel prorsus
pereant. Non enim sine discretione universi damnandi sunt. Sicut enim
diluvium et Sodomitarum interitus ceu fulmina sunt, quibus animi
terrentur: Ita his irae exemplis additur consolatio de servato Noah et
Loth: sic fiet, ut pavidi non desperent.

Hic est finis, cur huiusmodi horribiles historiae a me legantur, licet
invitus eas legam, quia terreor magnitudine irae Dei, et tamen video
prodesse hanc doctrinam, non solum, ut superbi terreantur, sed etiam ut
pii in timore Dei contineantur, nec exemplo impiorum peccent et pereant.


[Seite 48]

Deinde sic proponitur in hisce exemplis ira Dei, ut tamen simul eluceat
Dei benignitas, misericorditer servantis fideles.

[Jes. 61, 1 ff.] Sic Christus apud Esaiam dicit, capite 61: ‘Spiritus
Domini super me, eo quod unxerit me. Ad annuciandum pauperibus misit me,
ut mederer contritos corde, et praedicarem captivis indulgentiam et
clausis apertionem, ut praedicarem annum placabilem Domino, et diem
ultionis Deo nostro, ut consolarer omnes lugentes etc.’ Ecce pauperes,
contriti corde, captivi, clausi, lugentes, his promittitur indulgentia,
liberatio et annus seu tempus, quo Deus placatus sit. Qui igitur non
sunt pauperes et contriti corde, his dies ultionis praedicatur, hoc est,
ira Dei.

Si igitur Christus sic docet, ut cum misericordia irae doctrinam
coniungat, cur nos eum non sequeremur? Summa igitur sapientia est, recte
miscere haec, misericordiam in servato Loth ostensam, et iram in
Sodomitis perditis. Territi animi et paventes sine dubio placent Deo,
promittit enim [Jes. 42, 3] se ‘calamum conquassatum non fracturum,
nec fumigans linum penitus extincturum’.

Etsi igitur haec irae exempla ad contritionem faciunt, tamen ab eis
cessandum est, cum animi fracti sunt, et mitigandus dolor ac sanandum
[Ps. 51, 19] vulnus. Scriptura vocat timorem sacrificium Dei et cultum,
Psalmo quinquagesimo primo. Cum autem in hunc finem historiae hae per
spiritum sanctum sint scriptae, ut excitentur animi ad timorem Dei, ac
fugiant peccata et faciant iuditium et iustitiam, recte proponuntur in
Ecclesia, quae sicut duplices homines habet, ita etiam duplex verbum
proponit, historias irae et comminationes contra duros, securos,
impoenitentes, et promissiones pro contritis ac humiliatis. Summa autem
sapientia est, haec recte dispensare.

Papa habet excommunicationis fulmen, sed contra quos eo utitur?, Nonne
contra nos, qui non securi, sed contriti sumus et humiliati? Sui autem
ordinis homines, Epicureos, Canonicos securos, Cardinales, Episcopos,
Tyrannos beatos praedicat, et in coelum evehit. Sic titulum, quod
confortet pauperes Ecclesiae, et damnet rebelles, implet.

[Hes. 13, 19] Sed hoc non novum est, Ezechielem vide, capite 13: ‘vos
Prophanastis me apud populum meum propter pugillos hordei’, id est,
propter temporalia bona consequenda corrupistis doctrinam, et bonos
damnastis, malos autem confirmastis: hoc enim est, quod sequitur:
‘Propter fragmenta panis interfecistis animas, quae non fuissent
mortuae, et vivificastis animas quae [Hes. 13, 22] non vixissent, dum
vos mentimini populo meo, qui auscultat mendatiis’ et alibi.
‘Contristastis cor iusti, quem ego non contristavi.’ Caret igitur
sapientia illa verbi recte secandi totus Papatus, non igitur aedificare
potest, sed convellit et evertit omnia per suam doctrinam.

Spiritus sanctus autem sic etiam hasce irae et iuditii Dei historias
proponit, ut simul consolationem firmam ostendat, Deum sicut Loth
timentes 

[Seite 49]

se ex certo interitu liberaturum. Non solum igitur pereunt Sodomitae,
sed Loth servatus Deo gratias agit. In Loth salvatum respice tu, qui
paves et humiliatus es, ac spera idem erga te facturum Deum. Contra tu,
qui secure fornicaris, nempe colligis opes, laute curas cuticulam, et es
Epicuri de grege porcus, flecte oculos ad Sodomitas, vide, quae eorum
scelera indigna sit secuta gravis poena, cogita subito coelesti igni
inflammatas quinque civitates, subsedisse terram, successisse horribilem
bituminis lacum, uno momento eversis ac inaeternum perditis
peccatoribus.

Haec diligente cogitata excitabunt te, ut de tuo quoque periculo
cogites, et peccare desinas, ac veniam peccatorum exposcas. Hoc stulti
et coeci Antinomi nostri, Grikel et Iekel, non norunt. Ideo hanc irae
Dei praedicationem cum magno et certo malo ex Ecclesia tollunt. Moneo
igitur, ut caveatis tales, sunt enim fanatici spiritus et rerum
spiritualium imperiti, inflati autem vana opinione doctrinae et
sapientiae. Sed redeo ad historiam.

Superiore capite nominat viros, quos hic clare vocat Angelos. Ita tamen
idem nomen intelligendum est, ut statuas apparuisse in eis Dominum. Cur
autem appellationem sic mutaverit Moses nescio, nisi forte voluit
spiritus sanctus significare, non fuisse naturales homines.

Quod de vespere commemorat Moses, existimo fuisse proximum vesperum,
quod secutum est eum meridiem, quod cum Abraha pransi sunt. Quia autem
iter longius est a Mamre ad Sodoma, quam ut tam paucis horis possit
confici ab homine, Ideo quoque Angelos fuisse hoc in loco Psalmus dicit,
ne quis suspicaretur rem fictam narrari.

Referenda autem ad hanc historiam illa sunt, quae supra de hospitalitate
diximus. Sicut enim de Abraham, ita de Loth quoque audis exoptasse,
obviisque ulnis excepisse hospites, ac tantum non coëgisse, suo ut
uterentur hospitio. Dixi autem nullum hospitalitatis encomium maius
[Matth. 25, 35] esse, quam illud Matthaei 25: ‘Esurivi, et dedistis
mihi panem’.

Quod Loth sedit in porta Sodomae, aliud est, quam sedere in porta
civitatis. Porta enim civitatis significat locum curiae. Mos enim
orientalium populorum erat, Curiam ponere in portis, Ibi enim arcem, seu
propugnacula habebant, ac conveniebant deliberaturi de republica. Loth
autem sedet in ingressu civitatis.

Est autem commendatio hospitalitatis. Res enim ostendit, cur se domi non
continuerit. Expectat hospites, videt civium furorem et iniurias, si qui
igitur veniant peregrini, vult eos secum esse, ubi sine contumelia et
iniuria pernoctare possint. Ac fortasse eo tempore magna persecutio fuit
in UR Chaldaeorum. Itaque pii frequentes Abrahamum exulem secuti sunt,
cum eo potius in exilio, quam cum impiis in patria victuri. Fratrum
igitur periculo moniti Abraham et Loth sedent aut in ostio domus, aut in
ipsa porta, ut, si qui veniant, hospitium inveniant paratum.

[Seite 50]

Videns igitur Loth Angelos adorat eos facie tenus in terram. Hoc de
Abraha non est scriptum, qui tantum incurvavit se, seu genu flexit. Loth
procumbit in faciem in terram, tanta erga hospites tum fuit reverentia.

Apparet autem hinc, quae fuerit disciplina in familiis piorum, et
quomodo adsuefecerint suos posteros, quod venientes peregrinos homines
ita exceperunt reverenter, ac si Deus ipse veniret. Deum enim in eis
reveriti sunt et honorarunt.

Nostro saeculo, in hac fece mundi, tanta malitia, tam variae fraudes et
doli sunt, ut, quid cui facias, nescias. Hoc tamen praestandum nobis
est, ut saltem, quos novimus, honore adficiamus, ac iuvemus offitiis.
Sed audi, quomodo cum ignotis hospitibus loquatur Loth.

[19, 2.3] Et ait: Obsecro, domini mei, Declinate, queso, ad domum servi 

vestri, et pernoctate. Lavate etiam pedes vestros, et mane 

consurgetis, ituri viam vestram. Qui dixerunt: Non. Sed in 

platea pernoctabimus, et quasi violenter coegit eos, declinantesque 

ad eum, intraverunt domum eius, et fecit eis convivium, 

et posuit panem non fermentatum, et comederunt.

Vocabulum ‘Domini’, non est usitatum illud Adonim vel Adone, sed
Adonai, quod soli Deo competit. Id quomodo intelligendum sit, supra
satis copiose dictum est, ac ostendit historia Loth quoque de articulo
Trinitatis recte institutum fuisse, vel ab ipso Abraha, vel ab alio ex
Patriarchis. Ideo cum hospites duo adessent, non petit Dominos sed
Dominum in eis honore afficere. Talia exempla hospitalitatis in libris
gentilium non habentur, Diligenter igitur inspicienda sunt.

Offert hospitium perliberaliter, se ipsorum servum, ipsos autem Dominos
constituit ac esse iubet: ut omnia faciant, ac si essent domini domus.
Offert aquam pedibus, id quod usitatum offitium est erga peregrinos, non
tantum ut abluantur sordes contractae ex itinere, sed ut fatigati pedes
quasi refocillentur, et vires accipiant.

Christus quoque lotionem pedum instituit, sed longe aliam, quam hodie
Monachi et Episcopi, Pontifex, Reges et principes celebrant, qui solam
pompam retinuerunt, vult nos abiici ad pedes aliorum, vult nos servire
aliorum necessitatibus. Haec negligunt omnes, et interim nudo hoc
spectaculo credunt se imitari Christum. Sed quale exemplum ipse nobis
dederit, et quantum ab eo hypocrytae absint nimis notum est.

Sed Angeli hic faciunt, quod apud Abrahamum non fecerunt. Invitati enim
in domum Loth recusant, ac in platea pernoctare volunt. At Abrahamo
offerenti hospitium statim assentiuntur, et dicunt: ‘fac, sicut
locutus es’. 

[Seite 51]

Itaque Loth quoque facit, quod Abraham non fecit, ut recusantes quasi
cogeret, metuebat enim eis a civibus.

Hebraei dicunt ideo finxisse Angelos, quod dominum Loth ingredi nollent,
ut studium et prompta voluntas Loth magis patefieret, qui acquiescere
non potuit, sed violentia etiam usus est, dum eos coegit in domum suam.
Sed frustra nos haec et sine aliquo fructu accuratius scrutamur. In
mundo sane admodum commune est, verbis esse liberalem. Sic verba honoris
vocant, cum invitantur, quos tamen venire nollemus. Aularum hae
praestigiae sunt, piorum patrum verba et cor non variarunt. Itaque
tentandi Loth causa recusationem hanc factam non credo.

[Spr. 23, 6 f.] Salomo graviter monet, Proverb⌊iorum 23.: ‘Ne
comedas cum homine invido. Dicit enim tibi, comede et bibe, et mens eius
non est tecum’. Tales multi sunt, qui captant plausum, ac volunt
videri hospitales, cum tamen sint sordidissimi, et propter unum obulum
ringantur toto triduo. Hoc vitium maxime regnat in potentibus. Decet in
iis, qui dant beneficium esse syncerum cor, in accipientibus autem
verecundiam et pudorem.

Atque haec, it mihi videtur, causa recusati beneficii est in Angelis.
Recusant enim tanquam non gravaturi Lothum, sicut homines modesti
solent, non quidem fuco, sed vere, Loth autem, sicut illi verecunde
negant, liberaliter et sincere eis offert hospitium. Nec est ex eorum
numero, qui daturi aliquid prius interrogant, et pudorem tentant. Verum
enim est, quod usitato versiculo dicitur: Qui dare vult aliis, non debet
dicere, vultis? Incivile enim est tentare pudorem, et quasi ad
mendicandum cogere.

Homines verecundi etiam cum urget inopia, tamen cogi pene volunt ad
accipiendum offitium. At invenias impudentes alios, qui non expectant
dum iubeas, ultro se ingerunt, mensae assident, hoc et illud sibi donari
volunt. Tales odio digni sunt.

Pertinet igitur hic locus praecipue eo, ut, qui dant beneficium, dent
synceriter. Qui accipiunt, ut accipiant verecunde. Hanc sententiam recte
hoc loco tradi existimo, sed in ea non est resistendum, spiritus sanctus
etiam aliud quiddam ostendit.

Videmus scripturam sanctam pulchre sibi constare, ac consentire ubique
perpetuo tenore. Supra Abraham intercedens pro Sodomitis audit
horribilem et inexpectatam sententiam, non decem inveniri iustos in
quinque civitatibus. Ad hoc dictum confirmandum pertinent praesentia,
ipsi ceu exules et ignari morum populi (ita enim simulant Angeli)
putant, sicut aliis in civitatibus bene moratis, tutum in plateis
somnum. Sed Loth gnarus omnium ideo maiore conatu eos secum esse iubet,
quia scit certo, si pernoctent in platea, iniuriis affectos iri. Norat
enim Sodomitas non solum inhospitales, sed etiam persecutores hospitum,
et contumeliosos in hospites.

[Seite 52]

Hoc voluit Moses hoc ceu signo innuere. Sicut etiam Ezechiel dicit:
[Hes. 16, 49] ‘Ecce, haec fuit iniquitas sororis tuae Sodomae,
superbia, saturitas panis et abundantia, et otium ipsius et filiarum
eius, et manum pauperi non porrigebant, et elevatae sunt, et fecerunt
abominationes coram me’, Ezech⌊ielis 16. Durissima verba sunt haec.
Superbos vocat contemptores verbi, hoc est, Dei et hominum: non erga
Deum reverentiam, non erga homines charitatem exercebant. Obliti erant
beneficii, quo ab Abrahamo adfecti erant, se solos putabant, quos amaret
Deus, et qui Deum offendere non possent, siquidem sic eis benediceret.

Sicut mundus hodie quoque ista stulta consequentia sibi imponi sinit:
Quia enim videt se locupletari fortunis, opibus, valetudine, statuit se
habere Deum propitium, et clamat: Hie wonet Gott, Deus, ecce, apud nos
habitat.

[Sach. 11, 5] Sicut Iudaei dicunt, Zacha⌊riae 11.: ‘Benedictus
Dominus, divites facti sumus’. Haec est consequentia, quam in scholis
vocabant a baculo ad angulum.1� Non enim largitur Deus opes, ut ex
illis statuas eum propitium esse: Aliud maius beneficium dedit, unde id
recte colliges. Tentare te vult, an velis manere in timore suo, et
humiliari coram ipso, ac praestare debitam sibi obedientiam, hoc enim
paucissimi faciunt, sed insolescunt [vgl. Sir. 41, 26] fortuna. Hinc
proverbium est, Gut macht Mut2� Luxuriant animi rebus plerunque
secundis.3� Es müssen starcke bein sein, die gute tag ertragen
sollen.4� Nisi enim animi illustrentur et regantur Spiritu sancto.
Sicut David, Abraham et alii, impossibile est non everti eos a fortuna
propitia, sicut eleganter dictum est: Fortuna quos fovet5� stultos
facit. Ideo monet [Ps. 62, 11] Psalmus: ‘Si affluunt divitiae, nolite
cor apponere’.

Sed mundus haec non credit. Is tenet cum Sodomitis hanc consequentiam
firmam. Ecce, habemus fertilissimum agrum, potentissimam civitatem,
obruti sumus donis et fortuna multiplici: quomodo igitur odisset nos
Deus, aut quomodo posset aliquid adversi incidere?

Ad haec accessit saturitas panis, quod crapulabantur et helluabantur:
sicut nos Germani quoque solemus. Quid autem soleat sequi crapulam,
notum est et hoc quoque: vesperi cum hoc facinus in Angelos hospites
designare voluerunt, forte convivium publicum fuit, in quo vino se
obruerunt.

[Seite 53]

His annumerat Ezechiel ocium, seu prosperitatem quietis, quod omnia
habuerunt tranquilla, quod non famem, non pestem, non morbos ullos
senserunt, sed, sicut Moses de populo suo dicit, fuerunt impinguati et
incrassati, ut porci. Ideo secutum illud quoque est, quod ad propositum
facit, quod pauperi manum non porrexerunt, et fuerunt inhospitales.
Sicut hodie in Germania multi Ecclesiarum pastores fame pene pereunt, et
esurit miser Christus, ac tantum non perit afflictionibus ubique. Adeo
nulla misericordia est in hominibus.

Talis cum esset Sodoma et vicinae civitates, fama de eis sparsa est in
vicinas civitates et loca. Nam civitas acquirit famam ex moribus. Sicut
hodie in Germania aliquae civitates usuris celebres sunt, quod etiam est
Sodomiticum peccatum, quod non solum non occultatur: sed praedicatur
etiam: famosae sunt propter comessationes et potationes. Haec peccata
cum publice fiunt, et adsuetudine ab hominibus excusantur, ut non solum
non sint infamia, sed etiam risum moveant, sicut videmus nostros nobiles
et cives de suis scortationibus gloriari, tunc vere sunt Sodomitica
peccata.

[Jes. 3, 9] Sicut Esaias pronunciat de suo populo: ‘peccata sua sicut
Sodoma praedicaverunt, nec absconderunt’. Ubi enim pudor et verecundia
est, ac tu de peccato tuo erubescis et metuis, ne invulgetur, ibi
peccatum leve [Spr. 2, 14] adhuc est. Sed quando praedicatur, et
facinorosi, ut Salomo inquit, exultant in rebus pessimis, ac laetantur
in malitia, ibi nihil nisi ignis infernalis reliquus est.

Quod igitur Angeli in platea pernoctare volunt, et hospitium Lothi
recusant, Loth autem eos cogit, eo potissimum pertinet, ut scriptura
sibi ipsi praestet testimonium, fuisse Sodomitas corruptissimos, et in
tanta multitudine non fuisse decem bonos. Ideo Loth vindicaturus eos ab
iniuriis vi quasi cogit in suam domum. Sed quid fit? quod studio quaerit
effugere, id accidit. Hac enim sua quasi tutela hospitum, quod eos in
domum suam recipit, irritantur Sodomitae ad tentandum facinus horribile.

Circumstantiae igitur augent indignitatem. Angeli ut peregrini incedunt
nudis pedibus et capitibus, ceu fessi ex itinere. At ibi inter tam
multos et opulentos cives nemo est, qui eis guttam aquae offerat. Imo
etiam occidere eos quaerunt, et extremis contumeliis afficere. At pius
Loth non hospitium tantum dat, etiam instruit convivium: Ad illud an
aliquos ex generis adhibuerit, scriptura non meminit, hoc certe conatum
esse caetera argumento sunt, ut hospites ad hilaritatem traducerentur.
Addit post dapes panes asymos, ne quid desit vel ad necessitatem
hospitum, vel ad suam liberalitatem declarandam.

Quia autem textus Azymi panis meminit, quaestio hic est, an tum aliquid
fuerit Mosaicarum legum. Ac Iudaei dicunt Sodomam eversam in 

[Seite 54]

Paschatis die, qui omnium in anno laetissimum festum est, et ideo
Sodomitas indulsisse poculis. Lyra hanc sententiam valde impugnat. Sed
sine magno commodo. Quid enim inde vel boni vel mali? Hoc tamen cum
fructu fit, ut distinguere discant studiosi legem Mosaicam ab aliis
legibus omnibus, Paschae an Pentecostes festum tum fuerit, neque nego,
neque affirmo.

Hoc tamen certo affirmari posse iudico Mosen multa retulisse in leges,
observata antea a Patribus. Oblationes praecipit, at obtulerunt Abel
agnum, Cain fructus agri longe ante Mosen. Sic Noah discrevit inter
munda et immunda. Horum similia alia fuisse quis neget? quae Moses antea
observata a piis ex mandato Dei retulit in suas leges. Fuit enim ei
instituendus novus populus, et regnum novum constituendum. Id sine
legibus, iisque accurate scriptis, fieri non potuit.

Quia autem Ecclesia in hoc regno fuit, cultu et ceremoniis opus fuit.
Harum cum aliquas retinuisset Patriarcharum saeculum, Moses ex mandato
divino eas retinuit, sicut circumcisionem. Iuditialia quoque constituta
sunt de puniendis facinorosis. Quis autem dubitet iuditialia quoque
pleraque ex usu superiorum temporum et traditione Patrum sumpta? sed
Moses, ut legislator, pia ratione sui temporis alia addidit, prout
Dominus iubebat.

Sive autem ex patrum traditione et usu, aut ex vicinarum gentium
consuetudine quaedam transtulerit in suum populum, tamen id totum
vocatur lex Mose, Ac praesens locus testatur Azymorum usum fuisse ante
legem, sive ea certo tempore, ut postea in lege, seu in festivis
conviviis in usu fuere.

Quod autem Iudaei hodie suas leges sic praedicant, et necessarias
statuunt, male faciunt. Fuerunt enim alligatae sicut levitica et Iudae
tribus ad certum locum, et ad tempus certum, hoc est, usque ad Christum.
Locus autem fuit terra Canaan, in qua duodecim tribus habitarunt. Hic
ceu limes et terminus fuit regni Mosaici. Cum autem hodie terram seu
locum amiserint Iudaei, profecto tenentur etiam legem obmittere. Finitum
enim est tempus, et locus translatus. Personae quoque, hoc est, tribus
regalis et sacerdotalis confusae sunt.

Ante legem in orientalibus Asymorum usus fuit, sed talis, ut in
conviviis omnibus, in nuptiis et festivitatibus apponerentur. Moses
autem hunc morem restrinxit ex mandato Domini, ac voluit in paschate
asymis suos vesci. Discernenda igitur lex Mosi est ab aliis legibus. In
lege asymorum usus fuit certo tempore. Ante legem liber usus fuit
omnibus temporibus. Sicut agnum immolare in pascate iubebat Moses. Ante
Mosen immolare licebat, quando quis vellet. Nihil igitur ad Mosen usus
asymorum, quanquam Moses eum postea voluerit certi temporis esse. Haec
obiter monere ob lyrae disceptationem volui, nunc persequamur reliqua in
historia.

[Seite 55]

[19, 4.5] Priusquam autem irent cubitum, viri civitatis, viri Sodomae 

circum circa cinxerunt domum illam a puero usque ad senem, 

Omnis populus ab extremitate, et vocantes Loth dixerunt ei: 

Ubi sunt illi viri, qui ingressi ad te sunt hac nocte? educ illos 

ad nos, et cognoscemus eos.

Pergit Moses in descriptione horribilis peccati. Ac ego quidem non
libenter versor in hoc loco, quod aures Germanorum adhuc innocentes et
purae sunt ab hoc portento: etsi enim haec quoque labes, ut reliqua
peccata, irrepsit per impium militem et voluptuarium mercatorem: tamen,
quae in occulto fiunt, ignorantur ab aliis. Carthusiani monachi digni
odio sunt, hi contagium hoc horribile ex monasteriis Italicis primi
intulerunt in Germaniam, sic scilicet laudabiliter Romae instituti et
eruditi sunt.

�, nec se potuit continere dolor, cum tam opportuni et sancti
contigissent hospites.

Postquam igitur coena peracta est, et tempus suaderet somnum, quid fit?
viri civitatis, viri Sedom (haec repetitio ad aggravandum peccatum
pertinet) adeo furiosi sunt, ut non solum nullum praestiterint offitium
hospitibus, sed in aliena domo ne ad horam quidem fessos sinerent
quiescere: saeviunt in lassos, antequam cubitum abeunt, etiam somnum
invidentes. Nonne barbaries et crudelitas insignis? Sed hoc gravius et
prorsus infandum est, quod ad libidinem eos flagitant, atque hoc faciunt
viri civitatis, non leves ex plebe homines, mercenarii, servi,
inquilini, sed praecipui cives, quorum erat tueri alios, et punire
similia flagitia in aliis.

Pertinet igitur hoc quoque eo, ut intelligas non fuisse decem iustos in
civitate. Hi enim cives erant primo loco, habebant uxores, habebant
liberos et familias, has gubernare debebant, et adsuefacere ad
disciplinam 

[Seite 56]

et pudicitiam, sed quid ipsi designant? quid tentant? idque in publico,
et contra hospites innocentes?

Repetit autem Moses et dicit, viri Sodom hoc fecerunt, quae caput fuit
totius regionis, atque ideo exemplo esse debebat vicinis civitatibus.
Ita enim fit, Minores respublicae ad maiorum exempla se comparant, sed
quid de illis quatuor inferioribus iudicabimus, cum tantum vitii in
praecipua, quae ceu gubernatrix aliarum fuit, conspiciatur? Nam audi
porro Mosen.

⌊ite 31.: ‘In illo tempore circumdabit mulier virum’. Significat
enim circum circa cingere, sicut circulus complectitur vas undique. Ita
cinxerunt domum Lothi, ex omnibus angulis et plateis ad eam
concurrentes.

Haec circumstantia facit, ut credam festum tum fuisse diem, et convivia
agitata per urbem, tota enim civitas insaniit, etsi enim non omnes
perpetrare facinus voluerunt, tamen omnes fuerunt in studio, ac
delectati sunt hoc civium furore contra hospites. Pari autem loco sunt
faciens et consentiens.

Porro inter ista quatuor membra durissimum est, quod sequitur: ‘a
puero usque ad senem’. (NAAR) est aetatis nomen, ac fere eo utuntur
Hebraei, cum de servis et ancillis loquuntur. Significat enim eos, qui
20. 24. 26, annum attigerunt, iam per aetatem ad serviendum utiles, ac
qui iam sentiunt aestus carnis, hi omnes se associant civibus, Regi,
consiliariis, senatoribus, optimatibus, etiam senes adsunt, in quibus
vel mortua Venus, vel qui saltem compescere furorem reliquorum canitie
et autoritate poterant: et, ut clarius rem intelligas, omnis populus
simul ex omnibus civitatis angulis accurrit. Non quidem potuerunt omnes
perpetrare facinus hoc, sed et delectati sunt facto, et consenserunt.

Quid autem putabimus cogitasse in hoc totius civitatis furore pium Loth,
cuius unius domus petebatur ab omnibus? Unus enim timebat Deum, et domi
suae disciplinam ac castitatem, quam poterat diligentissime, tuebatur,
reliquis libere et sine pudore indulgentibus adulteriis, stupris,
molliciei, incestibus etiam, adeo ut non peccata, sed ludus aliquis
haberentur: quemadmodum hodie inter nobiles et in inferiore Germania
fornicatio pro ludo habetur, non pro peccato, itaque etiam sine omni
poena est.

Et in Italia primum, deinde a quibusdam Canonicis in Germania disputatum
est, simplicem fornicationem soluti cum soluta non esse peccatum, sed
naturae purgationem quaerentis exitum. Honor sit auribus innocentibus, 

[Seite 57]

�, remedii locus non est.

[Hebr. 13, 4] Vos Pauli sententias vobis proponite, et ex illis
iudicate: ‘Fornicarios [1. Kor. 6, 9] et adulteros iudicabit Deus’.
‘Nolite decipi, fornicarii et adulteri regnum [Hebr. 11, 6] Dei non
possidebunt.’ Et Ebrae⌊orum 11.: ‘Sine castitate nemo Deo
placebit’.

Vidi ego Romae tanquam sanctos adoratos quosdam Cardinales, qui
consuetudine mulierum fuerunt contenti. Non igitur ibi occulte nec
privatim, sed publice infanda flagitia committuntur, exemplo et
authoritate principum et totius civitatis. Hic quis remedii potest locus
esse? aut quis arguet tales? qui peccata pro laudatis moribus habent? et
cum laude ea putant exerceri? Ad hos si compares illos, qui etsi
peccant, tamen clam peccatum habent, et pudore suffunduntur, dices
tolerabiles esse peccatores: sicut proverbium Germanicum dicit de
Nemine2�: Nemo etsi peccet, tamen tolerabiliter peccat. Habet enim
timorem et pudorem saltem crassum et servilem, quod nollet vulgari
peccatum suum. Tales Sodomitae non erant, itaque desperata apud eos
erant omnia, nec relinquebatur remedio locus. Sed necesse erat Dominum
de coelo descendere et punire.

Etsi autem horribile est experiri et videre, quanta sit potentia
Satanae, postquam homo semel a timore Dei deflexit. Non enim cessat
impellere de peccato in peccatum, tamen utiliter haec cogitantur, et ad
orationem invitant. Imo etiam commendant nobis curam coelestis Patris de
nobis, admonentis et quasi in viam revocantis nos per patrum flagellum,
quod hoc modo dulcescit, cum cogitas, quid soleat homo sibi relictus et
indulgens libere peccato.

Sodomitarum singularis enormitas est, discedentium a naturali ardore et
desyderio, quod divinitus implantatum est in naturam, ut masculus ardeat
in foeminam, et appetentium, quod contra naturam poenitus est, unde haec
est perversitas? sine dubio ex Satana, qui, postquam a timore Dei semel
deflexum est, tam premit naturam valide, ut extinguat naturalem
concupiscentiam, et excitet eam, quae contra naturam est.

Moses peccatum hoc valde exaggerat, cum addit horribilem istam vocem, et
in auribus omnium sanorum hominum intollerabilem: ‘Educ viros istos,
ut eos cognoscamus’. Hoc clamat non unus et alter, sed tota civitas,
iuniores cum senibus, etiam ipse magistratus. Disce igitur, quid
Propheta [Jes. 3, 9] Esaias velit, cum dicit de suo populo: ‘sicut
Sodoma praedicaverunt 

[Seite 58]

peccatum suum’. Non in ipsa domo tam infandam vocem edunt. Foris stant
in publico, et publice Magistratus autoritate postulant educi Angelos
duos. Non igitur hoc eiusmodi peccatum fuit, quod cuperent clam esse et
coelari: Apparet publice fuisse morem, cuius neminem puduit.

Auget autem indignitatem, quod in hospites talia audent. Quid autem
fecerunt aliae quatuor inferiores civitates et quasi discipulae, hoc cum
Sodoma, princeps earum, faceret? Si igitur Dominus meritam poenam non
adduxisset, paulatim dilapsa esset politia, nec potuisset consistere. Si
enim vinculum coniugii tollas, et vagas libidines permittas, cum
disciplina leges et honestas omnis intercidit. His autem sublatis non
politia, sed mera bestialitas et feritas relinquitur. Itaque Dominus
coactus est, ut poenam infligeret, et grassantem immodice furorem
reprimeret, aliis in exemplum.

[19, 6 –8] Et egressus ad eos Loth post tergum occlusit hostium, et
dixit: 

Nolite, fratres mei, quaeso, nolite malum hoc facere. Habeo 

duas filias, quae nondum cognoverunt virum, educam eas ad vos, 

et utimini eis, sicut vobis placuerit, dum modo viris istis nihil 

mali faciatis, quia ingressi sunt sub umbram tecti mei.

Omnia haec pertinent ad descriptionem incorrigibilis furoris, et peccati
prorsus insanabilis: Bonus Loth conatur quidem per sanam doctrinam, et
piam ac blandam admonitionem occurrere civium suorum furori: sed
frustra, magis enim incenduntur. Vocat fratres, non, ut meriti erant,
Tyrannos aut nebulones, et amicissime rogat, ut desistant a proposito,
et in hospites non sint iniurii. Sed magis irritantur: quid igitur
fecissent, si libere damnasset? Si Satanae mancipia, ut erant, et Dei
hostes appellasset?

[Spr. 15, 1] ‘Responsio mollis, inquit Salomo, frangit iram’. At
horum tantus furor est, ut etiam incendantur magis. Nec satis est Lotho
tentasse causam mollibus verbis, extrema tentat, et offert eis filias
duas, tantum ut hospitum pudori consulat, et eos ab iniuria vindicet.
Nec considerat periculum, in quod filias coniiciebat certissimum, quae
iam desponsae erant maritis.

Vides igitur magnitudinem peccati Sodomitarum, quod nulla ratione potuit
sanari. Verbum prorsus contempserunt: Remedia autem duo eaque maxima,
quae in tanto periculo Loth adhibet, nempe verba blandissima, et quod
filias suas furentibus libidine Sodomitis offert, ut eis pro voto
abutantur, non solum frustra sunt, sed etiam augent furorem. Nihil enim
respondent ad illud de puellis, sed, ut furiosi homines solent, sexum
contemnunt, quasi dicant, puellas stuprare quotidianum ludicrum est.
Igitur ad ipsum Loth convertuntur, et respondent ad eius concionem.

[Seite 59]

[19, 9a] At illi dixerunt: Appropinqua illuc.

Hieronymus fecit recede, ac si iubeant eum discedere ex urbe, sed
verisimilius est iussisse, ut rediret in domum, et hospites educeret.

[19, 9b] Et rursus: Ingressus es, inquiunt, ut advena, nunquid iudicabis


nos? te ergo ipsum magis, quam hos affligemus, vimque 

faciebant Loth vehementissime.

In summa nolunt corrigi, nolunt repraehendi. Fidunt potentia et
multitudine sua, Lothum tanquam inquilinum contemnunt, non volunt ab eo
vel iudicari, vel admoneri. Sicut Pontifex hodie cum suis solet, quia
enim in illo dignitatis fastigio sedet, licere sibi putat, quod libet,
et est impatiens omnis repraehensionis, seditiosos vocat, quos suae
libidini obsistere videt, prorsus Sodomitarum similis. Sed ubi remediis
locus nullus relinquitur, necessario sequitur interitus et exitium.
Hactenus descripsit Moses peccatum Sodomae, nunc pergit describere
poenam. Sed nos prius usitatas quaestiones agitabimus.

Quaeri primum solet, an omnes homines in quinque civitatibus tam fuerint
perversi et mali, et quid sentiendum sit de mulieribus et virginibus,
item de parvulis, qui nondum habent usum rationis. Sed nos differemus
hanc quaestionem usque ad finem, et nunc de illa videbimus, qum Lyra et
ante eum Augustinus tractarunt.

An recte fecerit Loth, quod propter hospites liberandos obtulerit
filias, easque sponsas, ad stuprum. Magnum enim flagitium est, quod
parens filias prostituit, easque sponsas, non ad simplex stuprum, sed ad
adulterium, imo ad ipsam mortem. Et tamen videmus Lothum, qui hoc facit,
talem virum esse, qui dignus est excipere hospitio Angelos, quod insigne
testimonium est sanctitatis et pietatis.

Sicut autem merito praedicatur illa in hospites fides, ita quoque
detestabilis est summa in filias impietas, quarum pudor parenti cum
vitae suae periculo defendendus est.

Haec faciunt Augustinum dubium, ut nihil certi definiat. Speciem veri
habet inter duo mala minus malum eligendum, quod vocat compensare
flagitium. Quia enim aut hospitum aut filiarum pudor erat in discrimen
adducendus, levius videbatur peccatum in filiabus. Alterum enim peccatum
contra naturam erat, sed hanc sententiam evertit Apostolus. cum dicit:
[Röm. 3, 8] ‘Mala non facienda, ut bona eveniant.’ Et ipse
Augustinus declinat in mitiorem sententiam, ac statuit singulari
perturbatione animi ad hoc consilium Lothum decurrisse, sed
perturbationem animi viciosam esse, non igitur imitandam, Ad hunc modum
Augustinus se absolvit, ac relinquit auditorem dubium.

[Seite 60]

Lyra aliquanto liberius disputat, et quanquam sententiam Augustini de
compensatione flagitiorum non probat, sicut nec probanda est: tamen duo
adducit exempla, quae eam videntur comprobare.

Primo enim concessum fuit Iudaeis repudium, ad maius peccatum evitandum.
Deinde in celebrioribus et frequentioribus civitatibus tolerantur
lupanaria, ut hac occasione minus stuprorum et adulteriorum committatur.
Igitur in hoc quoque casu licuisse Lotho, maius peccatum cavere,
admittendo minus. Sed recte obiicit Lyra: In rebus corporalibus hoc
licere, ut enim retineas centum aureos, recte decem perdis, ut totum
corpus serves, recte digitum mox resecas, aut manum. Haec topica valet
in corporalibus, ut ad vitandum maius malum, id quod minus malum est,
deligas, sed in spiritualibus alia est ratio, nec sunt facienda mala, ut
eveniant bona. Peccatum est occidere uxorem, sed si a caede per
adulterium servare posses, neutiquam hoc faciendum esset, sicut
Augustinus ne quidem mendatium committi vult ad praecavendum homicidium.

Quod autem attinet ad repudium Iudaicum, recte Lyra eos allegat, qui
dicunt non Mosen ut legislatorem hoc permisisse sua authoritate, sed
authoritate divina. Deum enim pro suo arbitrio posse iungere aut
disiungere matrimonia. Sicut Iudaei Aegyptiorum opes divina authoritate
rapiebant, nec tamen peccabant.

Exemplum de lupanaribus, quae tolerantur in magnis civitatibus, indignum
est, de quo disputetur. Nam manifeste pugnat cum lege Dei, et gentiles
habendi sunt, qui turpitudinem hanc publice tolerant. Frivolum enim est,
quod iudicant hac ratione minui stupra et adulteria. Nam adolescens, qui
cum meretricibus consuescit, is data occasione, cum pudorem semel
proiecerit, non abstinebit neque a maritatis, nec a virginibus. Augetur
igitur magis, quam sanatur libido hac ratione, et fit illis autoritas
peccandi, qui alias, hac occasione praecisa, continerent. Sunt enim alia
et meliora remedia ostensa, et praecepta divinitus, nempe coniugium.
Ethnicus igitur Magistratus iudicandus est, qui lupanaria tolerat. Pius
enim Magistratus non debet tolerare scortationem, praesertim magnifesta
licentia. Nam etiam invitis et prohibentibus magistratibus, tamen hoc
malum grassatur, nec potest penitus tolli.

Sed ad principalem quaestionem redeo, an possit excusari Loth. Lyra
igitur concludit, peccasse quidem mortaliter: Quia tamen hoc peccatum ex
perturbatione animi accidit, exoneratum esse a tanto, licet non a toto.
Sic loquuti sunt in scholis, cum vellent significare levius peccatum.
Nos rectius fecerimus, si de talibus casibus sobrie disputaverimus. Quae
enim nobis causa, ut tam solicite de sanctorum peccatis excusandis
laboremus? Fuerunt homines, igitur periculis perturbati potuerunt
nonnunquam falli 

[Seite 61]

et errare, et tamen, quod ad praesentem historiam attinet, excuso
Lothum, ac sentio sine peccato hoc consilio usum. Non enim cogitavit de
filiabus periculo exponendis, quas norat a furiosis non expeti, sed hanc
viam mitigandae irae fore speravit. Est igitur ceu hyperbole iudicanda
haec oratio.

Caeterum, ut ut sit, regula tenenda est, quod sanctorum facta non
imitanda, nec trahenda sunt in exemplum. Non enim sequitur: Abraham,
Augustinus, Petrus hoc fecit, ergo mihi quoque faciendum est. Haec autem
consequentia valet: Deus hoc dicit et iubet, ergo faciendum est. Verbum
enim est regula certa, quae fallere non potest. Sic Iure consulti quoque
dicunt, factum non esse ius, sicut nec ius est factum. Tanto autem
difficilior de factis alienis diiudicatio est, quod nos tantum, quid in
speciem fiat, videmus, cor non videmus.

Lothum Deo charum et sanctum hominem fuisse certum est, alioqui cum
Sodomitis perire eum necesse fuisset. Offert autem filias spe
liberandorum hospitum. Sed quo animo obtulerit, non vides. Quid si
plenus fide in Deum hoc certo sibi persuasit, Deum discussurum periculum
omne, ne quid patiantur filiae, et simul spem esse liberandorum
hospitum? Hoc certe cor non facile damnabis, in praesentissimo periculo
respiciens ad bonitatem et omnipotentiam Dei. Quis autem dubitabit, quin
addiderit vota et gemitus pro defensione suorum? et tamen praesens
periculum ad hoc medium eum compellebat.

Etsi igitur non defendo Lothum, homo enim fuit, et humani aliquid potuit
pati, ac nudum factum tantum, non ipsum cor nobis patet, tamen
circumstantiae me cogunt, ut statuam factum Loth esse inculpabile. Neque
tamen ex hoc sequitur, quod imitandum aut in exemplum trahendum sit,
quasi liceat minus peccatum admittere, ut vites maius peccatum. Quae
enim extra legem fiunt, non sunt trahenda in legem, sed aestimanda
tanquam miracula, ex quibus certe nemo debet facere regulam aut ius. Ac
praecipue in Ecclesia Doctores hoc conari debent, certa ut doceant. Non
igitur exempla, sed regulam debent proponere. Tu non es Loth, non es
Abraham, igitur quod Loth, quod Abraham fecit, imitari non debes.

Sicut seditiosus Monetarius rusticis suis proponebat exemplum Davidis
pugnantis contra Syros, ac iubebat, ut eodem modo ipsi quoque pugnarent
contra nobilitatem. Hoc est exemplum transferre in ius, et ex facto
regulam facere, id nunquam abit sine certo periculo, et est ratio, quia
discedere a regula et nudo facto niti, est Deum tentare. Qui igitur non
vocantur certo mandato extra regulam, ut sint viri miraculosi (ut sic
dicam) hi se intra regulam contineant, et non impingent, nec errabunt.
Sed Loth, Abraham et similes sunt miraculosi viri, quorum spiritus
rapitur extra legem, extra exemplum et consequentiam. Habent enim
singularem vocationem et impetum, quem tu non habes.

[Seite 62]

Memineris igitur, cum tales historiae proponuntur, ne exempla seu facta,
sed legem et regulam urgeas. Quid Loth fecerit, ad te nihil pertinet.
[Röm. 14, 4] ‘Quid enim tu iudicas alienum servum’? Lex autem ad te
pertinet, ut tu in pietate educas uxorem et liberos, et caveas, ne fias
eis causa peccati. Si periculum imminet, et servare pudorem earum potes,
ne prostituas, nec te exemplo Loth excuses. Tu enim non es Loth, et quia
discedis a regula, tentas Deum. Non enim tibi datum est a regula
discedere, et sequi aliorum exempla et miraculosa facta.

Abraham occidit quatuor reges in Aegypto, bis uxorem exponit in
periculum pudicitiae. Loth offert filias ad stuprum, cur hoc faciant,
nihil ad te. Voluit enim Deus per hoc ostendere suam sapientiam et
potentiam.

Mirari igitur ea possum, sed non imitari. Sicut miramur Petrum
ambulantem in mari: Christum et Mosen quadraginta diebus ieiunantem, non
autem imitamur. Quae enim in Sanctis pugnant contra legem et regulam,
miracula sunt, et a nobis fieri non possunt, quae autem ab eis facta
excusari non possunt: sicut concubitus Loth cum filiabus, ea sunt
peccata, et a nobis fieri non debent. Non autem rarum est, quod sancti
[Spr. 24, 16] labuntur et cadunt. ‘Sexies in die cadit iustus’ dicit
scriptura. Quia enim nostro exemplo habent carnem peccatricem, nihil
mirum est, si nonnunquam cadunt. Sed ubi possunt excusari, glorificemus
Deum. Ad hunc modum iudico, quod Loth sit miraculum divinum, in quo Deus
voluit ostendere suam sapientiam et potentiam.

Cum igitur scriptura proponat facta et iura, exempla et regulas,
miracula et praecepta seu legem: docenda et spectanda sunt ius, regula,
lex. Grammaticus si ponit hanc regulam: Omne nomen in a est foeminini
generis, vocabulum poëma est quasi miraculum collatum ad hanc regulam:
est enim neutrum. Sic in iure quaerenda est Epykia, ea est miraculum
Iuristarum, quia discedit a regula. Verum enim est, quod summum ius est
summa iniuria.1� Sic medici habent suos Canones, sed quoties
accidentia cogunt, ut ab eis discedant, et contrariam sanandi rationem
instituant? Imperiti igitur Iuristae et Medici, qui simpliciter urgent
regulam sine accidentium consideratione, sunt sicut in Theologia
iustitiarii, qui gubernant rigide totum mundum, sed cum ingenti damno
rerum, corporum et salutis.

Sunt quidem docendae regulae et tenendae, sed Deus ut ostendat potentiam
ct sapientiam suam, multa facit contra regulam per homines Heroicos,
quos ipse singulariter vocat, quanquam rari et pauci sunt. Reliqui arte
et regula utantur necesse est, quod si heroicos illos, qui a regula 

[Seite 63]

discedunt, imitari volent, turpiter impingent. Laudantur igitur talia,
quia ab heroicis et miraculosis fiunt, sed nemo ea foeliciter potest
imitari. Perinde ut cum robustus aliquis et agilis transilit fossam vel
rivum: At in quo nec robur, nec agilitas est, is arte utitur, nititur
Scipione, et sic, quod natura non potest, arte perficit. Sed redeamus ad
Mosen.

[19, 9c –11] Iamque prope erat, ut effringerentur fores, et ecce
miserunt 

manum suam viri, et introduxerunt ad se Loth, clauseruntque 

ostium, et eos, qui foris erant, percusserunt coecitate, a minimo 

usque ad maximum, ita ut ostium invenire non possent.

Furiosi Sodomitae conabantur iam effringere fores, tempus igitur erat,
ut ipsi hospites se tuerentur, et tam liberali ac fideli hospiti
redderent beneficium tentanti omnia, quae ad ipsorum salutem commoda
videbantur. Nam Loth nesciebat esse Angelos, sanctos existimabat homines
esse, qui visitarent Ecclesias, et verbum passim docerent. Itaque in eis
adorabat Deum, et sancte colebat eos tanquam divinitus missos hospites.
Ac fert huius pietatis amplissimum praemium cum tota sua domo. Primum
enim defenditur a furiosis hominibus. Angeli enim eos coecitate
percutiunt tali, sicut Lyra quoque annotat, ut prorsus nihil videant,
sed ἀκρισίᾳ, ut, etsi viderent, tamen iudicare, quod
viderent, non possent: Sicut ebrius oculos apertos habet et videt, sed
sine iudicio: non enim agnoscit, quae videt

Id Hebraei proprie vocant (Sanuerim) videbant Sodomitae fores. sed
errabant iuditio, et putabant esse parietem. Contra parietes iudicabant,
fores esse. Haec est coecitas non naturalis, sed miraculosa, et cordis,
quam ἀκρισίαν, Item ἀορισίαν, privationem actus, non
habitus vocant. Sic Syri non viderunt Helisaeum cum servo, Iudaei non
viderunt Christum in templo. Ac Deus saepe tali miraculo utitur, ut
suos, quos defendere vult, etiam videntibus hostibus eripiat. Vocant
autem hoc privari actu, non habitu videndi. Adimitur enim actualis
visus. Sicut in Euangelio dicitur: [Luk. 24, 16] ‘Oculi eorum
tenebantur, ne eum agnoscerent’. Sic Magdalena Christum iudicabat
hortulanum esse. Syri non videbant se seduci in Samariam, etsi caetera
omnia viderent. Sic Sodomitae effracturi fores percussi sunt ab Angelis
coecitate, ut disparuerit eis ianua et fenestrae. Sic multi omnibus
temporibus miraculose liberati sunt, ut illusis quasi oculis hostium
evaderent.

Observandum autem hic discrimen est, Syri a Propheta coecitate percussi,
cum sentiunt manum Domini, emendantur. At Sodomitae sentientes manum
Domini non emendantur, Erant enim coeci tota nocte, nec prius desinunt
quaerere fores, quam poenitus defatigati et delassati sunt. Hic quid
animi fuisse Lotho censes, sedenti tota nocte, et omni momento 

[Seite 64]

expectanti irruptionem civium? sine dubio autem erexerunt eum Angeli,
frustra fore conatum hunc. Insomnem itaque totam noctem transegerunt in
curis et lachrymis, praesertim uxor Lothi et filiae.

At Sodomitae sentientes se coecitate percussos, neutiquam id accipiunt
tanquam poenam inflictam a Domino, Magicum quiddam esse suspicantur, et
a Satana fascinatos se iudicant. Ita enim semper evenit, impii
obstinatissimi sunt, et se in sinu Dei foveri statuunt. Contra pii
pavent, et metuunt iram Dei. Non statuunt, flagellum immitti a Satana.
Sed ab irato Deo, ideo ad folii volantis sonitum expavescunt, et omnia
tuta timent. Hoc cogitare non possunt, quod impii cogitant, Diabolum
istarum calamitatum autorem esse, sicut revera est. Non enim Deus pios
affligit, sed permittit, ut Diabolus id faciat, sicut videmus in Iobo,
eius liberi occiduntur igni, et tempestatibus pecora, non Deo
succensente ipsi, sed Satana.

Debebamus igitur nos quoque ingruente peste et aliis calamitatibus
dicere Satanae ea esse opera, Satanam furere et irasci. Deum autem esse
misericordem, et favere nobis, quia credimus in eius filium.

Atque hac ratione sancti martyres vicerunt mortem et pericula omnia.
Deum enim statuerunt sibi propitium esse, tormenta autem et afflictiones
iudicaverunt magica et diabolica esse, permissa a Deo ad tentandam
fidem. Itaque etiam gavisi sunt in malis, et insultaverunt Satanae. Idem
nos quoque debebamus facere, sed infirmitate vincimur plerunque, Sicut
etiam magnorum sanctorum exempla testantur. Nam Paulus quoque pavoribus
[Apg. 28, 15] occupatur, et recipit animum visis fratribus, Actorum 28.
Talis pavor non sentitur ab impiis. Securi enim sunt de Dei favore.
Itaque etsi aliquid eis incommodi obiicitur, secure id Satanae imputant.

Sic Sodomitae caecitate percussi, sentiunt, quid passi sint, sed non
accipiunt tanquam poenam inflictam divinitus. Incantatos se et
fascinatos a Lotho sentiunt. Hoc si nos possemus facere, et imitari in
hac parte impios, essemus beati, et tamen huc vocant nos infinitae
promissiones et certissimae.

Diligenter autem inculcanda sunt haec et docenda, ne in tentationibus
indulgeamus carni, seu rationi nostrae, posthabito verbo. Non enim Deus
est, qui te vexat, si in Christum credis, sed Diabolus, Is odit te, is
occasiones tribulandi te quaerit. Sed inquies: Agnosco me esse
peccatorem, ergo non sum Christianus, ergo, si quid mali immittitur, a
Deo irato immittitur. Sed consequentia haec falsa est, Christiani enim
sunt, qui remissionem peccatorum credunt. Si igitur in Christum credis,
si eius verbum libenter audis et fide amplecteris, es verus Christianus,
nec obstant peccata tua. Igitur si quid tibi accidit adversi, fortiter
conclude, id esse ex Diabolo, nec ideo Deum abs te alienum esse, nisi
quatenus id facit permissione seu tentatione, ut tentet fidem tuam in
tuum commodum.

[Seite 65]

Hoc disce ab adversariis tuis et Dei, ad hos cum proprie pertineant
comminationes, eas non agnoscunt, sed arripiunt promissiones, iis se
consolantur: Hoc tu quoque fac. Turpe enim est te esse imperitum verae
doctrinae, quam profiteris. Tu times Deum, et credis in Deum, non igitur
lex, sed Euangelion ad te pertinet. At tu Euangelion relinquis, et
arripis legem, quae non ad te, sed ad duros et securos pertinet.

Haec est spiritualis infirmitas, de qua omnes sancti conqueruntur:
Utilis tamen est ad deprimendam superbiam, ne simus fidentes in nobis:
sed ut humiliemur, et discamus confidere tantum in gratia, quam Deus
nobis offert in filio suo. Certissime enim verum est, quod Deus nobis
non irascitur, alioqui enim non daret nobis excellentissimam cognitionem
filii sui. Item, non donaret spiritum sanctum, cuius primitias
accepimus, Ideo et confitemur Dei filium, nec blasphemamus eum sicut
Papistae, et resistimus aliquo usque peccato. optandum igitur esset, nos
in hoc Sodomitarum similes esse, ut ipsorum exemplo rideremus, et pro
ludo haberemus furias Satanae. Constanter autem statueremus, sicut
revera est, nos, qui in Christum credimus a Deo diligi et custodiri.

Quod translatio nostra habet: ‘Ita ut ostium non possent invenire’,
in Hebraeo est: fatigati sunt, et tamen ostium non invenerunt. (Leu.)
Notum verbum est, unde lea dicitur, lassa, infirma, deficiens, quae non
videbatur vivere posse prae imbecillitate. Pertinet igitur particula
haec ad descriptionem incorrigibilis pertinatiae, quod non cessaverunt,
ut percussi sunt caecitate. Sed continuaverunt coeptum quaerendi
laborem, donec lassitudine coacti deficerent, et, sicut fatigati solent,
somno opprimerentur.

[19, 12.13] Et dixerunt viri illi ad Loth, eos, quos adhuc hic habes,
generum, 

filios tuos et filias tuas, sed et omnia, quae habes in civitate, 

educ de loco isto. Nam nos perdemus locum istum, eo 

quod magnus sit clamor eorum coram DOMINO, misitque nos 

DOMINUS, ut perdamus eum.

Disputatur hic ex grammatica, an Loth habuerit plures tum filios, tum
filias. Siquidem Angeli dicunt, ut, si quos praeterea in civitate
habeat, eos secum educat, et infra tantum duarum filiarum mentio fit.
Ego Lyrae sententiam sequor, quod Angeli humano more, seu, ut homines
solent, loquantur, quasi nesciant, an Loth praeterea alios domesticos
seu familiares habeat. Nam supra de Loth dictum est, habuisse eum
pecora, et pastores multos: Ita ut cum Abrahamo habitare non posset.

Nascitur autem hic alia quaestio, ubi pecora, ubi pastores isti
manserint. Nam sequens historia nihil de iis ostendit. Ego sane
historiam 

[Seite 66]

hanc mirabilem iudicare non possum, nisi forte, ut verisimile est,
pastores et pecora extra urbem in agro et tuto aliquo loco fuerint. Nam
quod quidam existimant, Loth coactum egestate vendidisse pecora, et
dimisisse familiam, non solum non probabile, sed etiam contumeliosum
est. Sin autem in Urbe fuerunt, valde horribile est, quod etiam servi in
domo Loth fuerint contra suum dominum, in eandem securitatem impliciti,
in qua tota civitas impia vixit. Sed relinquamus haec in medio, siquidem
scriptura nullam mentionem facit, et clare dicit, tantum quatuor animas
servatas. Quanquam tandem etiam uxor Loth in itinere perit, et tantum
pater cum duabus filiabus salvatur.

Memorabile autem exemplum est insignis malitiae, quod pius paterfamilias
nec unum pastorem, nec unam ancillam in vocatione potuit retinere.
Decepit omnes maximum illud scandalum, quod herus solus contra se
haberet totam civitatem, sic igitur cogitaverunt, noster herus simplex
et bonus vir est, passim excipit, quicunque huc veniunt hospites, et
tamen, ut solet mundus, saepe ei mala redditur gratia: Sic nunc sua
simplicitate attraxit sibi malum, quod hosce hospites contra ipsorum
voluntatem apud se retinuerit etc. Hoc enim regulare est, quod sancti
iudicentur a mundo stulti esse, et multa stulte agere. Cum igitur
contionaretur de futura paena, et cuperet servare familiam, tanquam
delirum senem et ridicule credulum dimiserunt. Haec sententia mihi magis
arridet, et exempla docent, sic fere solere familiam, praesertim in
periculis, quae ostendunt, qui veri, qui fucati sunt amici.

Notabitis hoc in loco verbum (JAZA) quod interpres vertit: ‘educ’,
est enim illud ipsum verbum, quo supra de Melchisedech in historia
Abrahae Moses usus est, quod panem et vinum protulerit. Nam Papistae
corrumpunt eum locum, et interpraetantur de oblatione seu sacrificio,
cum verbum hoc aliud nihil significet, quam quod Melchisedec protulerit
inmedium panem et vinum, excepturus hoc munere hospitem victorem. Itaque
pertinaces impii sacrificii patroni non a Theologo tantum, qui ipsas res
tractat, sed a Grammatico refutantur, tam enim ineptum est, si in
historia Melchisedec verbum, Jaza, pro offerre exponas, atque hoc in
loco contendas iussum Loth ab Angelis offerre omnia sua.

[19, 14] Egressus itaque Loth locutus est ad generos suos, qui accepturi


erant filias eius, dicens: Surgite, egre dimini de loco isto, quia 

subvertit DOMINUS istam civitatem. Sed fuit in oculis 

generorum suorum quasi ludens.

Postquam quaerendo defatigati Sodomitae somno oppressi sunt, egreditur
Loth, sic iussus ab Angelis, ad generos, quibus elocaturus erat 

[Seite 67]

filias, monendos, sibi ut caverent, et imminens exitium effugerent, sed
videntur hi quoque ex pridiana crapula laborare, siquidem bonum senem
etiam rident. Quid? cogitarunt, huncne locum ita subito perderet
Dominus? quam stulte credulus es, qui hospitibus istis, seu potius
impostoribus credis: tale aliquid si immineret, profecto apparerent
quaedam argumenta futurae ruinae: nunc autem omnia laeta et tranquilla
sunt, et tu somnias exitium etc.

Sic semper accidit: Mundus quanto exitio propior, tanto securior est, ac
ridet non tantum minas, sed prorsus impossibile esse credit, ut tam
subito pereant. Monet Noe de futuro deluvio, et revocat suos cives ad
poenitentiam: sed ridetur, et senio delirare creditur. Nos quoque
contionamur de filio Dei, venturo ad iuditium, et aeternis flammis
subiecturo impios. Sed haec cum vel legit vel audit Papa cum suis
cardinalibus, rident tanquam in re impossibili. Quid, inquiunt, si
coelum ruat?

Sicut narratur historia de Leone Pontifice, quod adhibuerit aliquando ad
mensam duos Philosophos, quorum alter de immortalitate animae, alter de
mortalitate disputaret. Cumque post longam et acrem concertationem
Pontifici, ut uter rectius dixisset, pronunciandum esset: Tu, inquit ad
illum, qui immortalitatem animarum defenderat: Vera quidem videris
dicere, sed adversarii tui oratio facit bonum vultum. Sic Epicuraei
solent, amplectuntur carni et rationi consentanea contra manifestam
veritatem.

Sed nos comminationes non negligamus, neque contemnamus. Recte enim Lyra
dicit significari per generos Loth illos, qui cum audiunt comminationem
iuditii divini, rident et dicunt Truffam esse.

Sed, inquies, tales si fuerunt generi Loth, cur pius senex elocavit eis
filias? Nam parenti prima debet cura esse, ut piorum affinitatem
quaerat, nec ex se natos coniungat cum impiis. Respondeo. Habuit Loth
Ecclesiolam, quam docuit, et in qua cognitionem Dei veram propagavit, in
ea sine dubio eius generi quoque fuerunt. Itaque Loth iudicavit bonos et
sanctos esse: corda enim inspicere non potuit, sed fuerunt Hipocrytae,
qui pietatem ad tempus simularunt: nunc autem aperiunt se, dum verbum
rident, et ridentes pereunt. Non enim credunt, serio loqui senem Loth,
sed tanquam insanum ludunt et rident.

Memorabilis profecto historia, praedicanda in Ecclesia Dei saepe,
quantumcunque simus iustificati, ne in Antinomorum insaniam incidamus,
qui legem ex Ecclesia tollunt, quasi vero in Ecclesia omnes sint sancti,
nec opus sit talibus exemplis irae divinae. Mundus quidem tales Doctores
amat, sicut apud Ieremiam dicunt: ‘loquere nobis placentia’. Sed
divus [Röm. 16, 18] Paulus Rom⌊anorum 16. non vult suavibus
sermonibus seduci Ecclesiam, arguenda enim sunt peccata, et proponenda
ira Dei propter incredulos, qui in 

[Seite 68]

Ecclesia sunt, imo etiam propter credentes, ne adhaerescenti peccato et
innatae imbecillitati indulgeant. Sic ipse Christus, etsi suavissime
invitat ad se peccatores, tamen impoenitentibus Pharisaeis subinde
occinit horribile vae.

Sed hic, quod pene oblitus eram, etiam de Angelis dicendum est, qui
quasi gloriantur, quod sint missi ad perdendas civitates. ‘Nos,
inquiunt, perdemus locum istum’. Item: ‘misit nos Dominus, ut
perdamus istum’. Hoc perinde est, ac si glorientur se esse carnifices,
Dei perditores et vastatores.

Pertinet autem hoc ad descriptionem offitii et potentiae Angelorum. Nam
Helias, Helisaeus et alii, sicut Hebraeo⌊rum undecimo est, etiam
faciunt miracula grandia, sed non propria virtute. Oportet accedat
oratio et fides, ad haec, tanquam ad causam, sine qua non, ut Philosophi
appellant, [Apg. 3, 6] sequuntur miracula. Sic Petrus orat, et in fide
Christi iubet claudum surgere, sed angeli sunt potentes, ut faciant
mirabilia sua virtute concreata ipsis.

Omnino enim hoc verum est, quod Deus mundum hunc visibilem gubernat non
tantum per homines, sed etiam per Angelos. Posset quidem occidere fures
sine carnificis opera, et sine Magistratus civilis sententia: sicut
nonnunquam facit, praesertim cum homicidis. Sic posset homines creare
sine coniunctione maris et foeminae, sicut creavit Adam et Euam: sed
divinae maiestati placuit hominum ministerio et opera uti: Ut scilicet
ostenderet mirabilem et divinam suam potentiam in creaturis suis, quas
[1. Kor. 3, 9] non voluit esse ociosas. Ideo Paulus vocat nos omnes
‘cooperarios Dei’. Utitur enim nostro ministerio ad varias res, sic
etiam Angelorum ministerio utitur, quos instruxit tanta potentia, ut
propria virtute seu concreata possint perdere terras et populos, si Deus
sit apud eos.

Est autem haec magna gloria, tanta potentia instructos esse, nota enim
est historia. Quod Angelus Domini una nocte et uno impetu sub rege
Ezechia centena et octuaginta quinque milia Assyriorum occiderit.
[Matth. 26, 53] Et Christus praedicat Angelorum potentiam, cum ad Petrum
dicit Matthaei 26. de duodecim legionibus. Cum unus Angelus ad vertendos
et perdendos hostes Christi satis fuisset. Quin historia Hiob testatur
etiam malos Angelos ingenti potentia instructos esse.

Utile autem est scire haec, ut et pii habeant consolationem: impii autem
terrorem. Nos enim, qui credimus, debemus certi esse, quod proceres
coelorum nobiscum sint: Non unus et alter, sed magna copia. Sicut apud
Lucam est, coelestes exercitus apud Pastores fuisse, quod si absque hac
custodia esset, et Dominus hoc modo Satanae furorem non arceret, non
viveremus uno momento. Nam quid possit Sathan, et quid cupiat 

[Seite 69]

maxime, satis certum documentum ex Hiobis historia sumi potest, excitat
tempestates, mittit fulmina, seu, ut scriptura loquitur, Ignem deiicit
de coelo, immittit hostes, etiam ipsum corpus corrumpit, et replet
ulceribus. Occupati igitur boni Angeli sunt, ne ferus hostis noceat, nec
medicina, nec alia media per se valerent, nisi adessent Angeli, et quod
nascentibus novis morbis nova remedia ostenduntur: non hominum ea
industria est, sed Angelorum ministerium, qui artificum animos gubernant
et impellunt, [Eph. 2, 2] sicut Sathan etiam suos, teste Paulo gubernat
et impellit.

⌊ei 2., nemo nescit. Sed consolatur nos haec Angelorum custodia, quam
Deus voluit potentiorem esse Satana.

Admirabilis igitur haec Dei gubernatio est per creaturas, quod totum
humanum genus expositum leonibus, lupis, draconibus et omnibus
horribilibus ducibus Sathanae, qui instructi sunt, non tantum ut noceant
gladio et pestibus et infinitis morbis: sed etiam omni genere haeresium:
Tamen per Angelos, qui pro piis stant, defenditur. Sic scilicet Deo
placuit, suam gloriam ostendere per creaturas, sed diverso modo: Helias
enim iussit ignem de coelo cadere, ac paruit ignis verbo et fidei eius,
sic iussit pluere coelum, sed non ea virtute, qua Angeli, qui propria
virtute, seu dono concreato. Sancti fide et precibus obtinent, si quid
tale faciunt.

Supra tractavimus quaestionem, quod Loth non peccaverit adorans Angelos.
Pertinet autem ad eam quaestionem solvendam id, quod hic dicunt Angeli,
se a Domino missos. Non igitur tanquam cum Angelis, sed tanquam cum
Domino loquitur. Sicut etiam opera, quae iussu et mandato Domini fiunt,
recte vocantur Dei opera. Itaque Christus quoque [Luk. 10, 16; Matth.
25, 40] dicit: ‘Qui vos audit, me audit’. Item: ‘quicquid minimo
ex meis fecistis, mihi fecistis’. Generalis enim hic Canon est, ut
sive per homines, sive per Angelos aliquid boni fiat, a Domino id factum
statuas, eique acceptum referas.

Ac necessaria haec regula est, ne faciamus ex Mose Haereticum, et ex
Loth idolatram, qui de creatura loquitur sicut de creatore: ‘Dominus,
inquit ad generos, perdet locum istum’, cum Angeli dixissent, se locum
istum perditurum. Respicit igitur Loth non ad personam Angelorum, sed ad
Deum iubentem.

[Matth. 19, 4.5] Simile est, quod in Euangelio Christus dicit: ‘Non
legistis, quod faciens ab initio masculum et foeminam fecit eos, et
dixit: Propter hoc relinquet 

[Seite 70]

homo patrem et matrem’ etc. Quomodo conciliabimus hic Mosen cum
Christo? Moses enim clarissimis verbis testatur, hanc Adae vocem esse.
Et tamen Christus Deum sic dixisse affirmat.

Respondeo quod Adam dicit, dicit autoritate divina: ergo non ipsius hoc
verbum, sed Dei est. Est igitur haec ingens gloria, qua nos ornat
Maiestas divina, quod sic per nos operatur, ut nostrum verbum suum esse
dicat, et nostras actiones suas, ita ut vere possis dicere. Os pii
Doctoris esse os Dei, Manum, quam extendis ad sublevendam inopiam
fratris, esse [1. Mose 4, 6] Dei manum. Sic cum Adam ad Cain dicit:
‘Quare concidit vultus tuus?’ Recte hoc verbum dicitur Die verbum,
etsi per os Adae dictum est.

Haeretici in hac parte valde errant, et connectunt inconsequentia, cum
de verbo vocali et de Sacramentis disputant, Ac Deum prorsus nudant
ministerio: qui enim verbum tollit, et id non accipit tanquam a Deo
dictum, is tollit omnia. Aufer verbum de Baptismo, de Absolutione, de
coena Domini, et nihil erunt.

Non solum stultum igitur, sed etiam impium Sacramentariorum argumentum
est, quod dicunt externa nihil prodesse ad salutem, et postea [Joh. 6,
63] cumulant exempla et sententias scripturae: ‘Caro non prodest
quicquam’ etc. Faciendum enim discrimen est inter externa, et non ita
in genere omnia externa abiicienda sunt. Nam externa recte tum
damnantur, quod ad salutem nihil prosunt, cum sunt humano arbitrio, seu
potius temerarie sine verbo Dei instituta. Alioqui Deus vult per suarum
creaturarum ministerium agere. Ideo ante omnia hoc considerandum est: an
externa ista fiant secundum institutionem et voluntatem Dei, vel non. Si
verbum seu institutio Dei non adest, tunc recte dicis externa nihil
prodesse ad salutem, sed [Matth. 15, 9] etiam nocere. Sicut Christus
Matthaei 15. dicit: ‘frustra me colunt mandatis hominum’.

Sed si vides externa ista niti verbo, et divino mandato instituta esse,
ibi genu flexo tacitus adora ista externa, et dic: hoc non iubet fieri
meus Pastor, non Petrus, non Paulus, sed meus Pater in coelis, igitur in
humilitate obediam, et credam obedientiam hanc profuturam ad salutem.

Haec distinctio admodum necessaria est, quam quia vel nesciunt, vel
negligunt haeretici, in deformes errores incidunt. Non enim
universaliter et absolute verum est, quod Suenckfeldius sic
argumentatur: nullum externum prodest ad salutem, Baptismus, Praedicatio
Euangelii, Coena Domini sunt externa. Ergo nihil ad salutem prosunt.
Maior manifeste falsa est. Distinguendae enim res externae sunt. Aliae
enim sunt merae humanae, et ab hominibus confictae, de his maior vera
est. De iis autem, quae divinitus instituta et iussa sunt, Maior non est
vera: nam nobis ad salutem [Mark. 16, 16] instituta sunt, sicut Christus
de Baptismo dicit: ‘qui crediderit et baptisatus [Röm. 10, 10]
fuerit, salvus erit’. Et Paulus: ‘Confessio fit ore ad salutem’.

[Seite 71]

Sic verbum vocale est quidem vox hominis, sed authoritate divina
instituta ad salutem. Vult enim Deus gubernare mundum per Angelos et
homines, creaturas suas, tanquam per sua ministeria, sicut lucem dat per
solem, per lunam, etiam per ignem et candelas. Hic etiam poteras dicere,
nulla externa res prodest: Sol est res externa: ergo nihil prodest, hoc
est, non lucet, non calefacit etc. Tam fatuum argumentatorem quis
ferret?

Manet igitur regula, de qua supra etiam dixi, quod Deus non amplius vult
agere secundum extraordinariam, seu, ut Sophistae loquuntur, absolutam
potestatem: sed per creaturas suas, quas non vult esse otiosas. Sic dat
victum, non ut Iudaeis in deserto, cum coelitus daret Manna, sed per
laborem, cum diligenter facimus opus vocationis nostrae, nec vult
amplius homines ex gleba fingere, sicut Adamum, sed coniunctione maris
et foeminae utitur, quibus benedicit. Hanc vocant Dei ordinatam
potestatem, cum scilicet utitur ministerio vel Angelorum vel hominum.
Sicut in Propheta [Amos 3. 7] Amos capite tertio notabilis sententia
est: ‘Deum nihil facere, quod non prius significet Prophetis suis.’

Si qua autem nonnunquam fiunt extra ministerium vel Angelorum, vel
hominum: Ibi recte dixeris: Quae supra nos: nihil ad nos. Nobis enim ad
ordinatam potestatem respiciendum, et ex ea iuditium sumendum est.
Potest Deus salvare sine Baptismo, sicut credimus infantes, qui
nonnunquam parentum negligentia, aut alio casu Baptismum non
consequuntur, non ideo damnari, sed nobis in Ecclesia secundum ordinatam
Dei potestatem iudicandum et docendum est, quod sine Baptismo illo
externo nemo salvetur. Sic ordinata potentia Dei est, quod aqua
humectat, ignis urit etc. Sed in Babylone in medio igni Danielis socii
incolumes vivebant. Haec fuit potentia Dei absoluta, secundum quam tum
agebat, sed secundum hanc nihil nos iubet. Vult enim nos facere secundum
ordinatam potentiam.

Recitatur sententia Dionisii in scholis: Deum operari per essentiam: nos
per qualitatem defluxam, sed haec quis intelliget? Qui autem illum
Canonem, quem posuimus, recte tenet, is potest iudicare Papam et mundum
in omni sua sapientia, quod scilicet Deus ordinate omnia agit per
ministerium hominum. Nemo igitur consequetur salutem spiritualibus, ut
vocant, speculationibus, sine externis rebus. Verbo attendendum est,
Baptismus petendus. sumenda Eucharistia, absolutio requirenda. Haec
quidem omnia externa sunt, sed in verbum inclusa. Igitur sine eis
spiritus sanctus nihil operatur.

Ante hoc tempus, priusquam Deus lucem Euangelii ostenderet, multa
scripta et dicta sunt de vita speculativa et activa: ac in monasteriis
utriusque sexus, qui fere fuerunt optimi, occupati sunt hoc studio, ut
offerrentur eis visiones et revelationes. Hinc etiam factum est, ut
quidam omnia sua somnia annotarent: hi scilicet omnes expectaverunt
illuminationes 

[Seite 72]

singulares sine externis rebus: sed hoc quid aliud est, quam sine scalis
velle ascendere in coelum? Igitur praestigiis diabolicis saepissime
delusi sunt.

Recte igitur pater quidam in heremo iudicavit, cum enim videret monachos
suos talibus speculationibus indulgere, monuit eos hoc verbo, ut
abstinerent. Si, inquit, videris tibi ascendere in coelum, et iam unum
pedem figere supra limen coeli, statim eum retrahe, nec sequaris altero
pede. Hic damnavit speculationes, seu vitae genus speculativum, quod
indocta et imperita posteritas tantis laudibus evexit. Qui enim recte
speculari volet, intueatur Baptismum suum: legat Biblia sua, audiat
conciones, honoret patrem et matrem, fratri laboranti subveniat, non
concludat se, ut sordidum monachorum et monacharum vulgus solet, in
angulum, et delectetur ibi suis devotionibus, ac sic putet se in Dei
sinu sedere, et commertium habere cum Deo sine Christo, sine verbo, sine
Sacramentis etc.

Qui tales sunt, contemptissime loquuntur de vita activa, ac mihi quidem
magno constitit, donec ex hoc errore liberatus sum. Placet enim rationi,
[Kol. 2, 18] et, ut Paulus appellat, videtur esse Angelorum religio.
Hypocrita Vuicelius, et blasphemus Apostata aliquando obiiciebat mihi,
nos nimis externa docere, spiritualibus insistendum esse etc. Vult enim
ratio ambulare in mirabilibus super se: sed vos cavebitis hos laqueos
Sathanae, et aliam constituetis definitionem vitae speculativae, quam in
monasteriis docuerunt. Nempe hanc: Vera vita speculativa est, audire et
credere verbum vocale, ac nihil velle [1. Kor. 2, 2] scire, ‘nisi
Christum, eumque crucifixum’. Is solus cum verbo suo est obiectum
speculationis utile et salutare, ab eo cave discedas, qui enim abiecta
vel neglecta humanitate, seu carne Christi, de Deo, ut monachi solebant,
et nunc Suenckfeldius et alii solent, speculantur, aut ad desperationem
adiguntur, oppressi claritate Maiestatis, aut iubilant stulte, ac se in
coelos positos somniant, decepti a Satana, talibus praestigiis animos
ludente. Ac desperantibus quidem succurri potest, sed istis, qui ceu
gaudio ebrii se in sinu Dei sedere putant, non item.

� Igitur seu externum, seu civilem te appellent vani speculatores
isti, nihil te hic moveat, age tu Deo gratias pro verbo et externis
istis, et relinque istas ampullosas speculationes aliis.

Ego legi tales libros cum magno studio, et vos quoque hortor, ut
legatis: sed cum iudicio, nec nulla causa est, cur ego haec sic urgeam
et inculcem, ut in ordinatam Dei potentiam et ministeria Dei intueamini:


[Seite 73]

‘nolumus enim agere cum Deo nudo, cuius viae sunt impervestigabiles,
et [Röm. 11, 33] abscondita iuditia’, Romanos undecimo.

[Kol. 2, 3] Ordinatam potentiam, hoc est, filium incarnatum amplectemur,
‘in quo reconditi sunt omnes thesauri divinitatis’. Ad puerum illum
positum in gremio matris mariae, ad victimam illam pendentem in cruce
nos conferemus, Ibi vere contemplabimur Deum, ibi in ipsum cor Dei
introspiciemus, quod sit misericors, quod nolit mortem peccatoris: sed
ut convertatur et vivat. Ex hac speculatione seu contemplatione nascitur
vera pax, et verum [1. Kor. 2, 2] gaudium cordis. Itaque Paulus dicit:
‘Nihil iudico me scire praeter Christum’ etc. Huic speculationi cum
fructu vacamus.

Illa autem unio animae et corporis, de qua Gerson magnifice disputat,
saepe cum magno periculo est, et merum Sathanae ludibrium, qui tales
devotiones in animis excitat.

Recitatur historia de quadam moniali, quae oblectata speculationibus
suis, studiose a reliquis se separabat, ne impedirentur cogitationes.
Haec cum videretur sibi aurea veste induta, et aurea corona ornata,
atque ita ceu nuptiis sponsa laeta sederet et gauderet, reliquae
moniales depraehendunt Satanae ludibrium: Vident enim coronae loco in
capite stercus vaccinum, quod ipsa somniabat auream coronam esse. Sive
hoc ita sit factum, sive non, tamen ostendit saepe homines suis
speculationibus turpiter deceptos. Qui igitur securus in hac parte vult
esse, fugiat tales speculationes, et magnifice sentiat de ministerio,
per quod Deus nobiscum agit, et se quasi nobis conspiciendum praebet.
Sed redeamus tandem ad historiam.

[9, 15] Et cum ascendisset aurora, urgebant Angeli Loth, dicentes:
Surge, tolle uxorem tuam et duas filias tuas praesentes, ne forte
consumaris in peccato civitatis.

Hoc morale exemplum est, quo monemur de charitate: Cuius insigne
exemplum Loth de se praebet: Invitus excedit urbe, non tam propter se,
quam propter cives. Cupiebat enim saltem differri poenam, si avertere
prorsus non posset. Atque ea causa est, quod nectit moras et cunctatur,
imitatus exemplum Abrahae, qui etiam omnem movebat lapidem, si forte
servare vicinos cives posset. Charitas enim eiusmodi est, ut doleat
etiam in inimicorum periculis et malis. Quod ad ipsum Loth attinet, non
dubitat de Angelorum verbis, sed iam in conspectu, quasi habet ardentem
civitatem, igni coelitus demisso. Fides enim appraehendit verbum, et
verbo credit: Ad eam postea accedit charitas, ut cogitet etiam de
liberando proximo, oblitus omnium iniuriarum. Sed cum avertere malum non
posset, dilationem cunctando quaerit, nobis in exemplum: ut etiam pro
adversariorum salute simus solliciti, non tantum considerantes nostrum
commodum, sed etiam aliorum.

[Seite 74]

Videmus hodie impendere magnum et certum Germaniae malum, ac quo
clamamus magis, et hortamur diligentius ad poenitentiam, eo adversarii
nostri deteriores fiunt: quod si, ut debemus, increpamus eos,
blasphemant, et saeviunt in nostrae Ecclesiae membra, et occidunt, quos
possunt, simpliciter indomiti et urgentes suum et totius Germaniae
exitium. Hic fides facit, quod suum est, statuimus enim, quod
impossibile sit, ut Deus tantam blasphemiam diutius patiatur, et tamen
charitas, cum poena averti non possit orat, ut Deus eam differat, si
forte aliqui adhuc convertantur.

Sic Ezechias andiens vaticinium de Babyloniis vastaturis Iudaeam, [Jud.
22f.] orat, ut saltem pax fiat in suis diebus. Et in Epistola Iudae
praecipitur, ut eripiamus alios tanquam ex ignis incendio. Oremus igitur
nos quoque Dominum hodie, ut non inducat in tentationem, et nos eius
iram si non retundere, tamen differre possimus, ut saltem aliqui ex
futuro incendio eripiantur, quod propter peccata nostra toti Germaniae
impendet.

De filiabus Loth quaeritur, an fuerint maritatae, sed in eo nihil
positum est: sponsas fuisse fere iudicant. Illud igitur potius
considerandum est, quod sanctae puellae, nihil motae scandalo sponsorum,
patrem potius, quam sponsos sequuntur, qui piam senis admonitionem et
curam secure ridebant.

Sed hic observanda singularis phrasis est, qua Moses utitur. Praecipiunt
Angeli divina sententia ipsi Loth, ut egrediatur civitatem, et addunt
severam comminationem: ‘Ne et tu rapiaris in peccato, vel propter
peccatum civitatis’. Diserte civitatis peccatum dicit, non peccatum
hominum aliquorum, sed totius loci. Durum autem verbum hoc est, quo
peccatum ita facit commune et vulgatum, ut appelletur non peccatum
adolescentiae seu iuventutis, non virorum aut mulierum, non plebis aut
Magistratus, sed totius civitatis: necesse igitur est tale fuisse
peccatum, quod consentientibus Magistratibus et universis ordinibus
hominum in ista civitate sit perpetratum, et publica licentia concessum,
quod pariter omnes involvit, non solum facientes, sed etiam
consentientes. Tale peccatum fuit Beniamitarum, qui foedum stuprum non
solum non puniebant, vocatis authoribus sceleris ad poenam, sed etiam
totam tribum compellebant ad defensionem. Talia peccata, quae ab ipso
Magistratu defenduntur, qui punire debebat, properant poenam, itaque
Beniamitae occidione occisi sunt, ut tantum sexcenti ex tam universa
tribu superessent.

Instituit enim Deus tres ordines, quibus mandatum dedit, ne peccata
sinant impune abire. Primus est parentum, qui domi suae disciplinam
severe custodire debent in regenda familia et liberis. Secundus ordo est
Politicus, Magistratus enim gladium gerit, ut contumaces et negligentes
disciplinae vi cogant. Tertius est Ecclesiasticus, qui verbo gubernat.
Sic adversus Diabolum, carnem et mundum munivit Deus genus humanum 

[Seite 75]

hac triplici authoritate: in eum finem, ne scandala crescerent, sed
praeciderentur. Parentes sunt ceu Paedagogi, hos qui adulti sunt, et
negligunt, cohercet Magistratus per Carnificem. In Ecclesia qui
contumaces sunt, excommunicantur.

Ita lucet ubique divina Maiestas, utens pro sua varia sapientia et
infinita prudentia hominum ministerio. Qui si vocationem suam negligunt,
et aut connivent ad scandala, aut non serio puniunt, alienum peccatum in
se transferunt.

Peccatum filiorum si pater non repraehendat, fit proprium patris.
Peccatum adulterorum, homicidarum, usurariorum sunt quidem propria
civium, sed si Magistratus non puniat, sicut passim hodie fit, privata
illa peccata singulorum fiunt peccata civitatis, seu publica peccata,
quae publicae calamitates semper solent sequi. Recte enim dicunt leges,
quod taciens et consentiens pari poena plectendi sunt. Sic si Episcopus
videa errores, haereses, malos mores in Ecclesia, et non corripiat, nec
excommunicet impoenitentes, seipsum constituit reum omnium istorum
peccatorum. Sic Loth audit horribilem sententiam, nisi egrediatur,
participem fore peccati civitatis, et periturum esse cum incredulis
civibus.

⌊ri 16., cum seditiosos Datan, Abiron et Core Dominus puniturus esset:
Clamat ad reliquos: ‘separamini de medio [2. Mose 32, 28] impiorum, ne
et vos absorbeamini’. Et cum immolarent vitulis, Exod⌊i 32. Viginti
tria millia a Levitis occisa sunt, alioqui, si hoc non esset factum,
totus populus interemptus, et populo peccatum illud imputatum esset. Et
in Iosua, postquam Rubenitae aedificassent altare, totus populus metuens
poenam mittit legatos: ‘Nos, inquiunt, nondum sumus purgati a peccato
Balaam, et vos novum peccatum inducitis super nos’. Sentiunt enim et
[Hes. 3, 18] vident veram esse Ezechielis sententiam: ‘si dicente me
ad impium, morte morieris, non annuntiaveris ei, neque locutus fueris,
ut avertatur a via sua impia, et vivat: Ipse quidem impius in iniquitate
sua morietur, ego autem sanguinem eius requiram de tua manu’.
Ezech⌊ielis tertio.

Porro hoc praeceptum de repraehendendis peccatis non solum ad doctores
in Ecclesia et Magistratus in Republica pertinet: sed ad singulos cives
et domesticos. Ioseph de fratrum peccatis referebat ad patrem, et
accusabat eos. Sic cives inter se non debent dissimulare peccata
aliorum, et in Ecclesia frater fratrem arguat, secundum Christi
mandatum, ne alienis peccatis communicet. Ac in Politia non raro exempla
sunt, quae ostendunt, quoties Magistratus aut sustinuit, aut defendit
manifesta peccata, secutum esse exitium, et publicas calamitates
horribiles. Fugere igitur tum necesse est, nisi velis alieni peccati
particeps fieri, et poenam alieni peccati [Off. 18, 4] attrahere in tuum
caput. Sic in Apocalypsi monemur, ut exeamus Babylone, et discedamus ab
ea, hoc est, ut nos prorsus separemus ab Ecclesia Papae, nisi cum ea
velimus etiam perire.

[Seite 76]

Quod ad ipsum Loth attinet, est homo sanctus et innocens, sine omni
crimine, et tamen audit hanc comminationem: ‘Ne tu rapiaris’, non
quidem propter tua peccata, nam Angeli ad te missi sunt, ut te servent,
sed propter peccatum civitatis. Oportet igitur nos sive in Magistratu
simus, sive privati unanimiter resistere peccatis, ne ira Dei super nos
veniat, et absorbeamur omnes simul.

Recitatur in historiis Graecis de quodam Sybaritarum cive Amiri, cum
vidisset servum ab hero ex ara protractum, confugere ad sepulchrum
patris, et ibi herum motum religione paterni sepulchri sevo parcere:
Indignum ratus Amiris, maiorem religionem sepulchri, quam arae esse,
venditis, quae habebat, omnibus migrasse ex opulenta et florente tum
civitate Sybaritarum in Peloponesum, quod statueret certam poenam
secuturam tales mores, ac insanire visus est suis civibus ob hoc factum.
Sed ipse huius suae insaniae pulcherrimum tulit fructum: nam Sybaris
paulo post deleta est. Observandum igitur hoc est, quod semper
praevalentibus peccatis necesse est venire iram Dei. Qui igitur in
offitio seu Magistratu sunt, faciant suum offitium, neque ad ullum
scandalum, quantumvis exiguum, conniveant. Quod si praevaluerit
iniquitas: fugiant, ne fiant participes alieni peccati.

Merito igitur Antinomos repraehendimus, qui affirmant comminationes
legales in Ecclesia non habere locum: sed certum Dei mandatum est, quod
peccata debent argui. Itaque nemo curet, quod veritas odium parit. Qui
gerit gladium, severe in scandalorum authores animadvertat, nulla habita
ratione civium, offendanturne an non. Sic Doctor in Ecclesia libere
repraehendat, quae cum scandalo fiunt, et impoenitentes arceat a
communione et aliis piis offitiis: non enim impiis contemptoribus
Euangelium praedicandum est, sed afflictis, miseris et male habentibus,
sicut apud [Jes. 60, 1] Esaiam est: ‘Spiritus sanctus super me, ad
praedicandum afflictis misit me, ad medendum contritos corde’ etc. non
ad consolandos superbos contemptores et praefractos, quorum semper
maxima pars est. Sicut Christus in parabola de semine ostendit. Et nos
hoc in loco audimus regulam, alienis peccatis non esse communicandum.
Etsi enim Loth non fuit Magistratus, sed privatus civis et sine crimine:
tamen, nisi fugisset, peccatum civitatis factum fuisset ipsius peccatum,
et simul cum caeteris periisset.

[19, 16] Et tardante illo appraehenderunt viri illi manum eius, et manum
uxoris eius, atque manum duarum filiarum eius, parcente Domino illi, et
eduxerunt eum posueruntque eum extra civitatem.

Habebat Loth mandatum divinum exeundi et deserendi civitatem istam, huic
mandato debebat obedire. Deus enim cum loquitur, serio 

[Seite 77]

loquitur, nec iocatur aut ludos agit, sicut nos homines solemus, qui
saepe aliud loquimur, et aliud cogitamus, sed bonus senex vexatur ea
tentatione, quae nos quoque omnes fatigat, sicut enim Sathan in Paradyso
Euam perturbat iniecta quaestione: Cur, et quo consilio Deus prohibuerit
pomi esum: Ita nos quoque nostra ratio impedit et decipit, ut non simus
eo contenti, quod scimus Deum aliquid mandasse, sed stulte soliciti
etiam volumus inquirere causas, cur mandarit. Hanc curiositatem Deus
odit, nec vult nos esse, ut sic dicam, Curistas seu Quaristas, vult nos
mandato suo simpliciter obedire, et hac una ratione contentos esse, quod
ipse iusserit.

Patitur igitur Loth hoc in loco humanum aliquid, quod tardat, et moratur
longius, ex bona, ut iudicabat, opinione. Fortasse cogitabat Dominum
mitius acturum, et saltem parsurum innocenti aetati, sed tales
cogitationes Deus noluit, simpliciter voluit, ut pareret suo mandato, et
excederet civitate. Ideo Moses hoc in loco verbo quadrato seu geminato
(Mahmah) utitur, quod ideo meo iuditio significat cunctari seu tardare,
quod, qui cunctantur, secum disputant, seu deliberant. Sed Deus non
potest hoc Mahmah tolerare, vel pati, qui enim iussus deliberat et
cunctatur, Deum aut pro mendaci, aut pro ioculario Deo habet. Si iam
tibi diceret, vade et demerge te in Albim, sine cunctatione deberes id
facere. Sicut Abraam iussus circumcidi cum suis, statim paret, et
audiens de immolando filio non disputat secum, in quem finem illud
iusserit Deus, statim ad locum monstratum se confert. Idem Loth quoque
facere debuit, sed cunctatur et tacitus optat, mutari Dei consilium
posse. Expectans generos et familiam, si forte adhuc veniant.

Ideo sequitur durus Textus, appraehensum ipsum cum suis, et vi ex
aedibus extra urbem protractum: non potuit enim Deus istam tardationem,
seu quaeritationem, ut sic dicam, ferre: ac nisi misericordia ipsius
super [Ps. 103, 8] sanctos tanta esset, ut in Psalmo est, Loth sic
tardans periisset cum reliquis.

Ergo cui libet ludere, ludat cum hominibus, cum uxore, liberis, pecunia,
non enim Deus invidet nobis, ut vivamus hilares, sed cum audis DEI
VERBUM, vide, ut mox sine disceptatione obtemperes. Et si vel vires
desint, vel alia impedimenta obiiciuntur, saltem voluntas sit prompta.
Deus enim non vult moram aliquam, cum iubet aliquid: Vult, ut cum [Ps.
108, 2] Davide dicas: ‘Domine, paratum est cor meum’. Talis David
erat, Ideo etiam erat fortunatus et foelix, Saul autem factus Quarista,
postquam mandatum acceperat. De Amalech funditus extirpando, eradicatus
est cum sua familia ex regno, nec profuit ei bona intentio, quod opimam
praedam destinabat sacris usibus. Potior Deo erat et gratior obedientia
erga verbum suum. Si igitur opere obedire non potes, saltem animus sit
promptus, alioqui Deus offenditur graviter.

[Seite 78]

⌊iorum 6. hortatur, ne negligant tempus et opportunitatem, [Jes. 49,
8] et citat ex Esaia: ‘In die salutis exaudivi te’, et Christus
Iohannis duodecimo: [Joh. 12, 36] ‘Credite in lucem, dum eam
habetis’, sicut nos Germanice dicimus, emendum esse, dum forum
adest1�, ne simus Mahmah neve cunctemur, nisi impediamur viribus.

Peccat ergo hic Loth, quod differt migrationem, et non statim egreditur.
Gentes quoque in civilibus damnant cunctationem, et recte Salustius2�
dixit: Postquam consulueris, mature facto opus est. Viderunt enim
sapientes homines periculum in mora esse, et recte pinxerunt occasionem
calvam esse, quae semel amissa retrahi non potest. Quanto autem magis
convenit, ubi mandatum Dei expressum est, non cunctari, sed prompte
obedire sine ulla deliberatione. Cogitatio, qua Loth impeditur, bona et
honestissima est, tangitur cura generorum et familiae, hos perire dolet,
sed nullae rationes verbo debent anteferri, Abraham causas graves
habuit, cur filii mactationem differret, sed antefert suis
cogitationibus mandatum Dei. Haec obedientia Deo gratissimus cultus est,
et affert secum copiosam benedictionem, sicut exempla ante oculos sunt.

Ante revelatam Euangelii lucem putabatur sanctissimum vitae genus esse
Monachum fieri, sed profecto perdite viximus, quotquot in monasteriis
viximus. Iam, lucente verbo, una hora plus boni facimus, quam toto
tempore vitae in coenobiis. Verbum enim Dei solum est, quod facit
doctos, expeditos, promptos homines, qui sine difficili labore multa
praeclare faciunt: Ubi econtra impii diu consultant, et tamen nihil
recte faciunt. Adsuefacienda igitur iuventus est ad obedientiam
praestandam tum parentibus, tum praeceptoribus. Ea debet cita esse, non
tarda. Tardam enim odit Deus, promptam et paratam amat: Sicut inter nos
quoque grata sunt offitia, quae videmus prompta et spontanea esse. Iuxta
dictum vetus: Bis dat, qui cito dat.3�

Peccat igitur Loth, quod mandato Dei repugnat, et non statim iubenti Deo
paret, ac dedisset huius inobedientia poenam, nisi Angeli vi eum
abripuissent. Parcebat enim ei dominus, alias propter alienum peccatum
dignus fuisset, qui periret. Notandum igitur hoc exemplum misericordiae
est.

Zacharias, pater Iohannis Baptistae, quia Angelo non credit, mutus
factus est. Vir Dei in regum libris propter inobedientiam occiditur a
Leone. 

[Seite 79]

⌊ici decimo, Sed tali severitate Dominus contra Loth non utitur.
Parcit et ignoscit ei, eumque quasi invitum servat: Et quanquam
offenditur inobedientia, tamen placet ei simplicitas. Non enim nullam
habebat causam Loth, cur tardaret et contristaretur. Sperabat enim
mitigationem aliquam, et libenter saltem familiam suam, pastores, tum
etiam alia servasset.

[19, 17] Et factum est, cum illi eduxissent eos foras, dixit, salva
animam tuam, noli respicere post te, neque maneas in tota illa planitie,
versus montem salvare, ne forte absumaris.

Angelus quatuor mandata dat Lotho et eius familiae. Primum, ut salvet
suam animam, quasi dicat, quid ad te, si alii salvari nolunt, num ideo
tu cum ipsis peribis? Secundum, ne respiciat post se. Tertium, ne
consistat in ulla Parte huius regionis. Quartum, ut in monte vicino
consistat. Haec mandata Angeli satis ostendunt cogitationes et affectus
ipsius Loth, quales fuerint. Invitus egreditur civitatem. Egressus cupit
in vicinia consistere, quia scilicet tangitur misericordia ruentis et
pereuntis civitatis. Sed Angeli mandant, salva animam tuam, quasi
dicant: Sodomitae sunt homines incorrigibiles, venit hora ipsorum.
Relictis igitur illis suam animam seu vitam sic misere negligentibus,
salva tuam, ne involvaris in idem periculum. Certo enim decrevit Deus
locum hunc perdere. Discede igitur longius.

Pertinet autem hoc quoque ad doctrinam, quoties enim videbis aliquos,
sicut Sodomitas habere verbum, et contemnere cum comminationes, tum
promissiones, tunc cogita salvandam tibi tuam animam, ne cum talibus
[Spr. 23, 35] pereas, quia enim tales sunt iis similes, de quibus
Salomon dicit: ‘Percusserunt me, et non sensi’, non potest ab eis
longius abesse exitium. Sic induratus Pharao perit in mari. Et Samuel
frustra flet supra Saulum regem. Qui sic in reprobum sensum traditi
sunt, ab iis cavendum est, ne participemus [Off. 18, 4] eorum peccato,
et una cum ipsis pereamus. Ideo in Apocalypsi Ecclesia iubetur egredi ex
Babylone, hoc est, iubet, ut discedamus ab [2. Kor. 6, 17] impia
Pontificis Ecclesia, et Paulus mandat: ‘exite de medio ipsorum’,
respicientes ad hoc Angeli mandatum, salva tuam animam, quasi dicat,
cogita tu de tua salute, de aliorum salute frustra laboras.

[Tit. 3, 10.11] Est enim emphasis in pronomine Tu. Sic Paulus:
‘Haereticum hominem post unam et alteram admonitionem devita, sciens,
quod subversus [Röm. 12, 19] est’. Et Romanorum 12. ‘Date locum
irae’, quasi dicat, si volunt Perire increduli, pereant sane.
Adversarii nostri, Papistae, eo redacti sunt, ut 

[Seite 80]

fateri cogantur doctrinam nostram veram esse, non igitur amplius peccant
infirmitate aut ignorantia, sed obstinatione et malitia. Ideo separemus
nos ab eis, et exeamus de medio ipsorum. Agnoverunt enim veritatem, et
tamen agnitam persequuntur. Quis igitur dubitet de futura eorum ruina?

Secundum mandatum de non respiciendo etiam pingit adfectum Loth
solliciti pro salute civitatis. Sic enim amici discedentes solent,
saepius respiciunt ad suos. Iubet igitur Angelus, ut Loth in totum
segregetur ab ista civitate, ita ut etiam non respiciat, ac sit prorsus
sine omni adfectu salvandi et commiserandi. Difficile igitur hoc
mandatum est et grave. Itaque uxor Loth id non potuit servare. Cogita
enim tu, si audias tempestatem post te, et clamorem pereuntium,
praesertim istorum, quos charos habuisses, quomodo continere te posses,
ut non saltem respiceres ad eos? Sed Angelus oblique respicit ad
inobedientiam Lothi, quasi dicat: satis peccasti hactenus tardando
obedientiam, disce igitur de caetero obedire, et cave, ne respicias.

Tertium mandatum, neque stes in ulla regione huius loci, hoc eo
pertinet, ut iubeat Lothum festinare, et recta pergere ad locum salutis,
neque usquam moras nectere, aut respicere, ac pertinet hoc quoque ad
descriptionem cogitationum Loth, quaerentis varia diverticula: sicut
Moses multas causas comminiscitur recusandae vocationis, sed urgetur, ut
recusare non possit. Quia enim Domini vox et mandatum adest, tenemur ei
obedire.

Pulchre quidem Seneca dixit: Non attendas, quis, sed quid dicatur. Haec
regula de hominibus recte usurpatur, et in civilibus locum habet, sed in
Ecclesia non, ibi enim tantum videndum, quis dicat: hoc cum Eua in
Paradyso non faceret, et spectare vellet, quid diceretur, et
oblivisceretur eius, qui dixisset, cecidit. De hominibus enim fieri
potest, ut sint stulti, et dicant, quae non sunt dicenda: sed Deus talis
non est. Est bonus et sapiens, igitur errare non potest, igitur non
quid, sed quis dicat, considerandum est.

Quartum mandatum, ascende in montem, de situ loci nos admonet. Sodoma
enim et vicinae civitates fuerunt sitae in valle ad montes Abarim versus
orientem. Habet autem ea vallis magnam commendationem excellentis
fertilitatis, et natura agri in plano positi foecundiores sunt, quam in
montibus: iubetur igitur extra illum locum excedere in steriliorem.

[Seite 81]

[19, 18 –20] Dixitque Loth ad eos: non, quaeso, mi Domine, en, invenit
servus tuus gratiam in oculis tuis, et magnificasti misericordiam tuam,
quam mecum fecisti, ut vivificares animam meam. Ecce ego non potero
salvari in monte, ne forte appraehendat me malum illud et moriar: en est
civitas illa vicina, ut confugiam illuc, illa parva scilicet, obsecro,
ut salver ibi: Nonne parva est, et vivet anima mea?

Hoc pulchrum exemplum est, in quo cernitur, quanta vis sit orationis,
siquidem Loth illud ultimum mandatum depellit de ascendendo montem,
allegans necessitatem suam, quod scilicet in monte salvari non possit.
Potuit enim tentari, et ex alto loco respicere in vallem, et sic perire.
Habet autem brevis in speciem oratio omnes conditiones bonae orationis.
Dat quidem Deus omnia ex gratuita misericordia, et tamen vult orari.
Clarum enim praeceptum extat, quo iubemur orare. Deinde promissio
exauditionis cum mandato coniuncta est, tandem orandi formula ab ipso
Dei filio est praescripta.

⌊iorum 6. Et supra dixi, posse Deum facere hominem ex luto, sed placet
ei alia via, ut scilicet maritus fias, et ducas legitimam uxorem: sic
posset docere et illuminare corda sine ministerio verbi, sed non vult.
Ideo ordinavit ministerium externum, et instituit Sacramenta, sine
Baptismo potest remittere peccata, sed non facit, vult nos homines
participes esse suarum operationum: itaque contemnere eas summa esset
ingratitudo. Idem de oratione quoque statues. Haec enim ordinata Dei
voluntas est, quod vult orari, et orantibus dare spiritum sanctum et
omnia necessaria.

Nunc videamus orationis partes. Prima conditio bonae orationis est, Deo
gratias agere, et beneficia, quae divinitus acceperis, repetere animo et
verbis. Sic in oratione Dominica petimus quidem quotidianum panem, sed
cum initio Deum patrem nostrum appellamus, confitemur hoc ipso nomine,
nos hactenus alitos et defensos a Deo esse, et omnia paterna officia a
Deo accepisse. Haec igitur in Rhetoricis praeceptis vocatur
benevolentiae captatio, quae optime fit per laudem et gratiarum
actionem.

Secundo loco est vel querela, vel commemoratio necessitatis. Ego, inquit
Loth, sum in maximis periculis, si secundum tuam voluntatem 

[Seite 82]

ascendero in montem, Peccavi iam antea tardando: posset autem mihi
similis casus accidere: ideo propter misericordiam, qua me servasti, te
oro, ut mihi hoc dones, quod peto.

Tertio loco proponit, quid sibi donari velit, fugiam, inquit, in
propinquam civitatem, et ibi servabor, pulchre autem circumstantiis hanc
petitionem amplificat, parva, inquit, est civitas, deinde est vicina, et
potero ibi securus esse ab omni periculo.

Haec est oratio Loth, ad quam Deus consilium et propositum suum mutat,
id quod diligenter notabis. Non enim hic disputandum est de secreta
mutatione voluntatis divinae, sed illud potius discendum, quod [Ps. 145,
19] Psalmus quoque docet: ‘Dominus facit voluntatem timentium se’.
Sic ordinata potentia Dei erat, ut sol retineret cursum et motum suum,
sed cum Iosue oraret in necessitate, et praeciperet soli, ut staret,
stetit sol vocem Iosuae, id quantum miraculmu sit, ex Astronomis quaere.
Causa autem quae est? Nulla alia, nisi quod Deus facit voluntatem
timentium se, et submittit suam voluntatem nostrae, modo persistamus in
timore ipsius. Satis autem clare dicit textus hic, Dei voluntatem esse,
ne Loth stet in ulla parte regionis, sed mutat hanc voluntatem Deus,
quia Loth timet Deum et orat. Haec Dei potentia ordinata est, non
secreta, non enim vult Deus gubernare nos secundum voluntatem secretam:
sed regulatam et patefactam verbo.

Pertinet igitur historia haec eo, ut excitemur et provocemur ad
orationem in omnibus nostris periculis, siquidem vult facere, quod nos
volumus, si modo humiles prosternamur coram ipso, et oremus. Sic
Ninivitae servati sunt, quibus etiam exitii diem Propheta denunciarat.
Et sunt plura huiusmodi testimonia in scriptura, quae testantur, quod
flectere se Deus patiatur, et suam voluntatem nostrae subiiciat. Cur
igitur sic ad orationem sumus frigidi? Cur sic sumus sine fide et
pusillanimes, quasi oratio nostra nihil sit? Monachi de sua oratione
desperent, qui Deum non norunt, et prorsus sine fide sunt, ac oratio
eorum non affectus, sed durus labor est, et verae inanis sonus.

Nos autem, qui habemus cognitionem verbi, cum convenimus, et in vera
humilitate flectimus genua nostra: scimus non tantum edocti
promissionibus, sed etiam exemplis, quod Deus velit voluntatem suam
omittere, et nostram facere. Haec diligenter inculcanda sunt populo et
nobis, ne frigeat in nobis affectus orandi. Deus quidem facit omnia, sed
debemus nos quoque, quae nostrae vocationis sunt, facere: Dat panem
alendi et servandi corporis causa: sed laboranti, serenti, metenti etc.
nec debes cogitare, si terram seras, nihil ad tuum laborem secuturum.
Dei enim mandatum est, ut facias tuum offitium, et ipse per te vult
operari. Instare igitur debes labori et offitio omnibus viribus, et omni
cura tua, et caetera permittere Deo. Sic quando contra Turcas pugnandum
est, primum urgeris 

[Seite 83]

mandato Dei, ut subditos tuos defendas, parabis igitur te, et tum arma,
tum alia necessaria ad bellum comparabis, et dices, quod potui facere,
feci, quod autem in me deficit, hoc, Domine, tu supple, ut fiat tua
voluntas. [Röm. 12, 11] Ideo Paulus quoque monet, ne simus pigri
studio, neve remittamus studium, qui enim stertunt, et sicut servus in
Euangelio non faciunt offitium, hi [Luk. 19, 22] audient: ‘ex ore tuo
te iudico’. Sedulos autem et pios ditabit Dominus: ‘Facit enim
voluntatem timentium se’. Sine dubio David ex talibus exemplis, deinde
ex propria experientia scripsit multos Psalmos.

[19, 21.22] Et dixit ad eum: Ecce, suscepi faciem tuam etiam in hac re,
ut non subvertam civitatem illam, de qua locutus es, festina, et salvare
ibi, quia non possum facere quicquam, donec venies illuc, et hinc est,
quod vocatum est nomen illius civitatis ZOAR.

Mira res, et historia notatu dignissima, voluntas Dei fuit, ut etiam
Zoar civitas subverteretur cum aliis, sed quia Loth pro ea intercedit,
mutat voluntatem Deus, et facit, quod Loth vult. Sic propter unum Paulum
servantur in naufragio, quotquot eadem navi vecti sunt. Quod autem
postea sequitur: Ego non possum quicquam facere, priusquam illuc venias,
ubi tutus esse potes, ibi forte quaerat quis: igitur Deum prohibere
potest, ut non faciat statim, quae vult? Respondet Moses. Hoc facit
oratio Lothi, ea cogit Deum, ut non exequatur suam iracundam voluntatem,
frangi eam sinit, et facit voluntatem timentium se.

Haec valde grandia et incredibilia sunt. Debent autem diligenter notari
pro nostra eruditione et consolatione, ut libenter oremus: et, sicut
[Phil. 2, 14] Paulus docet, ‘absque haesitatione et murmure’. Est
autem murmur, quando offensi cruce quaerimus ex Deo, quare hoc aut illud
sic faciat. Sed, ut dixi, non debemus esse Quaristae, qui ad Deum
dicamus: quare hoc sic facis? parere debemus voluntati eius, et si quid
nos offendit in factis eius, debemus orare. Haesitationem vocat Paulus
dubitationem, ea prorsus ab oratione exclusa esse debet: nam sola est,
quae orationem viciat.

Itaque Bernhardus hortatur fratres suos, ne contemnant suas orationes,
sed sciant eas scriptas in coelis, antequam ipsi eas compleverunt. Vidit
sanctus vir pusillanimitatem in orando, qua plerique omnes vexamur, quia
enim magna nostra infirmitas est, et maiora in Paulo, Petro et aliis
dona videmus, oraturi resilimus, et indignitate nostra terremur, quod
non digni sumus, qui aliquid a Deo impetremus, his cogitationibus non
solum tepescit fides et ardor orationis, sed prorsus extinguitur, et
ponitur in eius locum noxia haesitatio et abominabile murmur: quin
potius sic cogitamus Loth etiam fuisse indignum. Quis enim dignus est,
ut loquatur cum Domino? Satis igitur nobis hoc sit, quod sumus vocati
per verbum ad fidem, et 

[Seite 84]

eruditi verbo Dei. Atque ideo sumus pars Ecclesiae, quae certum mandatum
habet orandi. Non igitur indignitatem tuam: sed mandatum Dei intueberis,
nec disputabis, dignusne sis, an non, sed promissionem retinebis, quod
Dominus velit facere voluntatem timentium se.

Sic animandi sumus ad orationem, quam homines spirituali ingenio edocti
dixerunt esse laborem super omnes labores. Cur hoc? nisi quod acerrima
pugna est sustinenda contra haesitationem et murmurationem, quam nostra
pusillanimitas et sensus indignitatis excitant. Discamus igitur nos
contra has Sathanae insidias munire, et intueamur in promissiones et
exempla, quale hic de Loth scribitur, non enim propter ipsum Loth haec
scripta sunt, sed propter nos, Ut discamus nos Dei iratam voluntatem
impedire, et Deo ostendenti ex propinquo flagellum occurrere. Sicut apud
[Hes. 22, 30] Ezechielem ipse Dominus dicit: ‘Quaesivi in eis virum,
qui obstaret mihi, et non inveni, et ita effudi furorem meum’.
Sacerdotes quoque, qui gubernabant [Hes. 13. 5] populum doctrina,
graviter obiurgat: ‘Vos non opposuistis murum pro domo Israël in die
furoris mei’.

Ergo ad iram commovetur Deus, si intermittamus orationem, negligitur
enim mandatum ipsius: Animose igitur et confidenter oremus. Si enim hoc,
quod petimus, non datur, dabitur tamen aliud melius, non enim oratio
[Jak. 5, 16] potest frustra esse, sicut Iacobus quoque dicit: ‘Multum
valet deprecatio iusti, si sit assidua’, id est, seria et intenta. Non
enim potest Deus contemnere iustum et universa opera eius. Etsi enim
mundus eum persequitur, [Ps. 116, 15] tamen Deus honorat facta et dicta,
imo etiam passiones eius. ‘Mors quoque, iustorum preciosa est in
conspectu Domini’.

Quod Moses de mutato nomine oppiduli Zoar addit, quae antea Bale
dicebatur, ideo fit: Ut Deus eam novo nomine insigniat in exemplum
posteritatis: Ut ipsa quoque discat timere Deum exercentem iuditium
super impios, et sperare in misericordiam eius, ac petere auxilium.
Utrumque enim historia haec complectitur. Sodomorum interitus pertinet
ad terrendos impios: Liberatio Loth cum tam liberali exauditione
orationis consolatur pios: Ut in periculis orent, et sperent ipsi quoque
liberationem.

[19, 23 –25] Et sol iam egressus erat super terram, cum Loth intraret
Zoar et DOMINUS pluit super Sodomam et Gomorram sulphur et ignem a
DOMINO, et subvertit civitates illas et totam illam regionem, omnes
quoque habitatores illarum urbium, et germen terrae.

Singularis hic phrasis est, quod Moses dicit, solem egressum super
terram. Ostendit autem Loth et suos sub auroram surrexisse, et compulsos
exire, ambulasse cum suis sarcinulis, pane, potu et aliis necessariis,
et venisse in oppidulum Zoar, quod forte Italico miliari a Sodomis
aberat. 

[Seite 85]

Quod igitur egressum solem dicit, fortasse voluit Moises significare
liberationem generis humani per filium Dei: Sed haec differemus usque ad
allegoriam.

Quae sequuntur, etsi brevia sunt, tamen tantas res complectuntur, ut
humana oratione exprimi non possint. Quinque civitates opulentissimas et
virentes, cum universis habitatoribus, animalibus, hortis, agris,
subversas esse in una tempestate, quis non exhorrescat? Quantus ibi
eiulatus? quantus clamor hominum, iumentorum fuit? qui omnes simul
absorpti sunt. Omnino horribile exemplum hoc est, quod superat omnes
omnium gentium historias. Troia subversa bello est, sed hoc nihil ad id,
quod tot civitates uno momento absorbentur a terra, in quibus tot millia
hominum fuerunt: adhuc per aetatem non tenentium discrimen recti et
mali. Hi omnes, ne uno quidem reservato, pereunt, pereunt simul pecora
et omnes fructus terrae, ita ut ne germen quidem superesset.

Haec horribilia sunt, et tamen nihil movent impios: Nam sanctus Petrus
per spiritum sanctum locutus, inducit exemplum hoc contra Papistas [2.
Petri 2, 6] de illo novissimo malo orbis terrarum. ‘Deus, inquit, non
pepercit quinque civitatibus’, quae in paradyso Dei sitae erant, in
optimo loco terrae, qui videbatur ceu cubile Dei esse. Originali mundo
etiam non pepercit: Et fuit hic eorum finis: Ut hi diluvio et aquis,
illi igni coelitus demisso perirent. Quare autem fecit hoc Deus? nimirum
quia voluit proponere exemplum terribile omnibus impiis. Et scribuntur
haec a spiritu sancto non propter eos, qui perierunt, sed propter
secuturam posteritatem. Etiam propter Papistas ultimi temporis pestes,
sicut Petrus allegat.

Sed fere semper ita accidit, ut, qui terreri debent, sint securissimi.
Contra quibus consolationibus opus est, angantur et desperent. Sic Papa
et Cardinales horribile hoc exemplum non curant, nec ad se pertinere
putant. Non enim credunt Deum esse, nec iram eius prius exhorrent, quam
eam sentiant. Fugiendi igitur sunt, ne involvamur in easdam poenas.

Christus quoque non semel hanc historiam allegat. Iubet nos meminisse
[Luk. 17, 32] uxoris Loth, et pronunciat tollerabilius iudicium
habituros Sodomitas, [Matth. 10, 15] quam eas civitates, quae Euangelium
sine fructu audiverunt. Quod si gravius quam Sodoma puniendi sunt isti,
qui verbum negligunt: quid de iis statuendum est, quae verbum
persequuntur? Bene igitur verba Christi expendenda sunt, si non vult
contemni verbum, multo minus vult, ut conculcetur, et homines propter id
occidantur: et tamen hoc agit Pontifex cum suis, ut involvat orbem
terrarum caedibus.

Nos igitur, sicut Loth et Abraham, sumus spectatores tantorum malorum,
quae satis exaggerari non possunt, et piorum animos graviter 

[Seite 86]

excruciant. Sicut de Loth quoque Petrus dicit: Oculos et aures eius
quotidie cruciatos: expectabimus autem in pacientia, donec hos nostros
Sodomitas Dominus subvertat, et in hoc ponemus omnem operam, ne in
scelere Ecclesiae Pontificiae inveniamur.

Etsi enim nos quoque nostris laboramus vitiis, et, ut nihil gravius
dicam, pigri ac somnolenti sumus ad verbum, tamen nihil posset nobis
accidere acerbius, quam oppressio et amissio verbi. Sed mundus leve
peccatum esse ducit, a verbo discedere, et eo carere exiguum damnum esse
sentit: sed valeat apud nos Petri et Christi sententia horribilis, qui
Sodomitas sanctos et iustos esse dicunt respectu Ecclesiae Romanae, quae
non solum contemnit, sed etiam persequitur Euangelium, et occidit
credentes. [2. Petri 2, 6] Recte igitur Petrus dicit: posuisse Deum hoc
ὑπόδειγμα iis, qui impii futuri sunt. Et Christus tolerabilius
iudicium Sodomitarum futurum esse dicit, quam talium contemptorum.

Consolemur igitur nos: Utrunque enim haec historia ostendit, puniendos
Ecclesiae hostes, et servandos in aeternum iustos. Si modo simus similes
Loth et Abrahae, hoc est, si ritineamus verbum et fidem. [2. Petri 2, 9]
‘Novit Dominus’, inquit Petrus, utrunque, ‘et liberare iustos, et
impios reservare ad interitum’. Quanquam impii hoc non credunt, et cum
talia exempla applicari ad se audiunt, suavissime rident in re minime
ridicula, quae superat omnes lachrimas, nec ulla commiseratione, vel
oratione aequari potest. Cogita enim tu, quam horribilis fuerit
calamitas, in una tempestate quinque urbes cum viris, mulieribus,
liberis, servis, ancillis, iumentis, pecoribus simul absorptas: Ut ne
quidem culmus restaret de tota illa regione. Quod autem potest clarius
exemplum proponi, Deum severe irasci impiis? et tamen Christus et Petrus
authores sunt, parvam hanc poenam esse, si compares ad eam, quae
Papistas nostros manet, qui non solum impoenitentes, sed etiam obstinati
sunt, et manifestos errores retinent et defendunt.

Pluendi verbo utitur Moses, ut ostendat tempestatem per ministerium
Angelorum excitatam fuisse. Quae autem in tempestatibus fere concurrant,
Nimbi, turbines, tonitrua, fulgura, fulmina, terraemotus rationi notum
est. Sulphuris quoque meminit, quia ignis a tempestatibus excitatus
semper sulphureus est, et tacta coelesti igni etiam odorem Sulphuris
habent. Cum magno igitur fragore et sonitu delapsus ignis devoravit
civitates. Memineris autem Angelorum hoc opus esse, nec, ut gentes
iudicant, fortuito talia fieri.

Ac ab initio mundi semper extiterunt varia exempla irae Dei, quae non
sunt scripta, sed quae scripta sunt, sunt maxime memorabilia, ad
docendos nos, ut fugiamus peccata, siquidem sic horribiliter Deus in
peccatores animadvertit. Hoc anno in agro Neapolitano bona terrae pars
apud puteolos terraemotu et aquis effusis periit. Non, ut 

[Seite 87]

Papistae existimant, casu aliquo, sed propter peccata populi, quorum
nullus finis est.

[Matth. 12, 32] Christus admodum familiariter et misericorditer dicit:
‘si quis peccat in filium, remittetur ei: sed in spiritum sanctum
peccare’, ut Papistae solent, qui incorrigibiliter, scienter et recta
malitia peccant, cum tamen possint naturali dono, et sine gratia a
talibus peccatis abstinere, ‘id vero peccatum est irremissibile’.
Quis enim eos cogit, quod nostros occidunt? Quis cogit, ut agnitam
veritatem sic acerbe impugnent? Nonne sua voluntate coguntur, quam
Sathan etiam impellit?

David etiam peccat, et valde graviter, quod adulterium committit, et
iniustae caedis author est. Sed hoc infirmitatis peccatum fuit, quod cum
agnosceret, et in fide peteret remitti, remissum est. At persequi
Euangelium, et in manifesta Idolatria perseverare contra tot spiritus
sancti monitiones, quasi in despectum (recte enim sic possum dicere)
divinae maiestatis: Haec sunt peccata in primam tabulam, quae certum
sequitur exitium.

Non igitur dubito, quin Deus in illa Luce Euangelii auferet electos suos
ex Sodomis, et congregabit triticum in horreum suum. Postea si
blasphemantes Papistae pergent furere, sequetur finis, hoc est, vel
veniet novissimus dies, vel insignis subversio totius Papatus sequetur.
Non enim [2. Petri 2, 6] mentitur Petrus, cum Sodomam vocat ‘exemplum
impiorum’, et ipsa natura peccatorum talis est, ut Deus non possit
perpetuo ad ea tacere. Agamus igitur Deo gratias, qui liberavit nos per
filium suum a ventura ira, et per Angelos suos nos custodit, ne cum
hodiernis Sodomitis pereamus.

Est autem hic non negligenda phrasis Mosaica: ‘pluit Dominus a
Domino’. Qua in primis offenduntur Iudaei, et varie eam torquent, sed
clarus textus est, quod Dominus pluat, et pluat a Domino, Utrunque enim
hoc loco ponitur Dei nomen, quod vocant Tetragrammaton1�, et in
Haebreo sonanter et significanter additur articulus, quem vocant
accusativum: Ergo, cum bis Dominum vocat, ostendit duas divinitatis, ut
loquuntur personas, et unum Dominum. Sanctus Hilarius erudite et recte
hunc locum urget, quod unus Deus sint Deus pater generans, Deus filius
genitus, Deus spiritus sanctus procedens a patre et filio.

Iudaei sicut audaces, imo etiam temerarii sunt, exponunt articulum pro
pronomine, ut sit sensus: Dominus pluit a seipso Domino. Sed quis hos
iussit eos hoc audere in Dei libro, si enim ad hunc modum liceret
eludere scripturam sanctam, nullus fidei articulus maneret integer.
Igitur magistrum fieri spiritus sancti, et docere eum, quid aut quomodo
scribat: incredulorum Iudaeorum et impiorum Papistarum est, Nos autem
simus et maneamus discipuli, nec mutemus verbum Dei, sed mutemur ipsi
per verbum.

[Seite 88]

Iudaei hanc glossam fingunt usitata sua temeritate, ne cogantur in
divinitate concedere pluralitatem personarum: sed nos ex Euangelio
scimus, quod hunc loquendi modum Christus ubique servat, omnia enim tum
dicta, [Joh. 7, 16] tum facta sua refert ad patrem. ‘Doctrina mea,
inquit, non est mea, sed [Joh. 14, 9; Joh. 14, 10] patris.’
‘Philippe, qui videt me, videt patrem meum.’ ‘Pater manet in [Joh.
5, 19] me, et ego in patre.’ ‘Quaecunque pater facit, eadem facit et
filius.’ Hoc quid aliud est? quam Moses dicit: Christus docet,
Christus operatur, sed a patre, seu ex patre. Ac Iohannes praecipue hac
loquendi forma delectatus est, ut ostenderet, omnia, quae a Christo
fiunt et dicuntur, fieri et dici tanquam a vero Deo, scilicet a Deo
patre, qui non est genitus, sed gignit filium.

Nihil igitur moveamur Iudaeorum cavillis, qui hoc non recte intellectum
fundamentum pro se habent, quod tantum sit unus Deus. Postea scripturam
depravant, loquentem de pluribus personis: sed tu responde: Deus quidem
unus est, sed spiritus sanctus sic patefecit Deum per verbum, quod in
unica essentia divina tres sint personae. Hoc nos observamus et docemus,
ac nitimur non solum authoritate scripturae, sed etiam testimonio novi
testamenti. Propriissimus enim loquendi modus in Euangelio est. Christus
[Matth. 28, 18] omnia facit, omnia dicit, sed a patre. Item: ‘omnis
potestas mihi data est in coelo et in terra’, id est, ego sum verus
Deus, et inter me et patrem nihil interest, nisi quod ego ex patre
genitus sum, pater autem est ingenitus. Ideo recte locuti Hilarius et
Augustinus, qui hoc loco usi sunt ad defendendum articulum fidei nostrae
de divinitate Christi.

[19, 26] Et uxor eius respexit post illum, et facta est statua salis.

Uxor Loth, quae cum marito egreditur, haud dubie fuit fidelis et sancta
mulier, alioqui neque maritum secuta esset in tanta calamitate, nec ab
Angelis arrepta et educta, quare reiiciamus fabulas Iudaicas, nugantur
enim inhospitalem fuisse, et negasse sal Angelis ad condiendum cibum, ac
ideo in poenam huius peccati conversam in statuam salis. Talibus
ineptiis pleni sunt Iudaeorum libri. Quin potius ipsam historiam
intuentur, et colligunt circumstantias diligenter, quae manifeste
convincunt, non inhospitalem, sed piam et sanctam hanc mulierem fuisse,
in qua egregie lucet fides, siquidem maritum sine cunctatione sequitur,
et tamen patitur hoc humanum, ut respiciat et pereat?

Apparet ex textu, ingressam eam cum marito in civitatem Zoar: aut
igitur, sicut mulieres natura infirmiores sunt, oblita est mandati
Angelorum, aut putavit nunc non amplius esse periculum, postquam ex agro
in civitatem venit, sed inobedientia habet suam poenam, ac mutatur in
statuam salis.

[Seite 89]

Hoc cur sic fecerit Deus causa nulla reddi potest, et fortasse ab hac
statua mare mortuum et salsum nomen habet. Non autem stetit haec statua
diu, sed una cum civitate concussa et fulmine contrita est. Potest autem
fieri, ut appellet statuam salis, non quod revera sal fuerit, sed quod
similitudinem salis habuerit. Sal enim candidum est: Augustinus,
Chrisostomus, Ambrosius, Gregorius, pariter omnes hunc locum silentio
praetereunt, solus Lyra, qui Rabinos sequitur, cum eis saepe inepte
rabinisat. Factum hoc fortasse singulari providentia Dei, ut scilicet
nos retineremur in lectione sacrorum librorum, et non tantum occuparemur
legendis commentariis hominum, qui saepe nimia curiositate peccant.

Nos igitur omissis reliquis, quae ad rem non valde faciunt, hoc contenti
simus, quod uxor Loth nobis est posita authore Christo in exemplum,
[Luk. 9, 62] alludit enim ad eam, cum dicit Lucae nono: ‘Qui admovet
manum ad aratrum et respicit, non est aptus ad regnum coelorum’, et in
illa gravi [Luk. 17, 32] contione Lucae decimoseptimo de novissimo die
dicit: ‘Mementote uxoris Loth’; ex eo facile intelligimus, quid sit
respicere, scilicet discedere a mandato Dei, et occupari aliis rebus
extra vocationem, sicut is, qui iussus sequi Christum, prius vult
sepelire mortuos suos.

Signum igitur seu documentum et admonitio haec est, ne sinamus [Joh. 21,
20] nos impediri in vocatione nostra. Sicut Petrus, Iohannis ultimo,
respiciebat ad Iohannem: sed obiurgatur a Domino. Unusquisque enim in
sua vocatione debet manere, et non curare, quid alii faciant. Hodie
valde nos urgent Papistae exemplo superioris saeculi, quo omnia
iacuerunt in tenebris. Vestra doctrina, inquiunt, nova est, et ignota
maioribus nostris, si igitur vera est, omnes maiores nostri damnati
sunt. Hi etiam respiciunt, et verbum praesens sic negligunt. Quid enim
ad nos, quale DEI iuditium sit super illos, qui iam olim ex hac vita
emigrarunt, nobis hodie praedicatur verbum DEI, id sine disputatione
debemus audire et amplecti, non debemus fieri Quaristae, qui Deum
interrogant: Quare hoc tempore patefecerit sanam doctrinam, et non
superioribus temporibus.

Pertinet igitur historia haec eo, ut discamus perseverare. Qui enim
Christianus esse vult, non debet mutare propositum: Non debet spectare
aliam viam, seu aliud Euangelium. In hac una via et sola salus est, si
aliam ingrederis, periisti, et similis es uxori Loth. Quod autem ad
uxorem Loth attinet, magis est hoc exemplum eruditio nobis, quam
condemnatio istius mulieris, quam omnino iudico sanctam fuisse, et
salvatam esse, nam de misericordia Dei aliter praesumendum non est,
praesertim cum ante actae vitae testimonium habeat praeclarum, quod ab
ipsis Angelis educitur, et sequitur maritum.

Cur autem, inquies, sic perit? Respondeo: humanum aliquid est passa, et
ad horribiles istos fragores contra Angelorum mandatum respexit. [1.
Kor. 5, 5] Huius inobedientiae fert temporalem poenam, ‘anima tamen
salvatur’. 

[Seite 90]

Sicut de incestuoso Paulus loquitur: Doctrina igitur haec retinenda est,
quae ut ad omnem posteritatem perveniat: sancta mulier sustinere hanc
[Luk. 17, 32] poenam cogitur. Sicut Christus dicit Lucae 17:
‘mementote uxoris Loth’.

Omnino autem sperandum est non esse damnatam ideo. Sunt enim talia
exempla multa in sacris literis, quod Deus sanctos suos temporalibus
poenis affligit, ut non pereant cum hoc mundo. Et Paulus dicit, primo
[1. Kor. 11, 32] Corint⌊hiorum 11: ‘Dum iudicamur a Domino
corripimur, ut non cum hoc mundo damnemur’. Correpta igitur uxor Loth
est, non est damnata, Sic filii Aaron, qui offerebant alienum ignem,
castigati, et non damnati sunt, in signum aliis. Idem de Propheta
iudico, qui a Leone interfectus est. Corpus ibi est passum propter
inobedientiam, animae nihil accidit. Ut scilicet admoneremur de timore
Dei, et custodiremus severe mandata Dei. Sic statua haec vere est
condimentum, et sal sapientiae, quo admonemur [Phil. 3, 13] non esse
respiciendum, sed perdurandum, et, sicut Paulus loquitur, ‘tendendum
in anteriora’.

Ac necessarium profecto praeceptum est propter gravem hostem, quem
habemus, qui dies noctesque nobis insidiatur et persequitur. Ideo
Iohannes Euangelista tam studiose monet, ut maneamus in doctrina, quam
[Judä 3] initio accepimus, et Iudas iubet decertandum pro fide semel
tradita sanctis. Gravissima enim Ecclesiae tentatio et pestis est,
quaerere nova dogmata, [Gal. 1, 6] et discedere a via, quam verbum
ostendit. Ideo Paulus Galatas monet, ut caveant a talibus doctoribus,
qui scandala ponunt, et in diverticula abducunt.

Nascitur autem hoc malum ex fastidio verbi, cuius singularis artifex
Sathan est. Sic nostro tempore Monetarius discedens a verbo excitabat
seditiones: his sopitis Carolostadius cum Sacramentariis Ecclesiam
turbarunt. Illis quoque iam inclinantibus, Anabaptistae exorti sunt. Sic
nunquam sine tentatione Ecclesia est, non enim manet mundus in recto et
firmo processu vocationis, sed respicit, sicut uxor Loth, quae ideo
temporaliter punita est in exemplum eorum, qui futuri essent impii,
quod, nisi verbum retineant, aeternam poenam sint incursuri.

Territa fortassis est horribili fragore fulminum, et ruentium civitatum,
ideo respexit. Non igitur ludus aut levis tentatio est, avocari novis et
alienis cogitationibus a verbo. Arrius cum spargeret venenum suum in
mundum, magno applausu acceptus est, quia adferebat aliquid novi,
hactenus non auditum in mundo. Talia fere initia omnium haeresium
fuerunt, obviis ulnis accepit eos mundus, et sic admiratus est, ac si
priores doctores non fuissent puri.

Hoc venenum Sathanae uxor Loth monet suo exemplo cavendum, ut firmi
maneamus in fide semel tradita, sed mundus huic doctrinae non paret,
alii propria vanitate indulgent novis, alii quaerunt gloriam, sicut 

[Seite 91]

[1. Tim. 5, 20] Paulus dicit Timothei capite sexto, et sic fere omnes
avocantur a vero cursu.

Quam autem grave sancto viro Loth fuerit, tali occasione et propter tale
peccatum carissimam exorem, cum qua tot annos vixit, quae eum in tam
longinquo exilio tam offitiose secuta erat, amittere, facile ex nostro
affectu aestimabimus.

Itaque cum ne in Zoar quidem videretur tutus, terruit enim eum non
immerito carissimae uxoris casus, confugit in vicinum montem, et ibi se
cum filiabus abscondit in specu, ne simili calamitate ipsi quoque
perirent.

[19, 27.28] Et Abraham ante lucem matutinam in loco, ubi steterat coram
facie DEI, respiciens versus situm Sodomae et Gomorrae, et versus
universam faciem terrae illius regionis vidit. Et ecce ascendit vapor
illius terrae quasi vapor fornacis.

Inducitur hic sanctus Patriarcha Abraham, pater promissionis, quod sit
spectator horribilis poenae, qua quinque civitates perierunt, ut
scilicet exaggeraretur et magnificaretur illa severitas irae Dei in
terrorem impiorum, nam sanctissimus vir intercesserat apud Deum pro
istis locis, ne ea perderet. Sed cogitur non solum aliena peccata
deflere, et devorare, imo etiam suis oculis spectare interitum tot
millium hominum. Haec qualis et quanta tentatio fuerit, Moses indicare
voluit: cogitavit sine dubio, sicut in Psalmo [Ps. 89, 48] octuagesimo
nono est: ‘Nunquid in vanum constituisti filios hominum’? num
credere debeo me unum et solum de filiis Dei servari, cum Deus tantam
multitudinem hominum simul coelesti igni absorbeat?

Haec cogitatio et disputatio de incompraehensibilibus iuditiis Dei
excitat in animis murmur contra Deum, et occasionem praebet horribilium
tentationum et dubitationum. Cogita enim tu, si esses in civitate
aliqua, obsessa ab hostibus, et scires ex verbo Dei seu certa
revelatione, omnes cives occidendos, te autem solum servatum iri, ac
videres sine discrimine grassantem hostem, quamdiu retenturus esses
istam fiduciam de tua salute in tali periculo? Sic quoque Abraham fuit.
Sed firmiter retinuit fidem, repulsis illis obiectis, quae fidem
labefactabant.

Auxit hoc quoque dolorem eius, quod meminerat, totam eam regionem divino
miraculo liberatam a vi hostium ante annos plus minus sex vel septem.
Non solum igitur doluit per se servatos sic miserabiliter perire, sed
etiam de toto genere humano cogitavit. Ad hunc modum secum syllogisans:
Si hi, quibus factum miraculum, et salus per meam manum data est, adeo
brevi tempore degenerarunt et subversi sunt, quid de universo genere
hominum sperandum est?

Itaque cum in sequenti capite proficiscitur in Gerar, mirabiliter timet,
dubitat enim, an eo in loco sint homines timentes Dei, sicut regi
expostu- 

[Seite 92]

lanti respondet: ‘Cogitavi mecum, forsitan non est timor Dei in loco
isto, et interficient me propter uxorem meam’. Hae cogitationes,
quaeso, unde natae sunt? nonne ex tali corde, quod sic cogitavit: Si
timor Dei non fuit in Paradiso illa, quid in palestina erit?

Haec fuit prima Abrahae tentatio, quae copiose a Mose describitur, et
talibus verbis, quae carnales homines non intelligunt. Quam primum,
inquit, appropinquavit aurora coeli, egressus est Abraham cum maxima
solicitudine, non tantum generali pro quinque civitatibus, sed etiam pro
nepote Loth, uxore et filiabus eius, quas sciebat Sodomis habitare, sed
nesciebat, an cum Sodomitis periissent: Igitur tremens et pavens cogitur
propter aliena peccata plorare, et omnia adversa metuere.

Non enim putabimus Abrahamum fuisse truncum quendam et alienum ab omni
humanitate, fuit pius et misericors, ut siquis alius, sollicitus igitur
fuit pro salute quinque civitatum, et maxime pro domesticis suis: Itaque
non potuit se continere in lecto, antequam illucescit, surgit, cum spe
aliqua DEUM fortasse mitius acturum esse. Itaque spe, curis et pavoribus
plenus statim convertit oculos ad notam regionem, adhucne sit incolumis.
Notus enim affectus est, quo complectimur amicos absentes, quemadmodum
Terentianus Mitio de filio longius morante sollicitus est, et ego nunc
de meo Philippo Francofordiae agente sollicitus varia cogito. Sic
affecti animi nihil nisi cruces et curas sentiunt. Ah, cogitant, quid
nunc facit amicus meus, nepos meus, liberi mei, cives mei etc. Talis tum
quoque animus Abrahae fuit, plenus suspiriis et gemitibus. Brevibus
quidem verbis scribuntur haec a Mose, sed non inspicienda sunt
carnalibus oculis, oportet induere affectum, imo etiam effectum rerum,
ut te tanquam in rem praesentem constituas, et tuum cor examines: quid
fuisses cogitaturus aut facturus, si tali in loco fuisses.

Quid autem accidit, dum haec secum sic sollicite cogitat vir sanctus?
‘Ecce, inquit Moses, vidit ascendentem fumum, sicut est fumus
fornacis’. Hic demum auctus stupor et moeror est, relicta enim fuerat
hactenus aliquantula spes, DEUM clementius acturum esse, sed experitur
diversum: Videt enim ascendere Kittor, hoc est, lucidum fumum, sine
flamma. Nam crassus fumus noctu apparet, ac si sit totus ignis: Sed ille
fumus fuit lucidus, qualis esse solet extincto iam fere, aut remissius
ardente igne, cum enim procul videmus crassum fumum ascendere, statim
coniicimus incendium ibi esse, sed adhuc spes aliqua est, fore ut
restinguatur. Sed cum illum lucidum fumum videmus, non iam incendium
esse iudicamus, sed colligimus incendio omnia periisse: Ita Abraham cum
videret tenuem illum fumum, intellexit totam regionem igni consumptam
esse.

[Seite 93]

Quae autem suspiria? qui gemitus hoc triste spectaculum secuti sunt? Ubi
nunc Loth meus, quae eius fortuna est? Vivitne? Vivuntne uxor et filiae?
Prorupit igitur in lachrymas, et territus deflevit tantam calamitatem.

ἄσοργοι essent, sicut Petrus de eis vaticinatur. Quin rident
haec, sed riserunt Sodomitae quoque, et tamen venit super eos tam
horribilis calamitas. Idem expectabimus de adversariis, quanquam, cum
dabunt poenas, misericordia tangemur, et dolebit nobis eorum interitus.
Nec mihi dubium est, quin qui post nos vivent, ii saepe mortem optabunt,
stuporem enim tantae calamitates adferunt, nec, ut in levioribus
periculis solemus, lachrymis tum locus est.

[19, 29] Et factum est, cum perderet Deus civitates illius regionis,
recordatus est DEUS Abrahae, et emisit Loth de medio subversionis, cum
subverteret civitates illas, in quibus habitabat Loth.

Quae hic addidit Moses de Abrahamo, pertinent ad commendationem
orationis, manifeste enim pronunciat, quod Deus servaverit Loth non tam
propter propriam iustitiam (Caeperat enim iam periclitari propter
inobedientiam et moram. Itaque Angeli obiurgant eum: ‘ne et tu
similiter pereas’. Uxor autem periculosius peccavit, ac ideo durius
punita est) quam propter orationem fidelis Abrahae. Quasi dicat, sic
Deus dilexit Abrahamum, ut propter ipsum servaretur Loth: Noluit enim
sancti Abrahae pectus in infinitum tristari, sed hanc consolationem ei
reliquit, ne haberet tristitiam super tristitiam. Vides igitur in
omnibus sanctorum historiis, esse vices crucis et liberationis,
passionum et consolationum, lachrimarum et gaudii. Hi ergo sunt veri
Atlantes portantes coelum humeris, hoc est, sustinentes pondus irae
divinae, et tamen retinentes in tantis calamitatibus fiduciam
misericordiae. Licet in conspectu videant contrarium, atque ibi demum
experiuntur, quanta vis sit fidelis orationis.

Iam sequitur textus de Loth et filiabus eius, qui quaestionibus et
confusionibus tam Iudaeorum, quam nostrorum plenus est. Nostri patres
eum praetereunt fere, sive impediti aliis studiis, sive Deo sic curante,
ne Ecclesia multitudine librorum oneraretur. Nam ego ipse eam ob causam 

[Seite 94]

odi meos libros, et saepe opto eos interire, quod metuo, ne morentur
lectores, et abducant a lectione ipsius scripturae, quae sola omnis
sapientiae fons est: ac terreor exemplo superioris aetatis. Postquam
enim in hominum commentarios inciderunt, qui sacris studiis dediti
erant, non solum plurimum temporis in lectione veterum Theologorum
consumpserunt: sed etiam tandem occupati sunt in Aristotele, Averroe et
aliis, ex quibus postea nati sunt Thomae, Scoti et similia portenta.

Debet igitur modus librorum esse, inter quos hi soli probanti sunt, qui
lectorem deducunt ad scripturam recte intelligendam. Et in ipsis
patribus nihil debemus amplecti, quod cum sacra scriptura non conveniat:
ea sola maneat iudex et magistra omnium librorum. Expedit sane, audire
confitentes, sive mortui sint, in scriptis, sive vivant, et viva voce
doceant: modus tamen esse debet. Et regula haec perpetuo servanda est,
ut illos legamus, qui scripturam explicant. Nos destituti in hoc loco
patrum sententia, quanta dexteritate possumus, hunc locum explicabimus.

[19, 30] Et ascendit Loth de Zoar, et habitavit in monte una cum duabus
filiabus suis. Timuit enim habitare in Zoar, et mansit in specu, ipse et
duae filiae eius.

Loth non sine causa timuit manere in Zoar, iam enim quatuor urbes
perierant, haustae coelesti igni. Loth autem in ipsa civitate salutis
plus amittit, quam in civitate perditionis amiserat. In Sodomis enim
perierat domus, res familiaris, pecora, familia: sed hic amittit
dimidium vitae partem, uxorem scilicet, foeminam sanctam, et gravissimis
praeditam moribus. Cogitavit igitur, si in civitate salutis uxor mea
salvata non est, forte cras idem periculum me et filias occupabit. Eia
igitur meae filiae, secedamus in tutiorem locum, ubi a tentatione ista,
qua uxor periit, possumus tuti esse. Relinquit igitur Zoar, quae ipsa
quoque statim interit coelesti igni, sicut coeterae hausta. Nam textus
clare dicit, omnem regionem esse perdendam: itaque Zoar quoque interiit,
quae quinta ex his civitatibus fuit.

Hic igitur fuit exitus harum civitatum. Horribilis profecto clades, et
ad terrendos impios necessaria, quae saepe inculcetur illusoribus et
persecutoribus verbi. Satis enim et plus satis esset aliorum peccatorum,
in quibus omnes nascimur et vivimus: sed maior pars addit hanc
diabolicam malitiam, ut rideat, blasphemet et persequatur verbum: Ergo
contemnere verbum Dei est antecedens, cuius certissimum consequens est,
perire sulphure et flagrante igni. Ita ut vix pii hoc horribile iuditium
videre et ferre possint.

Igitur Loth quoque territus exemplo propriae uxoris fugit: non enim
posset calamitas propius eum attingere, nisi attingeret corpus eius, sed


[Seite 95]

�: Abdit se in speluncam, fugiturus conspectum non solum regionis,
quae iam flammis interierat, sed etiam hominum, pecorum et ipsius quoque
terrae, nequa peccandi occasio esset. Quid igitur eum putabimus habuisse
animi, sine dubio in summis pavoribus et angoribus fuit: Sed ecce
excipitur novo malo, sicut iam sequitur.

[19, 31 –33] Et dixit primogenita ad iuniorem: Pater noster senuit: et
vir non est in terra, qui ingrediatur ad nos iuxta morem universae
terrae. Veni potabimus patrem nostrum vino, dormiemusque cum eo, ut
servemus de patre nostro semen. Potaverunt itaque patrem suum vino nocte
illa, et ingressa est primogenita, dormivitque cum patre suo: et ille
non advertit, cum adcumberet illa, et cum surgeret.

Stultum sane hoc puellarum consilium fuit. Ideo carnales homines, qui
superficiem scripturae sanctae inspiciunt, cum talia legunt, de suis
cupiditatibus cogitant, et credunt puellas has insaniisse libidine. Non
autem vident horrendam severitatem irae Dei, luctum et pene
desperationem horum hominum. Nec minus temerarii sunt Iudaei, qui
disputant impossibile esse, quod Moses hoc loco scribit: Loth non
sensisse concubitum cum filiabus.

�

Iam etiam hoc verum est, quod homines in summo perturbationis gradu
positi fiunt alieno animo, et tum dicunt, tum faciunt, quorum posthac
obliviscuntur. Animus enim quasi demersus magnitudine perturbationis
ipse se nescit. Quod igitur Loth cum filiabus concubuit, sine dubio
sensit: est enim concubitus concussio totius corporis, et expergefactio
animae et corporis. Cur autem dicit Moses non sensisse?

Respondeo: Ut significet summam perturbationem, qua absorptus postea non
meminit, quid fecerit. Experimur enim idem in levioribus rebus, in
melancolicis et amatoribus, quorum affectus vehementiores sunt, 

[Seite 96]

�, et sibi somnia fingunt2�: Ut Poëta ait: non igitur novum aliquid
est, quod aliquis in insigni stupore faciat rem, cuius postea non
meminerit. Iudaei igitur sunt mali dialectici. Non enim scriptura dicit,
quod Loth non senserit concubitum: hoc dicit surrexisse eum, et
nescivisse, quod concubuerit. Describit enim Moses magnitudinem
perturbationum, et non, ut porci isti iudicant, illecebras
concupiscentiae.

Pertinet autem ad excusandum sanctum virum, quod non solum in summa
perturbatione fuerit: sed etiam a filiabus inebriatus. Conveniunt igitur
duo incommoda, perturbatio extrema et ebrietas, quod facile perturbatos
occupat. Quod igitur mirum, si mane nescivit, quae noctu fecit? Ebrius
loquitur aliquid, et bene sentit se loqui. Et tamen post somnum non
meminit eorum, quae locutus est.

Haec est mea cogitatio de hoc loco. Non enim possum ferre, quod canes
isti dicunt: Mosen scribere impossibilia. Usitata haec sunt, etiam in
levioribus perturbationibus: Ut cum vel melancolia, vel amore, vel alio
motu animi occupantur, non semper meminerint eorum, quae fecerint. Non
igitur impossibile, sed quotidianum et usitatum est, ut homo cadat in
tantum affectum amoris, odii, tristitiae, letitiae etc., ut prae ira vel
gaudio nesciat, quid vel dicat, vel faciat: et tamen sentit se dicere et
facere aliquid.

Sed an Loth ideo penitus excusari possit, hoc non dico: Et pertinet res
ad aliam disputationem. Hoc tantum dico, non impossibile esse, quod
textus hoc in loco de Loth dicit. Dupliciter enim ebrius est, Corpus
vino, et animus curis. Non igitur mirum est, quod sobrius nesciat,
ebrius quid fecerit. Pertinet autem hoc eo quoque, ut historias sacras
discamus diligentius inspicere: nec sicut porci vel odio, vel
concupiscentia excitati irruamus in scripturam sanctam.

� in specu, et postea ista secuta esse. Sed non recte iudicat, nec
inspicit historiam, ut debebat, adhibitis omnibus circumstantiis. Puer
si domum incendit imprudens, non ideo iudicatur incendiarius esse.
Itaque leges ei parcunt. Sic cum rixa oritur, et irati inter se
concurrunt, ibi civiliter excusantur quaedam, quod 

[Seite 97]

imprudentia peccatum sit: consilium autem non adfuerit. Sic Loth in
tantis angustiis fuit, ut, quid faceret, nesciret. Habent pii tenerrima
corda, [vgl. Jes. 41, 14] et sunt, ut scriptura vocat, ceu vermiculi
tenerrimi ligni. Sed duri et superbi facile contemnunt omnia. Debet
autem iudicium fieri, non secundum inexperta corda, sed pavida, et quae
iram Dei metuunt, praesertim tempore tantae calamitatis, qualem Loth
sensit.

Non igitur impossibilia, sed naturalia et cum experientia consentientia
scribit: huc etiam illa circumstantia facit, quod scribit ascendisse eum
in montem, et se abdidisse in psecu. Si enim mens non perturbata
fuisset, potius ad Abrahamum in Hebron migrasset, quam in montem, sed
perturbatus nihil potest capere consilii de ulla re facienda.

Idem de filiabus Loth sentiendum est: Nota est imbecillitas sexus,
periculum autem, in quo fuerant, et subitus matris casus, quem viderant,
graviter perturbarant animos: non igitur libidine incitatae, sed
invitatae commiseratione singulari totius generis humani hoc consilium
instituunt. Nam considera diligentius verba eorum. ‘Non, inquiunt, est
amplius vir super terram’. Item: ‘servemus semen a patre’: Hae
desperationis, non libidinis aut concupiscentiae voces sunt, nitentes
admodum specioso fundamento. Cogitarunt enim: Deus non vult perdere, sed
conservare genus humanum. Iam autem nemo relictus est praeter patrem,
qui generationem et sexum conservare possit. Cum patre igitur dormiamus
necesse est, sic nihil nisi mera sollicitudo de genere humano
conservando sanctas puellas exercet. Antecedens, quod nullus vir in
terra sit relictus, plenum est perturbationis: Animus igitur sic
perturbatus suadet concubitum cum patre, et non libido.

Haec dico, non ut excusem eas: sed ut veras causas huius facti exponam.
His enim depraehensis extenuatur scandalum, quod sequi necesse est, si
causas has non videas: Sanctus est pater, sanctae sunt puellae: sed
peccant uterque. Peccant autem non malitia nec libidine, sed ingenti
perturbatione. Nemo igitur horum exemplo libidini suae patrocinari
poterit. Si extra perturbationem et mentis compotes fuissent,
abstinuissent ab incoestu, et se, sicut Abraham postea facit, consolate
fuissent omnipotentia Dei, qui etiam ex lapidibus homines facere, aut
mortuos revocare in vitam posset. Sed perturbatae secundum sensum
praesentem concludunt, si nullus vir reliquus est praeter patrem, ex
patre habebimus semen. Est autem senex et pudebit eum facti, Inebriandus
igitur erit: Ut obliviscatur praesentis calamitatis, et incendatur vino
senile corpus, sobrius id nunquam faciet, etc. ¶

Non absque causa Moises tot verbis foedum factum describit. Quod enim
tanta multitudo impiorum perierit, per se horribile est, sed quod Loth,
spectator huius poenae, et filiae eius in tantum peccatum prolabuntur,
horribilius est. Scripta autem sunt in terrorem omnium impiorum, 

[Seite 98]

imo etiam sanctorum, ne fiant securi, sed agnoscentes infirmitatem,
cuius tam horribilia exempla extant, diligentius instent orationi, et
vigilent: et tamen convenit nobis, ut tum patrem, tum filias excusemus,
nec aggravemus eas. Peccant enim non sicut impii, libidine, otio,
securitate, malitia, sed ex ingenti perturbatione, nullo autem modo
casus ex perturbatione factus cum eo, quod deliberato fit, conferendus
est: qui non fuisset Loth tam facile inebriatus, si non prius animus
fuisset perturbatus. Peccavit igitur, sed venialiter, hoc est, Deus hoc
peccatum ex misericordia remisit, nunquam enim id commisisset, si
sobrius et animo praesente fuisset.

Sed, inquies, cur Deus sic labi suos sinit? Nobis quidem non licet
curiosius inquirere de factis Dei, et tamen facilis hic est responsio.
Vult Deus nostram imbecillitatem nobis notam esse, ne abeamus in
securitatem. Loth igitur et sua sancta familia viderant Sodomitarum
peccata, et merito ea erant execrati: sed quid nunc ipsis accidit? Tam
sancti homines abominando incaestu se polluunt, id quod apud Sodomitas
vix factum est, aut saltem non vulgo factum est.

Causa igitur patet, vult Deus, ut humiliemur omnes, et tantum de ipsius
misericordia gloriemur, quod enim ad nos attinet, nemo altero melior aut
sanctior est, nemo tam graviter peccat. Si Deus manum retrahat, tu eodem
peccato te pollues. Utrunque igitur hic horribilis casus docet, ut te
coram Deo humilies, et assiduo pro gubernatione spiritus sancti ad Deum
ores. Iudaeorum nugae de vino propinato, et de philtro parato a
filiabus, explodendae sunt. Fuit naturale vinum, quale in ea regione
natum est, sine dubio et saporis optimi et lenissimi. Nam supra eius
regionis foecunditatem Moses ipse valde commendavit, Paradisum Dei
appellans. Ebrius igitur Loth factus est, non quod sic immaniter biberit
vinum: sed quod perturbatus animus vinum tam praestans non potuit ferre.

Quamdiu Loth in monte isto habitarit, Moses non commemorat: sed
verisimile est consideranti circumstantias, ab Abraha quaesitum, et in
suam domum translatum, et ibi cum filiabus alitum esse. Quomodo enim
potuit nepotum ex tanta clade vix ereptum deserere, et non humanissime
complecti exutum iam omnibus facultatibus, quas antea magnas habuerat,
et iam viduatum uxore, et tandem etiam incoestu pollutum? de quo, ut
debuit, sine dubio multum doluit: fuit enim humanissimus vir.

Haec circumstantiae arguunt, sed Rabini, seu, ut verius appellem, asini
Iudaeorum tales circumstantias non considerant, tantum iudicant de
scriptura ex suis sordidis affectibus: qui tales sunt, legant Ovidium,
Martialem et similes. Hic enim agitur de maximis tentationibus
sanctissimorum hominum, et de acerrimis certaminibus fidei. Ipsum enim
Abrahamum vide, sicut fluctus fluctum impellit: ita tentatio et
calamitas alia post aliam eum excipit. Maximus ei luctus fuit, quod
oratione sua non potuit servare quinque 

[Seite 99]

urbes. Deinde exercuit eum necessaria cura de nepote Loth, et postquam
vivere eum scit, etiam resciscit de incoestu, haec omnia grandia sunt.

Ipsum autem Loth quibus cogitationibus putabimus excruciatum esse,
postquam didicit a se impregnatas esse? hic sine dubio, nisi ab Abrahamo
crebras consolationes audivisset, dolore et luctu extinctus esset. Quid
enim faciat animi dolor insignis, exempla docent, quod multi subito hoc
acerrimo veneno extinguntur. Haec verisimiliora sunt, quam quae ex
Iudaeorum sententia Lyra recitat, sedisse Loth in tabernaculo sub ficu,
in domo Abrahae et Loth et filias eius vixisse: imo mortuos esse magis
verisimile est.

Sic inerudita sunt, quae de nomine Lyra adfert, qui filiam natu maiorem
impudentiorem vocat, indidisse enim filio per hoc nomen notam, quod ex
incoestu sit natus. Moab enim significat ex seu de patre. Minorem vocat
verecundiorem, quae suum filium generali, et non infami nomine
appellaverit Ben Ammi, id est, filius populi mei.

Sed quaecunque tandem sit ratio nominum, historia docet, has duas gentes
pulchre esse benedictas prae caeteris, nisi quod prohibitum fuit, ne
admitterentur ad gubernationem: sed quanto illud praeclarum magis est,
quod proava Christi, Ruth, Moabitis fuit. Abiecerat Deus seditiosum
Core, sed filii eius quantis donis ornati fuerint, ostendunt suavissimi
Psalmi, qui inter Davidicos extant. Pertinet igitur haec consolatio ad
posteritatem, ne ideo desperent de benedictione, etiamsi maledictionem
et iram Dei attraxerint ad se maiores propter peccata. Cur igitur,
inquies, primogenita filium suum vocavit Moab? Respondeo, neutiquam id
fecit eo consilio, ut infamaret filium: sed ut removeret scandalum, et
significaret, non libidine aut concupiscentia, sed ex perturbatione
factum esse, quod concubuerit cum patre. Excusat igitur suum pudorem, et
ostendit, quod omnino abstinuisset hoc incoestu, si sana fuisset mens,
sed perturbatam studio non malo hoc flagitium non fuisse, quod putaverit
conservationem humani generis aliter retineri non posse.1�

[Seite 100]

[19, 34 –38] Factumque est in crastinum, ut diceret maior natu ad
minorem: Ecce iacui heri cum patre meo: veni potemus eum vino etiam hac
nocte, et veni tu, et dormi cum eo, ut vivificemus de patre nostro
semen, potaverunt igitur etiam illa nocte patrem suum vino, et surgens
minor iacuit cum eo: at ipse nescivit quando illa accubuit, et quando
surrexit: et conceperunt duae filiae Loth a patre. Peperit autem maior
filium, et vocavit nomen eius Moab, ipse est pater Moabitarum usque in
hunc diem: sed et minor quoque peperit filium, vocavitque nomen eius Ben
Ammi, ipse est pater filiorum Ammon usque in praesentem diem.

Minor natu etiam certo consilio filio hoc nomen indit, sicut enim maior
natu peccatum suum in filii nomine confitetur, et tamen praecidit
scandalum, quod non libidine, sed perturbatione animi peccaverit: ita
iunior se hoc nomine Ben Ammi consolatur, quod, quanquam ex incoestu
natus sit, tamen Deus eum non sit abiecturus poenitus, tanquam partem
sui populi. Mihi autem verisimile videtur, haec nomina filiis imposita
esse ex consolationibus et contionibus, quibus eas Abraham erexit, non
enim dubitabimus, et habuisse eas opus assiduis consolationibus, et
Abrahamum tanquam summum Episcopum in hac re suum fecisse offitium
diligenter. Meae filiae, dixit, peccastis quidem graviter, sed non ideo
desperetis: Deus videt corda vestra, quod non libidine et lascivia
peccastis, sed quod in tanto luctu et metu animus quasi alienatus
fuerit, et sui non compos. Haec est una pars consolationis, quam in
nomine Moab mater expressit. Deinde addidit hanc quoque, non est, ut
metuatis, Deum vestrum peccatum derivaturum esse in filios: benedicet
eis, tanquam parti sui populi, non abiiciet eos etc.

Haec est explicatio huius capitis, non quidem accurata. Quid enim in
tanta mole negotiorum accuratum a me fieri potest? sed simplex et vera.
Ac memineritis, historiam hanc saepe inculcandam esse in concionibus
propter impios et securos, quorum semper maxima est copia. Ne fiamus
similes Antinomorum, qui legem prorsus ex Ecclesia eiiciunt, et
securitatem in suis auditoribus fovent, quorum perditio iusta est.
Sepelit autem Moses hoc in loco Patriarcham Loth, hoc est, nullam
posthac eius faciet mentionem, et verisimile est, moerore et luctu sic
excruciatum, ut non diu supervixerit.

[Seite 101]

Genesis. 

Caput XX.

[20, 1] Et profectus est inde Abraham in terram Australem, et habitavit
inter Cades et inter Sur, et peregrinatus est in Gerar.

Saepe dixi: Moses cum describit vitam omnium sanctissimi Patriarchae
Abrahae, facit id admodum civiliter, non dicit de miraculis, non de
monstrosis operibus et studiis, qualia monachi et heremitae iactant.
Facit eum hominem valde plebeium, qui in negotiis oeconomicis versatus
est, habuit enim uxorem, habuit liberos, habuit familiam numerosam, cum
ea hinc inde peregrinatus est pro necessitate et commoditate sua. Nulla
igitur hic singularis sanctimoniae species est. Itaque Papistae et
maxime Monachi historias has neque curant valde, neque legunt
diligenter. Quod si novam vestis formam, portentosos mores, et vivendi
modum ab omnibus hominibus alienum in hoc Patriarcha viderent, tum demum
tanquam sanctum hominem praedicarent.

Haec opinio non potest eximi mundo, nihil admiratur, nisi quod singulare
est. Cum igitur audit toties peregrinari, et novas sedes quaerere: quid
inquit, hoc singulare est? aut magnopere praedicandum? Habet hoc commune
cum multis, et maxime cum mendicis et aliis vilissimis hominibus, quae
praedicatione digna sunt, singularia sint necesse est, ut excitent
admirationem etc.

Sic fit, ut hae sacrae historiae negligantur, et plus admirationis ac
concursum maiorem habeat praestigiator aliquis in foro, cum ignem
evomit, quam hic sanctus vir, incedens in fide et verbo et in summa
patientia et spe expectans promissionem a Deo sibi factam. Hoc non
vident Papistae, tantum opus nudum respiciunt, non in opere considerant
ipsum cor et affectum. Peregrinatur, inquiunt, Abraham, et ducit secum
uxorem et familiam: Ergo est simplex laicus. Si autem ivisset in
desertum, si esset factus monachus, hoc fuisset admirabile, et dignum,
quod scriberetur. In summa mundus vult ludi praestigiis, veritatem
negligit et odit.

Nos igitur respiciamus ad verbum, quod Deus ipse iubet Abrahamum egredi,
et perambulare terram, supra capite secundo. Haec verba etsi illustriora
sunt hoc sole, quem videmus, tamen talpae istae non vident, sed tantum
admirantur suos cucullos, vigilias, ieiunia. Sed quid putabimus sanctum
virum cum tam numerosa familia passum esse, errantem inter gentes, et
subinde mutantem habitationem? Oportuit enim eum pendere inter caelum et
terram, siquidem non habuit vestigium unius pedis. Haec 

[Seite 102]

certe monstrosa religio fuit et difficilior, quam monachorum, quantulum
enim est induere cappam, et interim securum esse de victu et pace, ac
gloria et honore frui in pulcherrime extructis monasteriis? Non igitur
leviter transeundae sunt hae historiae, a spiritu sancto scriptae et
relictae Ecclesiis, ut legantur ad aedificationem fidei.

� scribit Moses: Abrahamum venisse a Bethel in Hebron ad convallem
Mamre, ubi tres fuerunt fratres, hospites Abrahae. In eo loco vixit ad
annos plus minus viginti, ac natus ei ibi est Ismahel. Vidit quoque ibi
Sodomorum interitum, et accepta ibi promissione de nascendo ei filio,
quaecunque tandem occasio fuit, discedit inde in Gerar. Fortasse illi
tres hospites Abrahae mortui sunt, et secuti deteriores haeredes, sicut
fieri solet, aut vitavit locum Sodomis tam vicinum. Quanti autem
constiterit transferre sedem alio, scriptura non ostendit, sed relinquit
hoc nostris cogitationibus, qui sumus oeconomi.

Porro Abraham procul dubio multos convertit istis viginti annis in
Mamre, et tamen interim pereunt quinque vicinae civitates in
fertilissimo loco sitae. Ita enim plaerunque fit, mundus initio cum
gaudio accipit verbum: sed mox iterum fastidit, tandem, sicuti hodie
videmus, etiam abhorret et odit. Cum scilicet propter verbum certa
pericula expectanda sunt: sicut Christus in parabola de terra petrosa
dicit, haec enim omnium hominum natura est, quod cupiunt quidem aeternam
vitam, sed coniunctam [Matth. 16, 24] cum commodis huius, sed nota est
Christi sententia: ‘Qui me vult sequi, tollat suam crucem’, hoc est,
qui volunt esse haeredes aeternae vitae, multa acerba tolerent et ferant
necesse est.

Atque hic Abraham suo exemplo egregie nos tum docet, tum consolatur: Est
haeres totius terrae Canaan, divinitus enim est ei promissa, et tamen
non possidet unius pedis vestigium in tota terra: sed errat cum suis iam
hic, iam alibi, nec habet ullam certam sedem, et ad ipsius exemplum
quoque filii et nepotes eius exules sunt, nec habent certas sedes. Hoc
quo pertinet? nimirum ut discamus sanctam patriarcham expectasse aliud
regnum et aliam possessionem, quam quae terrena et huius vitae esset.
Ideo in sua propria terra divinitus sibi promissa mansit peregrinus: Ut
scilicet relinqueret Pharisaeis certam intelligentiam scripturae sanctae
de regno Dei, et praecipuo capite promissionum, quod terra Canaan non
sit praecipuum caput promissionis, alioqui Abraham promissionem non
esset consecutus, qui cum nepotibus in ipsa promissionis terra
peregrinus vixit. Nobis igitur quoque tanquam peregrinis in hac vita
vivendum est, donec pertingamus in veram patriam et meliorem vitam, quae
aeterna est: Sed posterior aetas est, sicut Pharisaeorum historia docet,
aeternarum promissionum oblita, tantum haesit in possessione terrae
Canaan, ac Christi regnum iudicavit corporale esse.

[Seite 103]

Sed Prophetae et alii sancti peregrinationes illas Abrahae inspexerunt
diligentius et monuerunt, aliam terram et patriam aliam expectandum,
quam hanc corporalem et perituram, alioqui haec corporalis terra ipsi
patri Abrahae, cui promissa fuit data esset, sed ne quidem vestigium
pedis toto vitae tempore ei contigit, quin locum sepulturae pro Sara sua
pecunia sibi emit. Hoc viderunt Prophetae. Talpae nostrae pontificiae
non vident. Qui dicunt, habuit Abraham uxorem: Ergo fuit simplex laicus,
ergo nihil spirituale in eius historia est, sunt omnia communia etc.

[Hebr. 11, 8ff.] Sed Epistola ad Hebraeos aliter iudicat, involvit enim
haec communia in ipsum spiritum, et dicit in fide illa communis esse
facta, in fide uxorem duxit, in fide peregrinatus est, hoc est, ubique
sustentavit se promissionibus divinis seu verbo, et expectavit aliam
mansionem seu habitationem, quam terrenam: Ea utitur ceu cibo et potu.

Igitur nos quoque discamus hac vita sic uti, ceu diversorio, vel
hospitio nocturno. Ad hunc modum si peregrinationem Abrahae intelligas,
non dices fuisse commune hoc. Est enim fidei opus, et eius quidem
ardentissimae et firmissimae. Sed impii haec non vident, sicut scriptum
[Jes. 26, 10] est: tollatur impius ‘ut non videat gloriam Dei’.
Opera enim, quae procedunt a verbo, et fiunt in fide, plena sunt in
oculis DEI: Utcunque de iis iudicet mundus, Etiamsi tantum pastor ovium
aut nutrix infantis sis. Sed, ut dixi, talpae istae tantum ea vident,
quae habent speciem aliquam, si simiam in publicum locum constituas,
foedam et inutilem bestiam, statim invenies, qui ad eum accurrant et
admirentur, ceu formosissimam bestiam. Sic rara et aliena a consuetudine
opera admiratur mundus: de fide autem nihil intelligunt, ac sunt opera
Dei semper abscondita sub vili aliqua forma, non splendent in mundo, sed
in oculis patris coelestis. Nunc ad textum.

Ex Hebron profectus est Abraham versus Austrum, et habitavit inter Cades
et inter Sur. Cades est in confinio tribus Iuda versus orientem. Sur
autem in tribu Iuda versus occidentem, circa montana, quae attingunt
Aegyptum: In medio horum sita est Gerar, quod significat
peregrinationem. Ger enim peregrinus est: conveniunt igitur hospes et
nomen loci. Hospes est peregrinus, et locus habet nomen peregrinationis,
sicut nos vocamus Einen gast hoff, seu hospitale: Ut intelligas
Abrahamum etiam in illo loco non fuisse civem, sed hospitem quendam. Est
autem Gerar Palestinae civitas, extrema fere ad Austrum. Porro Palestina
nondum nominatur cum celebritate aliqua, forte quia nondum fuit regnum,
et singulae civitates a singulis regibus gubernatae sunt.

[Seite 104]

[20, 2] Dixitque Abraham de Sara, uxore sua: Soror mea est, et misit
Abimelech, rex Gerar, et tulit Saram.

Hic novum periculum Patriarcham Abrahamum excipit, sed priusquam
historiam enarramus, de Chronographia admonendi estis, quae pulchre
facit ad scripturam recte intelligendam. Vixerunt eo tempore Sem, Salah,
Serug et Thare: quorum Sem viderat originalem mundum ante diluvium. Non
autem existimabimus sanctos viros vixisse ociosos, retinuerunt Dei
cultum publice, domesticos suos erudierunt de voluntate Dei, de
promissionibus, de lege, etc. Haec sine dubio viderunt et audiverunt
vicinae domus, atque per hanc occasionem etiam gentes ad veram Dei
notitiam pervenerunt et salvatae sunt, etiamsi circumcisae non essent.
Fuerunt igitur tum multae Ecclesiae, praeclare institutae in mundo, et
tamen accidit, quod etiam hodie, proh dolor, experimur, ut eo ipso
tempore maxima licentia et pessimi homines essent: Sicut Sodomitarum
exemplum probat, qui tamen in vicinia habuerunt praestantissimum
doctorem Abrahamum, cuius beneficio liberati ab externorum regum
iniuriis et iugo erant.

Sic hodie nunquam foeliciora ingenia et doctiores homines Germania
habuit, sed si recte rem perpendas, nunquam fuerunt homines
scelestiores, qui poterant eloquentia sua, cognitione linguarum et aliis
donis praeclare Ecclesiam iuvare, hi locant operam suam tyrannis et
Pontifici, ac sunt acerbissimi Ecclesiae hostes. Sed idem isto tempore
tot sanctorum patrum vides accidisse, feramus igitur ingratitudinem
mundi, odia et blasphemias, sicut etiam isti sancti homines tulerunt.
Non enim semen ubique foecundam terram invenit, Petrae steriles sunt,
sentes et spinae segetes strangulant, et Sathan securis insidiatur.
Satis igitur sit nobis, quod tamen aliqui verbum cum fructu audiunt et
amplectuntur, sed nunc historiam videamus.

Abraham metuens vitae suae fingit mendatium in isto novo hospitio, et
vocat Saram sororem. Cur hoc? quia scilicet Deus nos vult erudire, quod
etiam in sanctissimis patribus fuerint affectiones et passiones humanae,
ne, sicut tamen plerunque solemus, iudicemus eos lapides aut saxa
fuisse, quos timores, suspiciones, scrupuli, irae, gaudia nihil
moverint, sed angelis fuerint similes. Sed hoc non est verum, in Angelum
metus non cadit, sed Abraham plenus hic metu est, et timet vitae. Igitur
Moses eum ut hominem describit, idque nobis in consolationem.

Cum enim nullum certum verbum de coelo de uxore sua servanda haberet,
facit, quod ratio suadet, et se suamque uxorem tali mendatio servari
posse sperat. Non enim spiritus sanctus semper impellit pios homines:
Quaedam sinit eos facere suo arbitrio et voluntate. Elias cum 

[Seite 105]

occideret Prophetas Baal, spiritu Dei impellebatur, sed idem post,
nunciata ira Iesabelis, sibi metuit, et secedit in desertum, vitae suae
hoc modo consulens: Id facit sua voluntate, non enim iubetur divinitus,
ut secederet. Ratio dictabat tutum fore, si lateret in deserto. Igitur
qui praesentissimo animo erat, cum Prophetas occideret, hic in suo
periculo trepidabat, et nusquam credebat se tutum fore in Israel. Haec
ad nostram consolationem sunt scripta, qui de sanctis non aliud
cogitamus, ac si fuissent trunci et caudices sine sensu.

⌊orum 14: ‘Sumus homines mortales vobis similes’, hoc non veretur
dicere ad Idolatras, quia sancti non semper feruntur impetu spiritus
sancti. Habent suas appetitiones et afflictiones, sicut caeteri homines,
igitur communibus studiis etiam occupantur, seminant, arant, edificant
etc. Ad haec recte facienda sufficit ratio et industria, et quanquam
similia impii quoque faciunt, tamen haec in piis Deo grata sunt propter
fidem, in qua vivunt. Nihil igitur monstrose faciunt, nisi impellente
spiritu sancto singulariter et certo verbo iussi, alioqui manent et
vivunt in communibus affectibus et studiis, non occupantur singularibus
operibus, sicut Pontificis sancti, qui in vestis mutatione, in mutatione
loci, quod soli vivunt et se a reliqua multitudine segregant,
sanctitatem ponunt, et interim negligunt timorem Dei et dilectionem Dei,
colantes culicem et glucientes camelum: Es sind mucken saiger und cameel
schlucker.

Non talis fuit Abraham, qui cum omnibus monachis sanctior esset, qui vel
fuerunt, sunt, vel erunt unquam, tamen cum ad ignotos Geraritas accedit,
trepidat, et vitae metuit, suspicans, postquam tanta Sodomitarum fuit
malitia, in eo quoque loco nullum esse timorem Dei. Sic Sem et proavi
eius fuerunt patres familias, habuerunt verbum et docuerunt Ecclesiam.
Sic nos quoque in eo maneamus, quod Deus ordinavit: si enim Deus aliquid
singulare per te volet fieri, vocabit te et occasiones ostendet, quas
sequaris, hoc si non fit, gaudeat tamen unusquisque se esse in vocatione
divina, cum ista vulgaria huius vitae offitia sustinet et exequitur.

Papistae iactant canones suos et decreta patrum, quae tamen non habent
authoritatem divinam, ea adorant, et negligunt interim charitatem, spem
et fidem, imo quia persequuntur verbum, fidei hostes sunt. Hos fugito,
et imitare sanctorum hominum vestigia, qui non abhorruerunt a communi
societate, nec consuluerunt ocio suo, sed communibus huius vitae
passionibus subiecti habuerunt uxorem, familiam, quam sua industria et
labore aluerunt, sicut communiter solent omnes sani patresfamilias etiam
inter gentes.

Sed communia sunt, inquies? At commendata per scripturam sanctam, quae
testatur hominem ad oeconomica ac politica offitia creatum. Igitur 

[Seite 106]

communia ista sunt Dei ordinatio: quam autem requiris tu
magnificentiorem commendationem? aut quod clarius testimonium? Ancilla
igitur cum mulget vaccas, servus cum pastinat agrum, modo fidelis sit,
hoc est, ut statuat placere Deo tale vitae genus, et a Deo institutum
esse, Deo magis servit, quam omnes monachi et monachae, qui de suo vitae
genere certi esse non possunt. Oppone igitur hasce historias
traditionibus et canonibus hominum: certum enim spiritus sancti
testimonium hic est, qui describit suos sanctos, quod in fide, verbo et
confessione vixerint per reliqua omnia [Apg. 14, 15] similes aliis
hominibus, sicut Paulus ad gentes dicit: ‘nos sumus homines sicut
vos’, hoc est, similiter affecti: dolemus, cum dolor adest, gaudemus,
cum res cedunt ex sententia.

Saepe haec et libenter inculco, et scio non fieri absque fructu: tam
alte scilicet hic error omnium animis insedit, quod tantum admiremur
rara, aliena, monstrosa. Quin maneamus discipuli spiritus sancti et
scripturae, imitantes eorum vitam et facta, quos scriptura commendat et
proponit, non curantes, quod Abraham secundum suam singularem vocationem
fuit bellator, et occidit quatuor reges, id fecit singulariter iussus,
cum tale aliquid Deus abs te volet fieri, etiam te id iubebit, non
quidem de coelo per Angelos, sed per ordinariam potestatem. Id si non
fit, quiesce a singularibus, et propone tibi Abrahamum patremfamilias in
ea vocatione: etsi, ut Papistae dicunt, sunt laicalia opera: tamen
propter fidem et verbum vere sunt spiritualia. Sic gloriari monachus de
cucullo et monasterio suo non potest, sive canones patrum, sive decreta
Pontificum prae se habeat. Canones enim cum suis conciliis et decreta,
siquid habent boni, consentiunt cum scriptura sancta. Si non
consentiunt, nihil ea curamus: sed etiam ut suspecta merito fugimus et
abiicimus. Nos autem cum testimonio scripturae praedicamus civilia
opera, Voluit enim Deus nos ferre communes afflictiones et casus humanae
scripturae, et iubet, ne in iis desperemus, sed confidamus eum nobis
adfuturum: quin instruxit nos ratione naturali, qua regamus ista
civilia, ne tentemus Deum, subiicientem nobis terram: Nunc ad historiam.

Textus dicit a rege Abimelech raptam Saram. Hic oritur quaestio, quomodo
verisimile sit Saram ob pulchritudinem raptam, nec id a vulgari aliquo
homine, sed ab ipso rege, cum esset iam annosa vetula, annos scilicet
nata .75. In hac aetate pulchritudo formae commendari non solet: oportet
igitur illud saeculum vivatius, et robore complexionum longe fuisse
praestantius, quam hodie, iam enim mulieres ingressae .40. annum fere,
non amplius ad partum idoneae sunt, et Sara septuagenaria non solum
propter pulchritudinem commendatur, sed adhuc est in spe prolis.
Moderatiores igitur tum fuerunt homines, adiuti quoque sunt, ut existimo


[Seite 107]

clementia coeli. Hodie non gula solam affligimus nostra corpora et
debilitamus, sed etiam peccatis nostris corrumpimus coelum, hoc est,
Deum impellimus, ut inclementia tempestatum maior sit, quam illis
temporibus fuerit.

Et voluit quoque Deus, benedictionem magnam in suis conspici, quod [vgl.
Ps. 103, 5; Jes. 40, 31] qui Deum timent, eorum iuventus renovatur sicut
aquila, et efflorescit pietas eorum in corpus eorum, sicut de Mose, de
Iosua, de Cales et aliis testatur scriptura, quod vires suas iuveniles
etiam in graviore aetate retinuerint, quanquam omnino etiam hoc verum
est, quod moderatus victus naturam egregie sublevat. Ubi econtra etiam
firmissima corpora luxu dissolvuntur, et cum morbos cumulant, tum mortem
approperant.

[20, 3] Et venit Deus ad Abimelech in somnio noctis, et dixit ad eum:
Ecce, tu morieris propter mulierem, quam accepisti: Est enim iuncta
marito.

Abraham ea ratione, quam putavit salutis occasionem fore, uxorem suam in
periculum adducit. Nec in eo peccavit, quod tale consilium instituit,
ubi enim non est superius verbum, quod nos gubernet, rationem recte
sequimur. Loquor autem de civilibus: nam quod ad spiritualia attinet,
abunde patefecit omnia in verbo suo Deus. Subiecit autem externa et
corporalia rationi, nec opus est ad ea (simpliciter loquendo) spiritus
sancti admonitionibus: industria, studio, cura opus est, alioqui
tentamus Deum.

Quod igitur ad historiam attinet, describitur rex Abimelech, quod fuerit
rex pius: Haud dubie igitur ex eorum numero fuit, qui audiverunt
Patriarchas Sem, Salah et alios. Magnum enim est, quod Moses clare
dicit: Deum dignatum esse cum ipso loqui. Venit ad eum, non Angelus,
inquit, sed Deus. Singulariter igitur hoc notandum est: Cur igitur,
inquies, a tam pio homine metuit Abraham? Ego id existimo factum propter
horribile exemplum quinque civitatum. Expertus enim ibi est tantam
malitiam hominum, ut Deo ipso teste in tota regione ea non invenirentur
quinque homines iusti: Si ergo, cogitavit, in hac benedicta terra, quae
vicinum doctorem habuit summum Patriarcham Sem, tantum fuit impietatis
et scelerum: Quocunque veniam impios Sodomitas inveniam, homicidas et
adulteros: Ex hac cogitatione puto timorem hunc extitisse. Docent enim
nos nostra mala, sicut Graeci eleganter dicunt παθήματα esse
μαθήματα.

Nec potuit hoc argumentum ab homine sapiente contemni. Si enim tu
videres unam et alteram civitatem de coelo tangi, de quibus spem
habuisses, esse in iis Ecclesias bene institutas, quid de reliquis
sperares? quae infames sunt adulteriis, usuris, helluationibus, luxu,
dolis, fraudibus etc. qualia fere hodie sunt omnia emporia per Gemaniam.
Sic 

[Seite 108]

Sodomitae sanctum cor turbaverunt suis peccatis, ut spem abiecerit de
omnibus aliis hominibus. In eam cogitationem ipsa experientia eam
deducit, et quidem sine peccato.

Timet igitur Abraham vitae suae, et non sine causa, si diligenter
inspiciamus circumstantias. Erat ei facta promissio, hoc anno parituram
Saram, et promissio haec ideo illustrior et certior erat, quod erat
filio impositum nomen Isaac. Hoc laetum nuntium sequitur acerbissimus
casus quinque civitatum, quarum curam tantam habuit Abraham, ut pro eis
intercederet apud Deum, sed repulsam passus est, quod tanta malitia
esset istorum hominum, ut non quinque iusti inter eos invenirentur.
Deinde domestica calamitas accessit. Loth enim Sarae frater fuit, ei
primum eripitur uxor. Deinde per stultitiam filiarum committit
incoestum: haec tot et tanta mala, quae uno anno acciderunt, quid mirum,
si fregerunt cor sancti Patriarchae, ut nihil usquam putaret tutum esse?
Has circumstantias qui non observant, historiam non intelligunt. Ideo
etiam contemptim eam legunt. Mihi quidem mirum videtur, quod in tanto
luctu Abraham generare potuit.

Pertinent autem haec eo, ut discamus, quomodo Deus suos sanctos soleat
exercere. Monachi, quia uxorem habuit Abraham, ex qua suscepit filium,
existimant voluptuariam eum vixisse vitam, sed tentationes et pericula,
quae hoc uno anno ipsi varia et gravissima obiecta sunt, non vident.
Sunt enim imperiti certaminum spiritualium, quibus sanctorum fidem
assidue exercet Deus.

Extat in Papatu liber, sanctorum legendas seu historias continens, eum
valde odi, tantum eam ob causam, quod portentosos cultus et stulta
miracula ab ociosis hominibus conficta continet: Et revera tantum augent
contemptum politiae et oeconomiae, imo etiam ipsius Ecclesiae fere.
Fugiendae igitur et explodendae sunt tales fabulae: Caput doctrinae
Christianae est fides. De ea nusquam unum verbum totus liber meminit. Id
unum agit, ut monasticen et monachorum opera, quae a communi hominum
consuetudine alienissima sunt, laudet.

Sic hodie Papistae monastices authores plenis buccis depraedicant, quod
fuerint sancti homines: Sed quid hoc ad nos? non enim disputamus, an
Augustinus et alii sancti fuerunt: si autem de sanctitate loquendum
omnino est, an non sanctior Paulus? Imo an non sanctior Christus? Cur
igitur hos non sequimur? Cur horum canones seu doctrinam non
amplectimur? siquidem certi sumus, si Christum audimus et sequimur, Deo
nos placere.

Haec sanctitas nobis debebat sufficere: Non debebamus aliam sanctitatem
extra vocationem nostram singularibus operibus quaerere. 

[Seite 109]

Carthusiani per omnem vitam carne non vescuntur? Cur hoc? sanctus vir
ita instituit. Hoc autem respondere satisne est? quanto rectius
sapientissimus vir Augustinus, qui prae aliis hanc habuit lucem, ut
diceret se priorum patrum scripta ita legere, ut eis non credat,
quantumlibet sanctitate et doctrina praepolleant, nisi cum scriptura
conveniant. Praeclari et summi tituli hi duo sunt, sanctitas et
doctrina: Sed ad fidem non sunt satis. Ea tantum niti debet verbo Dei.
Haec Augustini sententia pulcherrimum iudicium proponit contra omnes
traditiones humanas. Hoc enim si sequaris dices, quantumlibet
eruditione, doctrina, sanctitate, opibus, potentia praepolleat Papa,
vadat cum sanctimonia, doctrina et reliquis donis, quo vult, nos eum non
audiemus, nisi produxerit scripturam sanctam.

Necessaria autem haec nobis cautela est, nam Domini nostri Iuristae
nondum desinunt laudare suos stultos et impios canones: Et pontificum
authoritatem tueri ac defendere.

Sed redeo ad Abrahamum, eum sic vides describi, quod ambulet in fide,
quod operetur multa bona, et patiatur multa mala. Hunc sequamur et alios
similes Patriarchas, habemus enim meliora exempla, quam quae Papa in
legendis suis proponit, et illi ipsi patres, quos Papistae praedicant,
in mera libertate servarunt, et servari iusserunt suas traditiones: id
Pap non facit, et nectit laqueos conscientiis, et facit necessarias.
Leges enim, quas iubet servari, iubet sub poena damnationis.

Sed sic Diabolus loqui debet, non Episcopus: Ideo recte Paulus [2.
Thess. 2, 3] Papam vocat filium peccati et perditionis, qui nihil
constituit, nisi peccatum et perditionem. Explodendus igitur est ex
Ecclesia, quam Christus voluit [2. Kor. 1, 24] liberam esse, sicut
Paulus dicit: ‘non dominamur fidei vestrae.’ Non voluit eam
subiectam esse tyrannidi doctorum. Agnoscit enim unum doctorem Christum,
cui in vera humilitate servit.

Tam varie igitur hoc anno vexatus et tentatus Abraham tandem etiam
consolationem suam invenit. Nam et uxor ei redditur a rege, et pervenit
in familiaritatem regis, et offertur ei hospitium liberale. De mendatio
supra diximus, cum similem historiam tractavimus. Nam in Aegipto idem
accidit Abrahae ante decennium, quod hic in Gerar.

Disputant autem in scholis de triplici mendatio, iocoso, offitioso et
pernitioso seu probroso, sed revera unum tantum mendatii genus est, quod
nocet proximo, vel in anima, ut Satanae mendatium, vel in corpore, vel
rebus et fama. Nam iocosum mendatium, ubi simulamus aliquid, pertinet ad
iuventutem instituendam. Ut cum recitantur eis fabellae, cum terrentur
ceu in scoena fictis personis.

Sic offitiosum mendatium, quod vocant, etiam in proximi commodum [Luk.
24, 28] fingitur. Sic Christus apud Lucam finxit se longius iturum esse.
Saulis filia affirmat Davidem in lecto decumbere. Ex hoc genere etiam
hoc praesens est, ut Sara fingat se sororem, non uxorem esse. Quod autem
rex Abimelech 

[Seite 110]

credit sororem esse, et eam ad se transfert, etsi ignorantia peccat,
tamen Deus eum punit, licet non ad damnationem, sed in gratia, ac certum
argumentum est fuisse sanctum virum, siquidem Deus cum eo loquitur, et
ne ita imprudenter peccet, graviter hortatur.

Pertinet autem hoc totum ad commendandum nobis Patriarcham Abraham,
cuius fides in hoc periculo fortiter luctata est: non enim leve fuit,
aut contemnendum incommodum, quod eripitur ei uxor, idque ab ipso rege,
ac eo tempore, quo promissum ei erat semen. DOMINUS enim tempus ipsum
notaverat. Hoc anno, inquit, Sara tibi pariet Isaac filium: in hac spe
dum vivit, uxorem amittit. Nesciens, quando Dominus eam sit
restituturus, et tamen firma fide statuens, promissionem Dei non fore
irritam. Varie igitur animus eius distractus est, cum respexit ad mundi
mores et exempla, dubitare de eventu coactus est. Notum enim est, quid
Tyranni soleant, et aegre patiuntur resisti cupiditatibus suis, ac ipsum
factum, quod advenienti eripitur uxor, confirmavit eius opinionem, quam
iam antea conceperat, nullum in his hominibus esse timorem Dei.

Sicut autem animus hic cogitationibus indulgens, fractus et debilitatus
est: ita vicissim, quoties de Deo et promissione eius cogitavit, certam
concepit spem, futurum, ut Sara restitueretur incolumis: atque ita vicit
carnis cogitationes fide, opponens verbum, et addens ardentem orationem.
Ac Deus invocatus mox addest, nec relinquit suos in periculis.
Impossibile est enim deseri credentem in promissione. Caelos potius
rumperet Deus, quam ut credentes negligeret.

Nec mihi dubium est, quin David ad hunc locum respexerit, cum in [Ps.
107, 6f.] Psal⌊mo 107. gratias agit pro auxilio tempore necessitatis
exhibito. ‘Clamaverunt, inquit, ad Dominum, cum tribularentur, et de
necessitatibus eorum liberat eos: Et eduxit eos in viam rectam, ut irent
in civitatem habitationis’ etc.

Disce igitur ex hoc loco, quanta res sit fides, et quam Deo gratum
sacrificium sit cor credens. Desertus enim Abraham a suo consilio per
promissionem servatur. Si igitur nos quoque in periculis vivimus, sicut
omnino necesse est, si modo volumus esse veri Christiani, confidamus in
Dei auxilium, quod promissio nobis certum facit, secundum sententiam:
[Ps. 50, 15] ‘Invoca me in die tribulationis, et eripiam te.’

Quibus gubernatio Reipub⌊licae commissa est, his multae obiiciuntur
difficultates. Itaque maior pars negligit offitium, et metuit offensas:
sed abiiciendus erat omnis timor, et in fide faciendum, quod verbum
iubet. Si enim homicidam vel adulterium ideo magistratus punire non
vult, quod propter potentiam vel opes sit formidabilis, et nocere
Reipub⌊licae possit, facit contra offitium suum, et contra voluntatem
Dei: respicere potius [Röm. 13, 1. 2] debebat ad promissionem, quae
dicit: ‘Omnis potestas a Deo, et qui 

[Seite 111]

potestati resistit, Deo resistit.’ Secundum hanc promissionem
procedere debet in vindictam malorum. Quod si odia aut inimicitiae
sequuntur, commendet se et salutem suam Domino in fide, et sentiet
defendi se divinitus. Hanc fidem qui non habet, connivebit ad publica
delicta, et sic Dei mandatum violabit, atque ideo sustinebit suas
poenas.

Sunt autem fidelis magistratus opera longe praestantiora, quam Antonii
heremitae et aliorum, qui quidem etiam possunt sancti esse, sed sunt de
minutulis sanctis. Pavent mulierum instar, et fugiunt pericula. At
Episcopus manens inter suos cives, intrepidus expectat gladium tyranni,
sicut Cyprianus, sic fidelis princeps, ut Constantinus, Theodosius: Item
fideles patresfamilias singuli in suo ordine infinitis periculis
expositi sunt: Sed quia de vocatione certi sunt, invocant Deum, et ita
fide liberantur.

Haec certamina praeparant sanctos, ut non sint sic molles, sicut
heremitae, qui nihil patiuntur, nisi quod ipsi sponte sibi accersunt.
Heremitas, Antonium et alios excusare potest Tyrannis principum
Ecclesias ubique dissipantium. Ponendi igitur sunt inter sanctos, sed
infirmos et pavidos. Ambrosius autem uno anno sanctius vivit, et plus
bonorum operum facit, quam Hilarion totis 70. annis. Vixit Ambrosius
communi more, et vixit coelebs, non ex necessitate aliqua, sed libere,
sicut coniugium est res libera. Deinde publice docuit, privatim pro
oportunitate alios consolatus est, alios obiurgavit, et Ecclesiae
defendendae summum habuit studium. Haec opera, etsi iudicantur levia,
tamen omnes omnium monachorum labores et cultus superant.

Magna igitur res est esse vel oeconomicum, vel politicum, vel
Ecclesiasticum magistratum, sunt enim hi ordines divinitus instituti:
Ergo qui in eis vivunt, etsi periculis non carent, tamen quia mandatum
de invocatione habet, debet certam auxilii spem retinere.

Si igitur de Christianorum vita, seu de legendis sanctorum scire vis,
quid sint, paucis dicam. Si es Christianus, in quocunque ordine sis:
Deus te exercebit varie per diabolum, mundum et carnem, idque in ista
communi vita, quae nullam singularem habet speciem. Lucere igitur debet
per omnem Christianorum vitam fides et invocatio. Huius exemplum ubique
in Abrahae historia vides: periculum est, quod eripitur ei uxor, etsi
autem dolorem animo excludere non potest, tamen non desperat prorsus,
invocat Deum, et credit Deum allaturum opem, ac sicut credit, [Ps. 105,
14] ita accidit. ‘Corripuit pro eis reges magnos’, inquit
Psalm⌊us. ita Abimelech quoque corripitur propter Abrahamum

Venit enim ad eum Deus, inquit Moses: Significans venisse Deum cum
terrore, non sicut solet, cum speciem usitatam assumit hominis,
columbae, agni. Facit autem id ideo, ut ostendat Abrahamum sibi curae
esse. De tribus Prophetiae speciebus: scilicet de Prophetia per se, de 

[Seite 112]

visione et somniis diximus supra, et quod ad somnia attinet, nota est
regula, quod examinandae tales revelationes sunt ad verbum et ad fidem.
Si enim a verbo dissentiunt, aut fidem destruunt, sunt Sathanica.

Quod Latine fecimus iuncta marito, in Hebraeo est (Beulath Baal) id est
maritata marito. Notum autem est vocabulum Baal, significat enim
maritum. Appellaverunt autem hoc nomine certa Idola, gloriantes se sic
[Hos. 2, 17] Deo coniunctos, sicut sponsa sponso. Hinc Oseas: ‘auferam
nomina Baalim de nomine ipsorum’, hoc est, non habebunt amplius
multitudinem Deorum seu Idolorum. Habebunt me unum verum Deum, quem vera
fide complectentur, sicut ego eos vero amore complectar.

Ad hunc modum hoc in loco quoque ponitur. Sara est maritata marito, id
est, iniuste facis, quod talem amas, quae habet maritum suum, a quo
amatur, et quem ipsa vicissim amat. Igitur ab ea abstine et marito eam
redde. Est enim praedicatio legis tam vehemens, ut nisi Deus regem
servasset, statim moerore et metu extinctus esset, sed erigit se fide,
et statuit Deum iustum: Itaque allegat innocentiam suam.

[20, 4.5] Abimelech vero non accesserat ad eam, et ait: Domine, nunquid
interficies quoque gentem iustam? An non ipse dixit mihi, soror mea est?
Et ipsa quoque dixit, frater meus est. In integritate cordis mei, et in
innocentia manuum mearum feci hoc.

Dupliciter consolatur Deus Abrahamum. Primo, quod curat restitui uxorem.
Secundo, quod ostendit ei Deus, non tam malos esse cives in Gerar, quam
fuerunt in Sodomis. Istic non abstinebant a viris. Hic autem admonitus
rex, quod Sara esset maritata, ab ea abstinet. Ac recte eius temperantia
et castitas praedicatur, quod non subito secutus furorem libidinis,
nuptias apparavit, neque irruit, ut Sodomitae, in hospites, raptam
mulierem domi honeste habuit, ac cum primum maritatam esse cognovit, eam
dimisit. Fuit igitur unus de sanctis regibus, qui suos haud dubie pie
rexit. Sicut versiculus dicit: Regis ad exemplum totus componitur
orbis.1� Ac Abrahae singularis consolatio fuit, talem invenire regem
etiam inter incircumcisos. Valde enim exercuit eum ista vel cogitatio,
vel tentatio, quod exemplo Sodomitarum admonitus statuere coactus
fuerat; totum mundum perditum et sine Dei timore esse. Haec cogitatio
tam illustri exemplo ei excutitur, ita ut, ubi plurimum metuat, ibi
innocentissimos homines, et vere sanctos inveniat.

Pertinet autem hic locus etiam ad commendationem coniugii, quod scimus
non tantum creatum a Deo, sed hic experimur, et videmus divinitus 

[Seite 113]

defendi, sicut etiam sextum praeceptum non tantum prohibet adulteria et
libidines, sed etiam sepes et munimentum est coniugii, ne violetur.

Oratio, qua Abimelech se apud Deum excusat, digna est, quam diligenter
inspiciamus, non desperat statim ad istam horribilem praedicationem
legis, quod audit ex Domino: morte morieris, sed primum allegat suam
innocentiam. Deinde certam spem habet in iustitia Dei, hoc est, in
misericordia eius. Non enim, ut in scholis docuerunt, iustitia rigor,
severitas seu iracundia est, qua Deus condemnat, sed qua miseretur
humilium, defendens eos contra vim iniustam, et sontes punit. Utrunque
enim iustum est, punire nocentes et innocentes defendere. Qui ad hunc
modum Deum agnoscit, quod sic iustus sit, ille facile terroribus
resistet, et inveniet, ubi acquiescat, sed requiritur etiam illud, quod
Abimelech hic dicit, integrum se cor et manus innocentes habere, hoc
est, requiritur bona conscientia, sed hanc cum retinere isti non
possint, qui indulgent peccato et carni, necesse est, si modo converti
debent, ut primum terreantur, non quidem leviter, sed ut, quo se vertant
nesciant, sicut in Petro et Davide videmus. Hi quoniam male sibi conscii
sunt, non excusant se, sed agnoscentes peccatum misere confunduntur et
humiliantur, et tamen appraehendunt tandem misericordiam, sicque per
fidem, quae mediatorem amplectitur, reconciliantur.

Sed cur Abimelech, cum solus compellatur, respondendo involvit totam
gentem? Non dicit nunquid me iustum perdes? sed nunquid gentem iustam
perdes? Potest responderi habuisse eum magnam familiam, et ab aliis
adductam Saram, et sic non solum regem, sed populum quoque peccasse.

� versus. Totam civitatem unius ob peccatum saepe plecti. Et
Horatius2� vere dicit: Quidquid delirant reges, plectuntur Achivi.

Valuit autem ad deprecationem intendendam, quod non tantum de sua
persona, sed de toto populo dicit: Deinde hoc quoque verum est, nullam
esse maiorem calamitatem regnorum, quam cum boni et sancti principes
decedunt.

Non autem satis est regi, allegasse suam innocentiam, etiam occasiones
recitat et culpam transfert in alios. Abraham, inquit, nemine cogente,
sua sponte professus est, hanc mulierem esse suam sororem, quin 

[Seite 114]

ipsa quoque interrogata confirmavit, se sororem, non uxorem esse. Cur
mentiti sunt? Si enim, quod res erat, hoc scivissem, nunquam hoc
tentassem etc.

Quid nos hic respondebimus? Accusantur Abraham et Sara a sancto rege:
Igitur aut mentitur rex, aut Abraham et Sara commiserunt peccatum?
Respondeo, sancti, quantumlibet magni, non tamen semper sunt excusandi a
peccato, quanquam enim Abraham plenus fide est, tamen infirmitate hic
lapsus est, et timuit sibi. Sed, inquies, causam habuit, sic excruciatus
erat illa misera ruina Sodomitarum, ut etiam tuta cogeretur timere. Haec
occasio metus, etsi contemni aut excludi ab Abraham non potuit, tamen
eum non prorsus excusat.

Primum igitur hic metus peccatum fuit, et ut fit, ex hoc peccato
sequitur aliud, ut mentiatur, et uxorem doceat mentiri. Sed sunt haec
[1. Joh. 1, 8] peccata in sanctis venialia. Iohannes inquit: ‘si
dixerimus nos peccata non habere, veritas non est in nobis’: et
habemus articulum fidei, credo remissionem peccatorum. Quare non
excusabimus penitus Abrahamum, sed includemus ipsum quoque in massam
peccatricem, sed tamen talem, quae licet impia non sit, tamen habet in
se reliquias peccati. Hoc etiam ex eo probatur, quod ipse Deus Abrahamum
non excusat, sed Regis excusationem accipit.

Talia peccata quotidie multa sancti faciunt, nam rapiuntur ipsi quoque
occasionibus, sed differunt haec peccata a peccatis impiorum, quae fidem
negant, et veritatem agnitam impugnant. Talis Abraham non est, et tamen
legem membrorum sentit, quae eum nonnunquam extra viam abripit: Cum
scilicet est extra paroxismum ardentis fidei, quando dies mali sunt, et
tempora tribulationis adsunt, sicut nos quoque quotidie in nobis ipsis
experimur.

Notabitis igitur, quod sancti non semper sunt excusandi ab omnibus
peccatis: Pertinet enim id ad nostram consolationem, ut statuamus eos
quoque habuisse corpus seu carnem, et sensisse suas affectiones, quas
peccatum originale etiam in fide renatis relinquit.

Sed hic alia quaestio incidit. Quare Deus talia peccata sinit fieri a
suis? Cur sic impingere eos permittit? ad hanc quaestionem rectissime
respondit ex effectu, ideo id ita permittit Deus, ut occasionem accipiat
multarum bonarum rerum, non enim labuntur sancti, ut pereant, sed ut
copiose eis Deus benefaciat, cumulandis maioribus bonis, sicut Romanos
8. [Röm. 8, 28] scriptum est: ‘Omnia cooperantur sanctis in bonum’,
ibi addit glosa etiam ipsa vitia.

Nam puod tribulationem et crucem Deus immittat eo fine, ut nobis [2.
Tim. 2, 12] prosint, nemini potest esse dubium. Nota enim est sententia
Pauli: ‘si 

[Seite 115]

compatimur: etiam conregnabimus’: Imo etiam compensat Deus
calamitates.

Filii Israel vendunt fratrem Ioseph. Is servus abducitur in Aegyptum, et
ibi novum ei struitur malum ab adultera, sed tandem cum gloria [1. Mose
50, 20] liberatur, Et recte dicit ad fratres: ‘vos cogitastis de me
malum, sed Deus id convertit in bonum.’

Sed, ut supra dixi, non solum mala passiva, quae nobis irrogantur, in
bonum cedunt, sed etiam activa, hoc est, mala, quae nos ipsi facimus.
Quomodo hoc, inquis? Quia homo pius, cum videt lapsum suum, pudefit et
confunditur, sic lapsus ille principio operatur humilitatem. Deinde
etiam [Spr. 24, 26] invocationem ardentem. Ideo Salomo dicit: ‘septies
in die cadit iustus, et resurgit’: non enim perseverant in peccatis,
sed ingemiscunt et dolent. Ac malum illud, quod in carne reliquum est,
est ceu calcar, quod nos excitat, ut nobis ipsis irascamur, nos damnemus
et clamemus cum Paulo: [Röm. 7, 24] ‘Infelix ego, quis me liberabit a
corpore huius peccati?’ Domine, tolle et crucifige carnem nostram. Sic
crescit fides occasione vitiorum, quorum semina in nostra carne sunt
reliqua.

[Ps. 4, 4] ‘Mirabiliter igitur gubernat sanctos suos Deus’, sicut
Psalmus dicit. [Ps. 18, 27] ‘Cum electo electus eris. Et cum perverso
perverteris.’ Non autem sic accipienda haec sunt, quasi statuamus
vitium bonum esse, manet enim vitium malum per se, sed in sanctis fit
occasio boni. Secundum sententiam: [Ps. 18, 26] ‘cum sancto sanctus
eris.’ Quicquid enim sancti faciunt, sanctificatur, hoc est, qui
sancti seu iustificati sunt, seu credunt ac timent Deum, hi etiamsi
labuntur, tamen exercetur et crescit fides eorum. Adeo mirabilis Deus
est in sanctis suis.

Sic Abraham ardens fide tentatur, ut metuat vitae suae, ac mendatio suo
dat occasionem, ut eripiatur ei uxor: hoc est vicium, sed quis sequitur
fructus hunc lapsum? nimirum hic, reaccenditur fides et oratio, redditur
Abrahae uxor, et pius rex consociatur cum Abraha, ut hac occasione magis
illuminetur, et ad perfectiorem cognitionem Dei perveniat, et ipsius
Abrahae orationibus adiuvetur. Et Abimelech rex sentit mortem et poenam,
non quidem in perditionem, ut apparet, sed ut Deus haberet occasionem
perficiendi eum, et incorporandi in Ecclesiam Abrahae.

Haec mirabilia Dei opera sunt in sanctis, hoc est, in credentibus, qui
non sunt impii, nec in peccatis perdurant, et tamen saepe labuntur per
infirmitatem, horum lapsus cedit ipsis in bonum, quia sunt sancti.

[Ps. 18, 27] Econtra inquit Psalmus: ‘cum perversis perversus eris.’
Nam eorum seu merita, seu bona opera (sic enim appellare liceat)
cooperantur eis in malum, quia pulcherrimis Dei donis, ingenio,
eloquentia, doctrina, robore corporis, forma etc. abutuntur contra Deum,
et paulatim indurantur et excaecantur in impietate sua, et tandem sic
superbiunt, ut videantur esse sibi prae caeteris Dii, haec donorum
perversio manifeste cernitur.

[Seite 116]

Mihi quoque accidit, ut saepe impingerem, ac multa consilia stultissime
praesumerem. Deus igitur gubernans omnia non addidit successum, ibi
confusus ego meipsum odisse coepi, et mihi irasci, ac humiliatus tanto
post maiore studio cavi, ne deciperer consiliis carnis, et verbum
diligentius amplexus sum. Deo autem egi gratias, quod sic mirabiliter
mutavit cosilium, et alium eventum longe meliorem concessit, quam ego
institueram. Sic accidit, cum Smalcaldiae essemus, recusavimus Papae
concilium, sed longe fuisset melius, id non recusasse, si modo aequis
conditionibus esset servatum.

Ita in omni vita accidit, multa vitiose facimus, consulimus, dicimus,
sed per ea humiliat sanctos suos Deus, et vertit in maius bonum, quod
forte sine illo nostro vicio non fecisset.

Haec sunt Theologica, quae non dicimus Canonistis et Sophistis, qui
tales nostras sententias studiose depravant et cavillantur, sanctis ea
dicimus, qui non indulgent carni, et tamen occupantur peccato, non
malitiose, sed per infirmitatem, hi cum lassi sunt, non debent
desperare, sed de Dei [Ps. 4, 4] consilio cogitare, qui mirificat
sanctos suos, ut in Psalmo est, hoc est, mirabili consilio eos gubernat:
sicut hoc valde mirabile est, quod sinit suos sanctos labi, ut
humilientur, ut accendatur fides et oratio, ut arceatur [Röm. 8, 28]
securitas etc. Vera enim est sententia: ‘Electis omnia cooperantur in
[Ps. 18, 26] bonum’, et: ‘cum sanctis sanctus eris.’

Sic Abraham hoc in loco incurrit vicium, sed fit occasio convertendi
regis et regni. Mirabile sane opus Dei, mirabiliter agentis et ducentis
sanctos suos, ut eos retineat in sanctitate timoris, et in superbia
fidei. Haec prorsus concideret, si infirmitas illa in sanctis non
maneret. Extolleret enim eos magnitudo donorum gratiae.

Sicut videmus in impiis, qui sua bona vertunt in mala, et sibi
occasionem malorum faciunt, gloriantur enim in donis suis, non gratias
agunt Deo, non fratrum necessitatibus succurrunt, sed cogitant se esse
aliorum Deos et Dominos, Sicut igitur sanctis omnia in bonum cedunt, ita
impiis omnia cedunt in malum.

Porro notabis hic quoque Deum non esse antinomum, incipit enim
occasionem suam a lege, postea, audita innocentia, absolvit et
consolatur Abimelech, ac varie ei benedicit, hic est processus divinus
et verus. Abraham quoque et Sara per vicium incidunt in pericula, sed
sunt ea occasio boni. Sociatur enim hoc modo rex cum domo et Ecclesia
Abrahae.

[Seite 117]

[20, 6.7] Dixitque ad eum Deus per somnium, etiam ego scio, quod in
integritate cordis tui feceris hoc, et prohibui etiam ego te, ne
peccares in me: atque ideo non permisi, ut tangeres eam. Nunc igitur
restitue uxorem viro. Est enim Propheta ipse, et orabit pro te, ut
vivas, quod si non restitueris, scito, quod moriendo morieris et tu et
omnia, quae habes.

Haec suavissima contio est, qua ipse Deus absolvit regem Abimelech sua
voce ab omni peccato, scio, inquit, cor tuum esse integrum, hoc est,
scio, quod vere me timeas, et nihil contra voluntatem meam malitiose
facturus sis. Ideo etiam te retinui, ne peccares: quod autem initio
durius te compellavi, feci eam ob causam, quae sequitur: Ut Abraham
consolationem acciperet, et tu venires ad pleniorem Dei cognitionem,
consociatus cum domo Abrahae. Manus igitur mea tecum fuit, ne peccares
in me.

Haec sunt verba gratiae singularis, quasi dicat, sum protector et custos
tuus, non solum, ut nihil patiaris tu in corpore et fortunis, sed magis
in anima: ideo initio visus sum tibi irasci: sed revera sic irascor
tibi, ne cogar irasci, et hoc modo retardo ipse iram meam, ut tu esses
sine peccato, ut consolationem haberet Abraham, et totum regnum tuum
converteretur. Quae potest suavior imago Dei proponi?

Iudaei igitur crassi asini sunt, qui hoc loc comminiscuntur percussum
pium regem in corpore, ut non potuerit attingere Saram. Sed aliud hic
audis, nempe quod Deus non affligit corpus: sed cor ipsum regis
conservat castum. Corpus enim afflictum esse potest, et tamen interim
cor ardet concupiscentia. Notabis igitur hunc locum, quod Deus sanctorum
suorum custos est, ne peccent.

Quod sic longa oratione cum Abimelech in somnis loquitur Deus, est
singulare signum misericordiae et gratiae, sicut econtra cum tacet,
certum irae signum est. Non etiamsi Deus in ira loquitur et obiurgat,
tamen gratia adest, quod fieri non potest, quin homines verbo
emendentur, et meliores fiant. Non enim Deus est otiosus orator,
quicquid dicit, magnum et fructuosum est, norat Abimelech Abrahamum
tanquam exulem et peregrinum, sed ex concione Dei discit, esse eum Dei
Prophetam, hoc est, eximium Dei servum, quo mundus nihil habeat
sublimius, siquidem divinitus iussus est, ut doceret mundum de Deo, et
Deo in mundo per praedicationem verbi colligeret Ecclesiam.

Vixerunt eo tempore adhuc Sem, Salach et alii Patriarchae, sed solus
erat Abraham, cuius domum elegerat Deus, ut esset Ecclesia, cui
promissionem dederat, futuram, ut per ipsius semen benedicerentur omnes
familiae terrae. Declaratur igitur divina voce, quod sit summus
Pontifex, apud quem certo inveniatur verbum Dei, remissio peccatorum et
vita aeterna.

[Seite 118]

Cogitare itaque possumus, in quanta posthac authoritate apud regem hunc
Abraham fuerit, siquidem ab ipso Deo Prophetam appellari audit. Ergo
humanissime complexus est eum, et audivit ex eo sapientiam coelestem de
filio Dei, ex Abrahae domo nascituro, et redempturo genus humanum,
sicque, sublata maledictione, aeternam benedictionem allaturo.

Ita constituitur Abraham Episcopus et Doctor divina voce, Rex autem cum
suis civibus est discipulus et auditor, ac benedicit Deus ei loco, ut
concipiatur et generetur in eo Isaac, et spiritus sanctus communicetur
gentibus, non autem circumcisio, quanquam gentes istae edoctae verbo
norant et credebant non esse alium Deum, quam qui ex Abrahae gente
circumcisa nasciturus esset.

Haec scilicet sunt ingentia illa bona, quae sequuntur veram doctrinam,
scilicet gloria Dei, impletio Decalogi, redemptio a morte et inferno.
Vident igitur pii, cur haec scripserit Moses, nempe ad confirmationem
promissionis fidei, quod etiam gentes pertineant ad Ecclesiam Abrahae,
etiamsi non sint circumcisae. Manent igitur vices istae in mundo:
Sodomitae impoenitentes ruunt et pereunt: Gerar autem convertitur. Sic
hodie indurantur et excaecantur aliqui: contra aliqui verbo credunt, et
eo illuminantur.

Quod Deus dicit Abrahamum oraturum pro rege. Vides, quam pulchre
scriptura ubique consentiat. Ubique enim coniungit spiritum gratiae et
precum. Abraham igitur Propheta est, ut doceat Dei notitiam veram in
mundo, et simul sacerdos est, ut oret, non pro se tantum, sed pro
Ecclesia sua, imo etiam pro gentibus, quae cum ea consociantur. Quod
enim Deus dicit: ‘orabit pro te’, hoc verbo vocat regem et suos ad
Ecclesiam Abrahae, et participat gentilis homo ceu Oleaster succo
pinguedinis olivae, et inseritur in eam. Abraham autem a Deo sic
commendatur tanquam summus Doctor et potentissimus orator seu petitor.

Sed, inquies, Quare Deus talia non facit sine Abraha? Quid tam longa
oratione opus est? Respondeo, honorat Deus honorantem se, et quia
Abraham est confessor Dei, Deus vicissim eum confitetur, et ornat
honestissimo testimonio, subiicit ei regem cum toto regno, ut fiant eius
discipuli.

De oratione saepius diximus, Deum paratum esse dare omnia, quibus
indigemus: sed tamen imposuisse necessitatem orandi, iuxta sententiam:
[Joh. 16, 24] ‘Petite et accipietis.’ Non autem nostra tantum causa
debemus orare, sed etiam ut praestemus Deo cultum suum. Qui enim orat,
confitetur Deum bonum, misericordem, ignoscentem esse. Sicut igitur in
Ecclesia verbum semper docendum et acuendum est, ita oratio semper
exerceri debet, ut gratia abundet, et dona inchoata in nobis augescant,
et gloria Dei ubique crescat.

Cur autem in fine repetit Deus comminationem? ideo scilicet, quod qui
indurati sunt, subinde relabuntur in peccata. Sic Pharao toties
admonitus, 

[Seite 119]

tamen nihil remittit de tyrannide, Saul quoque saepe iustificat Davidem,
et se accusat, et tamen redit ad ingenium, et conatur eum extinguere.
Sic petrosa terra accipit semen, sed manet sine fructu. Talis, inquit
Deus ad Abimelech, ne sis, aut morieris morte. Multi etsi cavent externa
scandala, tamen tandem fiunt securi: et Sophistae scelerate docent: Unam
scintillam charitatis sufficere ad aeternam vitam. Hi nesciunt, quod
verbum quotidiano auditu acuendum sit, et oratio perpetuo urgenda, si
velimus, persistere in gratia. Pertinet igitur haec repetita comminatio
ad regem excitandum, ut maneat in gratia sibi donata. Peccanti enim
minatur mortem, qui autem securi sunt, illi a se ipsis extinguuntur.

[20, 8] Abimelech igitur mane surrexit, et vocavit omnes servos suos, et
locutus est omnes sermones hos in auribus illorum, timueruntque illi
valde.

Haec diligentur notanda sunt, Proponunt enim pulcherrimum exemplum
poenitentiae. Non differt Abimelech emendationem sui facti de die in
diem, sicut nos procrastinatores solemus, qui, cum tangimur devotione
aliqua, promittimus in futurum tempus emendationem, audit Abimelech
concionem in somnis de cavendo peccato, statim igitur cum illucescit,
convocat totam aulam, et exponit, quid acciderit. Deinde vocat etiam
Abrahamum, et reddit ei uxorem. Qui igitur rex erat, iam fit Episcopus
sui regni, et spargit timorem et cognitionem Dei etiam in suos, ut ipsi
quoque Deum timeant, et verbum revereantur.

Summum autem donum est, quando ex rege fit Doctor, hoc est, quando pius
Magistratus seriam curam Religionis suscipit. Noverat Abimelech etiam
ante Abrahae adventum Deum, et pie suos rexerat. Sed ea Dei notitia fuit
generalior. Nunc, postquam ei contingit audire Abrahamum, discit quasi
propius intueri Deum, siquidem scit Abrahamum fore patrem benedicti
seminis. Hanc notitiam Dei spargit in subditos suos.

Hodie multi dicunt se amplexuros Euangelium, si ipsi reges
concionarentur, at cum concionatorum vulgus sic miserabile, pauper,
contemptum et prorsus plebeium sit, causam esse, cur sani homines eos
aversentur. Sed mentiuntur, qui hoc dicunt, impii enim semper negligunt
et contemnunt verbum, sive id Angeli de coelis, sive reges in mundo
doceant.

Quid enim in nobis desiderant? Nonne illustrissimus noster Princeps
sanctae memoriae Iohannes, Saxoniae Elector, anno 30. Euangelium Iesu
Christi per liberam confessionem Augustae in comitiis praesente Carolo
Caesare et omnibus Imperii ordinibus docuit, nec ipse solus, sed cum eo
et post eum alii multi.

Inanis igitur et fallax ista tergiversatio est. Si enim Deus Angelos de
coelo mitteret, sicut Sodomam misit, tamen non crederent impii. 

[Seite 120]

Valeant igitur cum sua diabolica Rhetorica, qui praetexunt vilitatem
Doctorum, et expectant lautos, splendidos ac potentes concionatores.
Sicut [Joh. 7, 48 f.] Iudaei dicunt, Iohan⌊nis 7.: ‘Creditne aliquis
in eum ex principibus et Pharisaeis? quin populus iste legem nesciens
est maledictus.’

Ruent autem tandem istae Diabolicae tergiversationes, quibus impii
pertinaciam suam ornant, et puniet Deus tam insignem verbi contemptum,
quid enim profuit, quod Angeli venerunt Sodomam? quod Loth homo fuit
integrae vitae, in quo sui cives nihil potuerunt repraehendere?

Sunt autem alii, qui alio praetextu contemptum Euangelii alunt. Quid,
inquiunt, boni ex eo natum est? hoc quasi ariete conantur subvertere
totam nostram doctrinam. Sunt autem corda piorum munienda contra has
scandalosas voces. Cur non Paulum audiunt? qui dicit, non multos
nobiles, [1. Kor. 1, 26] non multos sapientes vocatos, qui autem dicit
non multos, relinquit hoc, quod aliqui tamen sint. Sic Abrahae tempore
non multi reges veram doctrinam amplexi sunt, et tamen Abimelech eam
amplectitur, et fit suae Ecclesiae doctor.

Ita in comitiis Augustanis magna fuit multitudo principum execrantium
nostram doctrinam, sed tamen fuit etiam sanctae memoriae Iohannes,
Elector Saxoniae, qui Christum magno animo coram toto mundo confessus
est.

Si autem quaeris, quid ex nostra doctrina boni secutum sit: Responde
mihi, quid boni secutum est ex praedicatione Loth in Sodomis? Nimirum
quod, postquam sine fructu et frustra audiverunt verbum, coelesti igni
absorpti sunt, talis poena etiam nostros contemptores suo tempore
corripiet, et videmus, quod de die in diem magis excaecantur, et
insaniunt magis, haec ruinae initia sunt. Notabitis autem haec ad
obruendam Dialecticam Sathanae, qua multis oculos et animos
praestringit.

Mundus totus in illo Germanico proverbio positus est. Wenn du einen auff
dem ruck trugest biss gen Rom, und setzest yn unsanfft nider, so were
aller danck verlorem [so!].1� Nostra doctrina liberat omnes gentes a
carnificina et Tyrannide Sathanae, a peccato, ab aeterna morte, ab
infinitis monstris Papae et illo gravissimo conscientiarum onere: sed
infinita haec beneficia Dei ingratus mundus non videt. Si quod autem
leve incommodum obiicitur, quod aut rapiunt quidam bona Ecclesiastica,
aut liberius paulo loquuntur, vel vivunt, illud sic exaggerant, ut
nullus finis sit. Tales non sunt discipuli doctrinae, tantum captant
mala, seu in speciem viciosa, quae vident in professoribus Euangelii, ea
rapiunt in contumeliam doctrinae, ut eam obruant.

Sed cur non etiam Abrahami ministerium repraehenditur, ad quod secuta
est ruina Sodomae? ac sine dubio Sodomitae, si supervixissent, 

[Seite 121]

omnem culpam transtulissent in ipsum, quod nimis eis fuisset vicinus,
nam quod ipsius beneficio liberati erant, id iam dudum erant obliti. Sic
solet mundus.

Voco autem mundum non tantum infimae conditionis homines, sed optimos,
sapientia et virtute praestantes. Hi praecipui sunt, qui ex parvulo
incommodo omnium maximorum beneficiorum obliti, doctrinam Euangelii
iudicant, et odisse incipiunt.

Ac, proh dolor, nos quoque, qui verbum habemus, et de eo gloriamur,
levibus incommodis moti, facile obliviscimur aliorum beneficiorum Dei.
Mihi dedit Deus sanum corpus usque ad annum 50. dedit uxorem et liberos,
et, quod supra omnia est, cognitionem verbi sui satis magnam. Nunc cum
vel dissenteria, vel calculus nonnunquam me vexat, hoc unum malum
excutit memoriam omnium reliquorum bonorum.

Sic dat Deus mundo solem, pluviam et alia commoda, quod si intra annos
duodecim aut decem semel pestis vel fames incidit, ibi oritur clamor et
quaerela, et evanescit statim benedictio superiorum annorum. Dura autem
crux est, vivere in tanta hominum malicia, contemnentium beneficia Dei.

Diversum a nobis debebat fieri, ut devoraremus leviora et rariora
incommoda prae immenso mari beneficiorum, quibus Deus quotidie nos
obruit. Quid enim sunt omnia incommoda in unum cumulum comportata ad hoc
unum donum, quod Deus patefecit nobis verbum suum? An non igitur
pestilentes isti homines sunt, qui infinita doctrinae bona propter
aliqua incommoda negligunt?

⌊iorum 4. Tribulationes nostras esse temporales et leves, gloriam
autem, qua eas compensabit Deus, fore supra modum ponderosam iis, qui
non spectant visibilia, sed invisibilia.

Sed frustra haec contionatur Paulus. Mundus enim non credit, sed totus
occupatur visibilibus, invisibilia autem negligit, et pro nihilo habet.
Dedit misericors pater filium suum, qui mortuus est pro peccatis
nostris, is vicissim a nobis hoc postulat, ut confiteamur nomen ipsius
coram mundo, et nostram quoque vitam propter ipsius nomen amittamus, et
promittit futurum, ut hanc exiguam crucem sequatur aeterna quies, et
immensum gloriae pondus: hac promissione, quid potest esse suavius, quae
tam certam redemptionem a morte aeterna promittit, et est nostrae vitae
alioqui haec conditio, quod tandem mori necesse sit. Cur igitur non
potius propter Christi nomen morimur?

Sed natura non patitur magnitudinem bonorum cum parvitate malorum vere
comparari. Caro pro suo more semper obscurat infinitas magnitudines
bonorum finitissima finitate malorum.

Igitur nobis semper in conspectu sit catalogus beneficiorum divinorum
tum naturalium, tum spiritualium, et videbimus, ubi mali gutta est, ibi 

[Seite 122]

mare beneficiorum Dei esse, quae divina Rhetorica nobis amplificare
debemus, sicut Paulus egregie facit. Unico enim verbo haurit omnia
pericula et incommoda, de quibus mundus potest conqueri.

Dubia istorum fortuna est, quibus ministerium verbi commendavit Deus,
eiiciuntur ex suis sedibus, mactantur, subiiciuntur flammis, haec, [vgl.
2. Kor. 4, 17] inquies, an non mala sunt? Respondet Paulus, sunt sane,
sed levia et momentanea. Pariunt autem aeternum et infinitum bonum.

Hoc Paulus videt et credit, mundus nec videt, nec credit, sed tantum
occupatur praesentibus. Itaque si, ut Germanicum proverbium dicit, Romam
usque tuis humeris eum portes, et minus suaviter deponas, omnis gratia
periit.1� Non vult ullam crucem, ullum incommodulum, nullam festucam
mali sentire, cum ipse plenus sit trabibus, et praecipue Ecclesiae
incommodus et gravis.

Nos igitur, qui sumus Christiani, obruamus ista Diaboli portenta, et
extenuemus, Rursus autem amplificemus divina beneficia. Vere enim [vgl.
Röm. 8, 18] minutula sunt mala omnia, et exiguum cruciolum est, quod
nos portamus, si id comparemus cum beneficiis, quae ex creatione,
redemptione et sanctificatione ad nos redierunt, et in futura vita erunt
illustriora.

Sed redeamus ad historiam. Magna fuit Sodomitarum calamitas, quam
Patriarcha Abraham videre coactus est. Igitur Deus alio exemplo non
tristi, sed laetissimo et suavissimo consolatur, quod gentilis rex
Abimelech fit Episcopus, et docet Dei verbum in sua aula. ‘Vocavit,
inquit textus, omnes servos suos’, nec fuit frustra praedicatio haec.
Addit enim Moses: ‘et timuerunt valde.’

Est igitur haec pulcherrima Antithesis. Abraham liberaverat Sodomitas et
vicinas civitates, nec tantum corporale hoc beneficium eis praestiterat,
sed etiam docuerat de vera Dei notitia et cultu. Loth quoque, qui in
ipsis Sodomis habitavit, non tacuit, sed cognitionem Dei studuit
propagare, et libere confessus est fidem suam. Sed impii cives ambos hos
Doctores neglexerunt, et non solum non timuerunt Deum, sed etiam
contempserunt.

At hic contrarium vides in Gerarensibus, hi audito verbo ex rege timent,
humiliantur et convertuntur ad Deum, somnium regis sui nec norant, nec
viderant, Recitanti autem credunt, et ut verbum Dei suscipiunt, ac
timent: sic tamen, ut retineant spem gratiae divinae, ac Abrahamum
magnifice donant.

Brevibus haec commemorat Moses, nec ut gentilium historici ea
amplificat, nam id lectori reliquit. Pertinent autem haec omnia ad
consolandum Abrahamum, qui Sodomitarum exemplo territus suspicabatur 

[Seite 123]

nullum amplius in mundo timorem Dei esse. Ostendit autem Deus ei per
hanc occasionem, quod, etsi semper maior pars in mundo mala sit, tamen
Deus habeat suam Ecclesiolam, licet exiguam et absconditam.

[1. Kön. 19, 18] Sic in libris Regum consolatur etiam Heliam. Is enim
cum quereretur se solum relictum esse, qui retineret verum cultum,
respondet ei Deus: septem millia adhuc restare, qui omnes integri sint,
et verum Deum colant.

Nos quoque, cum tanta civium, rusticorum et omnis generis ordinum
ingratitudo et malitia sit, saepe in eam cogitationem impellimur, ut
statuamus totum mundum a Satana obsessum. Valde autem triste spectaculum
affligit piorum animos. Sed retinenda consolatio haec est, quae hic
Abrahae proponitur, quod tamen aliqui adhuc vivant probi et sancti
homines. Deus enim non est sine populo, est misericordiae et iuditii
Deus: Itaque eos, qui non impoenitentes sunt, sed humiliantur, et veniam
[Ps. 12, 2] petunt, servat et gubernat. Sic Psalmus 12. dicit:
‘Diminutas veritates a filiis hominum’, hoc est, mundum abiicere
veritatem et verbum, ac odisse. [Ps. 12, 6] Et tamen in fine dicit
Dominus: ‘propter pauperes exurgam.’ Ergo semper aliqui manent
reliqui, qui verbum retinent et amplectuntur.

Sic Christus cum cessisset Hierosolymis, quod lapidaturi eum Iudaei
[Joh. 11, 9] erant, iterum Hierosolymam venit, et addit duodecim esse
horas in die. Hoc est tempore mutari animos, et quosdam corrigere
malitiam suam. Sunt igitur vices rerum: alicubi Abraham tristissimo
spectaculo occupatur: in alio loco accipit consolationem, invenit hic in
exilio pios homines, qui humaniter eum complectuntur, et ut Prophetam
Dei reverentur.

Accedit maior consolatio, quod Sara concipit, et certam spem haeredis
facit. Ita copiose ostendit Deus se tenere diligere sanctos suos, hoc
est, credentes promissionibus suis. Varie quidem sinit exerceri eos, et
tamen fideliter servat promissa sua. Nemo igitur, etiam in summis
calamitatibus desperet, sed constantissime statuamus omnes, prius
ruiturum coelum, quam Deus promissionis suae obliviscatur.

Idem de Loth et filiabus eius sentiendum est, quanquam Moses nihil de
eis commemorat, sine dubio enim confugerunt ad Abrahamum, tanquam patrem
promissionis. Audituri ex eo consolationem contra tot et tanta mala, in
quae sic improviso inciderunt: praeterquam igitur quod ipsis quoque
mitigavit luctum consuetudo Gerarensium, timentium Deum, cum [2. Petri
2, 8] Sodomitae, ut Petrus inquit, afflixissent et oculos et aures
sanctorum hominum, ipse Abraham, ceu summus Episcopus absolvit eos ab
incaestu: etsi enim neque excusare, neque probare factum potuit, tamen
proposuit eis Deum ignoscentem et compatientem nostrae infirmitati.
Factum infectum fieri non potest, inquit. Igitur nihil nunc requirit a
vobis Deus, quam ut agnoscatis peccatum, et speretis in ipsius
misericordiam propter promissum semen.

[Seite 124]

Natos autem ex filiabus Loth filios sine dubio complexus est amanter,
sicut avi nepotes solent, et promisit eis regna. Itaque his quoque
calamitas, per quam humiliati sunt, peperit consolationem. Non enim
Abraham potuisset quiescere, nisi scisset rediisse Loth et filias cum
Deo in gratiam. Nos ergo, qui credimus promissioni, habemus Deum, qui
quidem [2. Kor. 4, 17] tentat nos, sed tentatione levi et momentanea,
sicut Paulus vocat, non enim facimus ut prophani illi, qui dicunt: Quid
boni est ex Euangelio? scimus enim Abramum credere in Deum, sed quid
inde boni habuit? Cogitur deserere patriam, et proficisci in exilium,
atque ibi inter gentes infinitas calamitates perferre. Haec mundus
iudicat esse mala, nec nos negamus, sed dicimus esse levia mala et
momentanea, si per Antithesim respicias in pondera et aeternitatem
bonorum.

Sed hoc soli credentes faciunt, qui scilicet spectant invisibilia, et
non visibilia, hoc est, qui simplici fide haerent in verbo. Tamen etiam
in temporalibus, ut supra diximus, bona praeponderant malis. Quanto
autem [Matth. 11, 29.30] hoc magis in Ecclesia verum est? in qua sonat
Christi vox: ‘onus meum leve est’, illis scilicet, qui credunt verbo
meo, ‘et iugum meum suave est’, si scilicet Christum spectemus, qui
promisit se nos refecturum, sicut addit: ‘invenietis requiem animabus
vestris.’

Nam verbum (‘invenietis’) significat sine quiete esse ad tempus
pios, sed illud tempus inquietum breve est. Requies autem animarum, quam
invenient credentes, erit ponderosa et aeterna.

Hoc tantum abest, ut impii vel credant, vel intelligant, ut ne quidem
praesentia sua bona, quibus quotidie fruuntur, recte norint. Si enim
totos quinquaginta annos commodissime vivant, et tantum paucorum dierum
febricula eos corripiat, omnium superiorum beneficiorum obliti, tantum
non prae impatientia insaniunt. Haec horribilis excaecatio Sathanae est
obscurantis beneficia haec. Ego Plinium propterea valde odi, quod
naturam sic accusat, quasi semper sit noverca, et non potius alumna,
declamitat de venenatis animalibus, serpentibus, Crocodylis etc. Sed
infinitam bonitatem tot vaccarum, taurorum, ovium, volucrum, piscium,
hominum non videt. Imo ne quidem solem et lunam. Ad hunc modum scriptura
sancta de creaturis non loquitur: quin spiritus sancti haec est
Rhetorica, ut extenuet mala, et amplificet bona. Sathan diversum solet,
cum tamen res ipsa loquatur, ubi unus portentosus serpens seu draco est,
esse mille vaccas, et ubi unus lupus est, esse centum oves.

[Seite 125]

[20, 9] Et vocavit Abimelech Abraham, dixitque: Quid fecisti in nobis,
et quid peccavi in te, quod induxisti super me et super regnum meum
peccatum grande? opera, quae non fieri debent, fecisti in me.

Rex Abimelech conterritus divina contione post ostensum peccatum
humiliatur, humiliatus audit remissionem peccatorum, et accipit
consolationem. Nunc etiam confessionem addit: Tandem sequuntur omnis
generis bona opera, quibus etiam charitatem suam erga exules declarat.
Porro haec confessionis verba non sic sunt accipienda, quasi solus rex
ea loquatur: est publica vox totius regni, hoc est, regis ac subditorum.

Et illustre exemplum hoc est, quod etiam ante Christum natum, imo ante
legem datam multi sine circumcisione Ecclesiae circumcisorum associati,
[Röm. 11, 33] et salvi facti sunt. ‘Impervestigabiles enim sunt viae
Domini’, Roma⌊norum undecimo, et impudens commentum est Iudaeorum,
quod somniant Deum abiecisse omnes gentes, et voluisse tantum a
circumcisis agnosci et coli.

Translator noster putat haec regis verba esse expostulatoria, sed
loquitur: ut inexpertus rerum spiritualium et tentationum. Non enim rex
cum Abrahamo expostulat, sed ex contrito et tribulato corde in summa
humilitate queritur de causa tanti mali. Et est unus ex illis, qui cum
Iob [Hiob 23, 15; Ps. 19, 13] dicit: ‘Verebar omnia opera mea.’ Et
cum Davide: ‘Delicta quis intelligit? [Jak. 3, 2] Ab occultis meis
munda me.’ Item Iacobus: ‘In multis offendimus omnes’: non enim
ludus aut iocus est audire verbum Dei. Cum enim tangit animum, est sicut
fulmen, quod etiam munitissima loca sua vi deiicit: sicut Pauli historia
ostendit, cum in itinere ad Damascum prosterneretur. Ibi non ampullas
verborum audiebat, sed sentiebat contundi spiritum. Sicut [Jer. 23, 29]
Dominus apud Hieremiam dicit: ‘Verba mea non sunt mollia, sed ignis et
malleus conterens petras.’ Paulus enim sic obfirmato animo oderat
Euangelium, ut esset ceu immobilis rupes, et tamen a malleo verbi
conteritur. [1. Sam. 2, 6] ‘Deus enim mortificat et vivificat, deducit
ad inferos et reducit.’

Non igitur, sicut homo cum homine loquitur, ita nobiscum loquitur [Hebr.
4, 12] Deus. ‘Verba eius sunt ceu anceps gladius, quo confodiuntur
corda.’ Non igitur superbiunt corda, sed extreme humiliantur, non
iactant opera aut merita, sed cum Iob verentur omnia opera, nec
inveniunt, quid Dei irae opponant, Sed etiam iusta sua opera vident et
sentiunt coram Deo impura et contaminata esse. Sicut Augustini
praeclarum dictum celebratur: Vae quantumcunque laudabili vitae hominum,
si remota sit misericordia.

Ex tali sensu etiam rex hic loquitur, non expostulat cum Abrahamo ceu
iustus, et non meritus hanc iniuriam, habet contritum spiritum, et quia
audit ex Deo, quod peccaverit imprudenter, circumspicit de causa. Et 

[Seite 126]

quia ex ipso Deo audit. Abrahamum esse Prophetam Dei, conqueritur de sua
calamitate. Eia, sancte Propheta, dic tu, quod est meum peccatum? quid
feci aut commisi? quod in errorem istum incidi, et cogitavi de tua Sara
ducenda in coniugem etc. Nam sic solent contrita corda, quiescere non
possunt, donec audiant, quod sit suum peccatum, ut possint remedium
invenire.

Dixerat autem Abraham Saram esse sororem suam, haec fuerat regi occasio
peccandi, si enim scivisset uxorem esse, nunquam induxisset in animum,
eam ducere aut rapere. Cogitat igitur: necesse est, praecessisse aliud
peccatum, quo merui, ut in hoc peccatum inciderem. Non expostulat
igitur, sed pavet et trepidat, et quaerit pacem conscientiae, nihil sibi
conscius est, et tamen sentit se alicubi peccasse, secundum sententiam:
[Jak. 3, 2] ‘In multis offendimus omnes.’ Nam etiam ignorantes multa
peccamus.

[Matth. 6, 12] Ideo Christus consulit, ut oremus: ‘dimitte nobis
debita nostra’, et iubet, ut nos quoque aliis sua debita remittamus.
Manent enim in nobis reliquiae peccati, quae quotidiana remissione opus
habent.

Papa cum suis ranis et canibus fortiter contra nos latrant, quod negemus
aut prohibeamus bona opera. Sed dicimus et hortamur omnes, ut bona opera
faciant. Hoc autem negamus, quod quantumvis bona opera opponenda sint
iuditio Dei. Hoc rex Abimelech hic sentit, nam pavefacta conscientia
nihil cogitat nisi peccatum, et amittit omnem gloriam et fiduciam,
quantumcunque bonorum operum habeat.

In hanc sententiam intelligendum est dictum Gregorii: Bonarum mentium
est, etiam ibi culpam agnoscere, ubi culpa non est. Papa, sicut decebat
Antichristum, detorsit id ad Tyrannidem suam confirmandam, et voluit se
ad hunc modum metui, sed male. Nam tantum coram Deo oportet agnoscere
culpam, quae non est, non autem coram hominibus. Vere possum dicere, me
non admisisse adulterium, non furatum esse, sed non possum universaliter
dicere, me nihil peccavisse contra sextum et septimum praeceptum.

Timendum enim hic Dei iuditium est, etiamsi nihil mihi conscius sim,
Peccatum enim nondum extinctum, nec penitus sepultum est, et Deo non
satis est, abstinuisse manus, etiam concupiscentiam cordis damnat. Recte
igitur coram eo culpam agnoscimus, ubi culpa nulla est, hoc est, [Ps.
19, 13] ubi nihil nobis sumus conscii. Recte cum Davide dicimus:
‘Delicta quis intelligit? ab occultis meis munda me.’ Habet enim
Deus contra nos etiam originale peccatum, tale nihil contra nos habet
Papa, neque Deus est, nec iudex originalis peccati. Si igitur iniuste
nos accusat, refutari debet, nec debet habere locum tyrannica in Satanae
ore nata vox: Sententiae nostrae etiam iniustae metuendae sunt, quin tu
dic esse refutandas, neque hic vel divi Gregorii, nec cuiusquam hominis
autoritas valere debet, 

[Seite 127]

non enim Papa Deus est, ut habeat culpam erga nos. Deus autem nos semper
obnoxios et sibi reos habet.

Habes igitur hic exemplum egregii confessoris metuentis peccatum, ubi
non erat, hoc est, ubi nihil sibi erat conscius. Audivit quidem
absolutionem ex Deo, sed cor semel pavefactum non potest aquiescere
satis, exercetur suis curis, etsi autem id non fiat sine ingenti
animorum cruciatu, tamen placet Deo, secundum sententiam. Spiritus meus
habitabit cum corde contrito. Hanc huius confessionis sententiam esse
probat, quod rex secundo Abrahamum orat, dicens, quid vidisti, quod
fecisti rem istam? Cum emphasi est verbum, vidisti. Videre enim
Prophetarum proprium est, quibus voluntatem suam Deus per visiones
patefacit, quasi dicat: scio te esse Prophetam. Age igitur dic,
habuistine revelationem aliquam de hoc tuo consilio, ac certo mandato
Dei dixisti, quod uxor tua sit soror tua? profecto subest culpa aliqua.
Cuius neque ego, neque populus meus conscius est. Si quid igitur
commisimus, quaeso dic, et agemus poenitentiam.

[[20, 10]1�, 20, 11 –13] Et respondit Abraham: quia dixi, certe non
est timor Dei in loco isto, et interficient me causa uxoris meae, sed et
vere soror mea est, est enim filia patris mei, tametsi non sit filia
matris meae, et facta est mihi in uxorem. Factumque est, cum me exulare
fecisset Deus de domo patris mei, dixi ad eam: hoc sit beneficium tuum,
quod mihi facies, in omni loco, ad quem pervenerimus, dices de me,
frater meus est.

Duo facit Abraham, se excusat, et regis conscientiam liberat, quasi
dicat: Deus non iussit me, nec quicquam Propheticum vidi, nihil igitur
metuas. Haec una vera causa huius simulationis fuit, quod relicta patria
etiam ex Hebron migravi, ubi multos annos fui, Vicinus Sodomis, ac eam
totam regionem liberavit Dominus per meum gladium, ego quoque oratione
mea et sedula intercessione liberare volui ab ira Dei, sed non potui
propter ipsorum pertinacem malitiam, eam cum viderem, fateor, cogitavi
nusquam esse homines, in quibus aliquis Dei timor sit. Cum igitur
periculum vitae metuerem, hac ratione iudicavi me servari posse. Plenus
igitur calamitatibus et miseriis hoc consilium institui: Itaque peto,
mihi quoque ut ignoscas etc.

Hae historiae dignae sunt, quae legantur, docent enim de perpetua
mortificatione sanctorum. Ideo ad vitam recte instituendam valde utiles
sunt. Quanto enim Abrahae fuisset facilius praebere iugulum lictori
feriendum una hora, quam sic quotidie occidi? Eruditur autem hisce
exemplis pius animus ad fidem, spem et omnes virtutes Christianas, saepe
igitur legenda sunt, semper enim cum nova calamitas obiicitur, Deus
novos sermones seu conciones habet, quibus eas mitigat.

[Seite 128]

Tale nihil vides in vulgatis legendis, seu historiis sanctorum, quae cum
ad summum perveniunt, laudant coelibatum. Sed longe facilius fuisset
Abrahae carere uxore, quam tot incommodis exerceri. Quia autem certam
promissionem posteritatis habet: ideo fert crucem, quam Dominus imponit.
Nihil de eo solicitus, quod hoc vitae genus adeo est sine omni specie
sanctitatis.

Postquam autem excusavit se Abraham regi, quod, quicquid fecit, ex
timore et confusione fecit post illas insignes calamitates. Existimasse
enim se, etiam in Gerar eadem peccata et impietatem eandem regnare, quae
in Sodomis et Aegypto expertus erat: addit iam aliam excusationem, quae
ad ipsam Saram pertinet. Pertinet autem tota haec longa commemoratio ad
consolandum regem. Cor enim vere perterritum difficillime erigitur, Id
videt Abraham, atque ideo longiore utitur oratione. Habuit, inquit,
causam aliquam, cur uxor se diceret sororem meam esse: Est enim vere
soror: sed non in eo sensu, quo tu accepisti. Usus enim sum figura
verborum, non quidem, quod te odissem, sed ex timore, nam sororis
appellatio aliquando propria, aliquando larga est. Ego large appellavi
sororem. Tu autem intellexisti proprie etc.

Porro hic quaestio est, quomodo dicat Saram filiam sui patris Thare? Nam
Moses clare hoc ponit, Thare habuisse tres filios, Nahor, Haran et
Abraham, et ex Haran natum Loth: Loth autem fuisse fratrem Sarae. De
Sara autem non dicit, quod nata sit ex Haran, nisi forte binominem
fuisse fingas, et supra in duodecimo capite appellari Iessam. Sed hoc
cum paulo durius sit, proximum est, ut statuamus fuisse privignam Haran,
qui siquidem mortuus est ante patrem Thare, Sara in domum Thare
translata atque ibi educata est, atque inde vocata Thare filia, ut neque
naturalis, neque legitima Haran filia fuerit, sed cum nuptiis viduae
adscita. Atque si hanc sententiam sequimur, praecisa iam est disputatio,
an potuerit Abraham fratris filiam ducere. Nam fratris privignam ducere,
lege non prohibitum est.

Quod nostra translatio habet: ‘postquam eduxit me Deus de domo patris
mei’: In Hebraeo est: postquam me (Elohim) dii errare fecissent. Est
autem diligenter considerandus, et bene notandus locus. Usitatum alioqui
est nomen Elohim, plurale poni pro Dei nomine, sed hoc in loco nomini
plurali Elohim, etiam verbum plurale additur, fecerunt errare. Iudaei
nota calumnia hunc locum cavillantur, quasi reverentiae causa sic
loquatur Moses: sed nos statuamus, idem Mosi consilium esse, quod in [1.
Mose 1, 26] primo capite. Ubi Deus dicit: ‘Faciamus hominem’, ut
scilicet diserte ostendat, in simplicissima divinitate esse pluralitatem
personarum, patris, filii et sancti spiritus. Neque nos hoc sic
fingimus, sed sapientiam hanc 

[Seite 129]

haurimus ex verbo Dei, quod apertum et clarum est, nec debet a nobis
depravari, sicut Iudaei depravant, praesertim cum sic pulchre consonet
scriptura sancta, et novum testamentum tam clare idem probet.

Ac sine dubio Abraham certo consilio apud regem hac phrasi uti voluit,
ut doceret eum de ministerio Trinitatis, quod Deus sit trinus et unus,
et quod promissum mulieris semen sit aeternus Dei filius, ac didicerunt
ex Mose sancti Prophetae, qui multo diligentius legerunt sacras literas,
quam vel nos hodie vel Iudaei, qui ita legunt sacra, ut magis
excaecentur.

Errandi verbum notum est, vult significare Abraham se exiise ex patria,
nescientem, quo iret, tantum secutum vocem Domini, postea Dominum
ostendisse hunc locum terrae Canaan: ibi autem sic se habitare, ut nihil
habeat proprium, et iam huc, iam in aliam partem cogatur migrare. Summa
est, significat se divina authoritate sic errare in aliena regione, ne
suspicetur Abimelech, eiectum sua culpa vagari: Dei, inquit, consilium
est et voluntas, quae me ita cogit, alioqui mansissem apud meos.

⌊ri 3.: ‘Impertimini honorem muliebri sexui.’ Cur autem scripsit
hoc Moses? nimirum ut proponeret exemplum optimi coniugii, quod rara
quidem avis in terris, sed tum DEO, tum hominibus res gratissima est.

�: Tria rara, sed DEO chara esse, concordiam fratrum, amorem vicinorum
et consensum coniugum. Causa autem est, quia homines fere sine oratione
hoc genus vitae ingrediuntur, et sicut porci tantum carnalia inspectant.
Ideo vera bona in marito non videt uxor, econtra maritus in uxore tantum
videt, quae offendunt. Cum igitur mutua condonatio non intercedit,
nascuntur lites et irae infinitae.

Dignum igitur hoc exemplum est, in quod coniuges saepe intueantur, ut
discant inter se amice vivere, qui enim nihil condonare vult, sed ad 

[Seite 130]

vivum exigere omnia, is miserrimam vitam vivet, et aliis quoque molestus
erit. Est enim haec vita vere, ut sic dicam, scabiosa, ulcerosa et plena
incommodis. Qui igitur in ea vivit, non ubique inveniet commoda. Fumus,
aiunt, coniunctus est cum igni1�, sic ubique incommoda commodis addita
sunt, bonae autem mentes incommoda ferunt pacienter, et pro commodis Deo
agunt gratias.

Quod Abraham universaliter dicit ad Saram: ‘in omni loco, ad quem
ingrediemur, dices, quod frater tuus sim’: Argumentum est magnae
infirmitatis et ingentis metus, significat enim se non solum metuere
sibi a Geraritis: sed ab omnibus aliis hominibus: itaque nusquam ausus
est confiteri, quod Sara esset uxor.

⌊ite 5. dicit: Heliam fuisse hominem similem [Apg. 14, 15] nobis. Et
Paulus de se ac Barnaba ad gentes dicit: ‘Sumus homines mortales [Apg.
10, 26] similes vobis.’ Et Petrus ad Cornelium dicit: ‘Sum homo tibi
similis.’

Etsi autem magnifice commendatur per Prophetas et Apostolos fides
Abrahae, tamen historia docet rediisse saepe usitatam infirmitatem. Vere
enim Deus sanctos suos mirabiliter ducit: Aliquando incedunt
simpliciter, ut alii homines, et videtur fides quasi sepulta, rursus
alio tempore pleni spiritu faciunt mirabilia, sicut supra quoque de
Helia ostendi, qui magno spiritu mactabat pseudoprophetas. Et postea ad
nuncium de furore Isabelis trepidabat, ac secedebat in desertum.

Haec in consolationem nostram spiritus sanctus scripsit, ut statuamus
sanctos homines non fuisse sine omni sensu, truncos aut lapides, quales
Papa fingit. Hieronimus de Hilarione scribit, quadraginta annis non usum
pane, et usque in septuagesimum annum non bibisse nisi aquam. Haec quia
portentosa sunt, admirantur homines, Sed nihil tale de Abrahamo audis,
is comedit, bibit, laborat, sicut alii homines: Si autem, fidem, spem,
charitatem, humilitatem, veram mortificationem respicias, longe excellit
Hilariones et Antonios omnes: habuerunt hi quoque suas macerationes (ut
sic appellem) et cruces, sed voluntarias et electitias, seu sponte
accersitas.

Abraham autem praecipiente Domino cogitur errabundus peregrinari de
gente ad gentem, et nusquam certam habere sedem, ac videre horribiles
calamitates, quas non elegit ipse, sed incurrit iubente Domino, et
pacienter tulit. Ubi econtra pontificii sancti etiam in levibus causis
impacientissimi sunt. Quam impatiens est ipse Hieronimus, siquidem unica
vocula excitatur ad scribendam invectivam. Hos igitur sanctos intueamur,
quorum exempla nobis proponit spiritus sanctus, qui pleni fide,
charitate, humilitate sunt, et tamen concurrunt infirmitates humanae, ut
consolationem 

[Seite 131]

habeant infirmiores, quin ipse Dei filius in carne nostra infirmus fuit,
toedebat, pavebat, fugiebat pericula etc.

[20, 14.15] Accepit autem Abimelech oves et boves, servos et ancillas,
et dedit Abrahae, reddiditque ei Saram, uxorem suam: et dixit Abimelech:
Ecce terra mea coram te est. Habita, ubi tibi commodum visum fuerit.

Ne quid desit, quod in pio rege desiderari possit, postquam docuit Moses
territum verbo: Deinde absolutum a peccato, et confessum peccatum coram
Abraham et tota aula sua, etiam de charitate, quam habuit, nos docet.
Non enim expulit peregrinum Abrahamum, sicut supra de Pharaone
audivimus, sed regaliter eum donat, dans ei boves et oves, servos et
ancillas, ac liberum faciens, quocunque loco velit habitare, quasi
dicat: Tu Propheta es, habes verbum et doces, Meum igitur, ut Regis
offitium est, ut te iuvem, ornem, defendam, alam etc.

Sic reverenter de ministerio verbi seu sacerdotio sentit. Debebant
igitur in hoc exemplum intueri omnes reges et Principes, sed fere malunt
similes esse Pharaonis, quam Abimelechi. Pertinet quoque exemplum hoc ad
consolationem Ecclesiarum, non enim suos perpetuo deserit Deus:
Vexationem et calamitates audivimus, quas pius Abraham passus est, ac
nisi promissione divina se sustentasset, non mirum, si prae tristitia
esset mortuus, ac verisimile est, bonum Loth eo anno mortuum moerore
animi. Venit autem Deus vere adiutor in tribulatione, in tempore
opportuno, et aperit ei regnum Gerarensium, ut in eo secure et tuto
vivat: Ac Sara quietum locum habeat, in quo pariat.

Sic Deus afflictam Ecclesiam consolatur, non enim perpetuo subiicit eam
tyrannis, dat nonnunquam pios reges et principes, qui Ecclesias fovent,
et eis benefaciunt. Tales extiterunt nostris temporibus Illustrissimi
Saxoniae Electores, qui ad se praecipue Ecclesiarum curam pertinere
iudicaverunt. Igitur et scholas instituerunt, et Ecclesias misere
neglectas idoneis ministris adiuverunt, aliis persequentibus verbum, et
turbantibus sua tyrannide Ecclesias.

Sed Abimelech intelligit, quantum donum sit, habere in regno suo verbum
Dei, cultum Dei, Ecclesiam Dei et Prophetam Dei. Ideo tam liberalis est
in hunc hospitem, maximoque honore eum afficit. Non tantum offerens
habitandi locum, sed etiam usum rerum, ut pro suo commodo utatur, quibus
opus sit.

Pertinet igitur hic rex in catalogum sanctorum principum, horum offitium
non est aedificare monasteria, sed fovere Prophetas, et defendere
Ecclesiam Dei. Etsi autem rari sunt, qui hoc faciant, tamen debet hoc
exemplum Abimelech in Ecclesia celebrari et lucere.

[Seite 132]

Etiam inter nostros multi hodie sunt, qui rapiunt Ecclesiarum reditus,
et defraudant pios doctores sua mercede. Papistae plane obsessi a
Sathana etiam persecutionem et gladium addunt. Itaque praemia sua
sentient, sed longe dissimilia iis, quae propter pietatem tulit
Abimelech: Orat pro eo Abraham, et sanatur, tyranni habent Ecclesiae
preces contra se, et tradentur aeternae morti.

Sic historia haec in Abrahamo proponit exemplum primum contionatoribus,
ut discant quomodo Deus soleat sanctos suos exercere in summis
virtutibus, fide, spe, charitate, ut possint carere et pati, ac discant
sperare liberationem. Haec vera exercitia sunt istorum, qui Prophetae
seu doctores sunt. In Sara proponit historia exemplum matribus familias.
In Abimelech principibus. Merito autem benedicenda est civitas Gerar,
quod filius promissionis ibi conceptus et natus est, ac miror nullum
locum extare in scripturis, qui mentionem huius loci faciat.

[20, 16] Ad Saram autem dixit: Ecce dedi mille argenteos fratri tuo,
ecce est tibi in velamen oculorum ad omnes, qui tecum sunt, et alios
omnes: Sic repraehensa est.

Hic locus aliquo modo difficilis est propter grammaticam, ideo
interpretes mire variant: Sed sententia tamen ex circumstantiis facile
potest colligi. Clare indicat Moses regem Abrahamo donasse, quae
donavit, et non Sarae. Sic enim dicit rex: fratri tuo dedi, quem
scilicet tu appellas fratrem, tibi nihil dedi. Addit autem causam, cur
Sarae nihil donet: ‘hoc, inquit, erit tibi in velamentum oculorum.’

Non mirum est, esse aliqua loca scripturae Sacrae, quae non satis
possunt intelligi. Quis enim hodie intelligit scripta scholasticorum,
postquam parisiensis modus loquendi desiit. Quando enim res et usus
rerum pereunt, tunc etiam vocabula non possunt intelligi. Qui iura non
didicit, forensia vocabula nullo modo intelligit, sic medicina habet sua
propria vocabula, sic Astronomia, quae nemo intelligit, nisi res prius
teneat.

Certum autem est, Iudaeos post negatum Christum amisisse res, nihil
igitur sani docere possunt, et frustra in grammatica se torquent. Saepe
unum vocabulum in decem significata partiuntur: ‘Amiserunt enim
verborum lucem, res scilicet. Ita hoc in loco difficultas in verbis est,
cum dicit: ‘erit tibi in velamentum oculorum.’ Nescis enim
velamentum passivene an active accipiendum sit, sed posterior particula,
praesertim si interpretes consulas, impeditior est.

Repraehendit Lyram Burgensis. Sanctes quoque discedit a reliquis.
Hieronymus verbum memento addit, ut expleat sententiam, ac sine dubio
vertit repraehensam: Sed indocti depravarunt locum, et fecerunt
depraehensam. Verbum enim notum est, quod significat repraehendere,
arguere, 

[Seite 133]

[Ps. 6, 1] castigare, corrigere, ut Psalmo sexto: ‘Domine, ne in
furore tuo arguas [Jes. 1, 18] me.’ Et Esaiae primo: ‘Arguito me.’

Sed omissa grammatica disputatione, sententiam videamus, quam ego hanc
esse simplicissimam iudico. Tibi, inquit rex ad Saram, ne quidem obulum
do, ut scilicet habeas velamen oculorum, hoc est, certum testimonium
tuae pudicitiae, quod te non attigerim. Si enim tibi donarem
peculiariter, suspicionem iniicerem aliis violati pudoris: Igitur
velamen oculorum passive accipio, ut sit phrasis singularis, sicut nos
latine dicimus obstruere os: Ita ipsi dicunt, velabunt oculos, hoc est
non audebunt te accusare, sed potius testabuntur te retinuisse illaesum
pudorem.

Huc faciat ultima particula, et repraehensa est seu redarguta, hoc est,
non solum nullo affecta est munere a rege, sed etiam repraehensa non ex
odio, sed ex mera charitate, hoc enim modo consuluit rex famae et pudori
Sarae. Hanc puto veram sententiam huius loci esse, de argenteis mille
affirmare nihil possum, quid valuerint, sed quia rex donat, existimo non
exiguam fuisse argenti summam.

[20, 17.18] Et oravit Abraham ad DEUM, et sanavit DEUS Abimelech et
uxorem eius et ancillas eius, et pepererunt, quoniam concluserat DOMINUS
omnem matricem domus Abimelech, propter causam Sarae uxoris Abrahae.

Haec particula primum probat Abrahamum fuisse Dei Prophetam. Deinde
praeclare commendat Ecclesiam Abrahae, quod vere sit Ecclesia Dei, ex
qua nasciturus sit salvator humani generis. Fuit enim Abraham pater
promissionis, et quocunque migravit, portavit secum non Deos, sicut
Aeneas, sed promissiones de Christo ex semine suo nascituro.

[Apg. 10] Sicut igitur Petrus Cornelium in actis docet: Salutem esse
tantum per filium Dei, factum pro nobis victimam in cruce: sic pium
Regem Abimelech Abraham docet de promisso semine, et personarum
pluralitate in divinitate. Hoc propheticum opus fuit, cum quo
coniungitur illud alterum de intercessione seu oratione, quae statim
exauditur. Impossibile enim est, iusti orationem irritam esse,
promissiones enim mentiri non [Joh. 16, 23] possunt: ‘Quicquid
petieritis patrem in nomine meo, dabit vobis.’ Item: [Luk. 11, 10]
‘omnis, qui petit, accipiet’ etc.

Quod dicit textus sanatas ancillas, intelligit ancillas mulieris regi
subditas, sicut in regum libris: ‘Es tu servus Saul’, id est,
subditus? Iudaeorum foedum commentum de percusso Abimelech in
genitalibus explodendum esse dixi, satis primum percussus est voce Dei
in lecto. Non enim sine ingenti omnium virium concussione talia somnia
abeunt, sicut 

[Seite 134]

Danielis exemplum testatur, qui post colloquium cum Angelo graviter
aliquot dies decubuit.

Deinde triste spectaculum regem afflixit, quod vidit in partu uxorem
suam periclitari, et audivit idem frequentius solito pati etiam
subditorum uxores. Non igitur in pudendo loco percussum regem credo: sed
quod aegrotus factus sit ex ista castigatione, quam in somnis audivit,
morte morieris. Deinde etiam periculo uxoris, quam videt poenam peccati
sui ferre, nec posse parere: Concluserat seu arctaverat omnes matrices
Dominus, ut non possent eniti.

Vocabulum Hebraeum (Rechem) proprie significat habitationem foetus in
utero materno, ac per synecdochen aliquando accipitur pro tota muliere,
usurpatur etiam pro clementia et misericordia, quae huic sexui
peculiariter tribuitur, quod sit naturaliter factus seu creatus ad
fovendum, alendum, miserandum etc. Hunc affectum miserationis habet hic
sexus prae viris, ideo ab hoc affectu vocantur mulieres Rechem. Quin
Deus quoque se vocat Rechem, quia scilicet sit miserator, qui nos non
abiiciet in calamitate positos, sed misereatur nostri, et foveat nos.

Poena igitur mulierum Gerarensium non tantum fuit labor pariendi, sed
desperatio enitendi, id quantum malum sit norunt foeminae. Omnes igitur
mirati sunt, quod tam multae parturirent, et tamen eniti non possent.
Sunt autem per orationem Abrahae subito sanatae, et in isto suo periculo
didicerunt peccatum regis, et crediderunt Abrahamum verum Dei Prophetam,
et in eius domo veram Dei Ecclesiam esse, ac conversi sunt ad Deum
Abrahae, quem Dominus una cum Sara sic voluit consolari, ut posset
concipere.

Quod nostra translatio habet: ‘propter Saram, uxorem Abrahae’, in
Hebraeo est, propter (Dabar) verbum vel causam Sarae, sicut liber
inscribitur verba dierum, id est, res gestae temporum. In summa proponit
Moses in hac historia exemplum orationis et exauditionis, et quam tenere
Deus diligat suos credentes, quam curet solicite, et quam liberaliter
eis auxilietur, ut discamus nos quoque credere, et expectare auxilium
tempore oportuno.

Hic locus bonum argumentum et exemplum est pro Papistis, Abraham accipit
munera a rege, et orat pro eo, idem, inquiunt, nos facimus in
monasteriis, iuste igitur accipimus dona, quae offeruntur, Item honores
et dignitates: cur enim recusaremus haec, cum videamus Abrahamum non
recusare? facile enim patitur se glorificari et locupletari. Cur igitur
nos oraremus gratis? sicut vos Lutherani docetis.

Ad hoc argumentum simpliciter respondeo, fac idem, quod Abraham fecit,
et dabimus tibi omnia. In hoc facile est imitari Abrahamum, ut 

[Seite 135]

accipias ab aliis, imo ut discurras hinc inde, et extorqueas pecuniam
praetextu orationis, sed orationem imitari profecto non facile est, et
orator, qualis Abraham est, non solum dignus est, ut alatur, sed etiam
ut honoretur, [1. Tim. 5, 17] sicut Paulus de verbi ministris dicit,
quod duplici honore digni sunt. [Matth. 10, 10] Et Christus:
‘Mercenarius dignus est mercede sua.’

Narratur de sancto Hulderico aluisse eum mendicum quendam, qui quotidie
pro ipso oraret: Accidisse autem, ut oeconomus eius quodam die mendicum
negligeret, et portionem solitam non daret: Itaque mendicum etiam
intermisisse orationem: Quia autem Huldericus aliquid incommodi passus,
et eo die periclitatus erat, interrogat mendicum, orassetne eo die pro
se: Mendicus id negat, et addit causam, nihil sibi eo die ab oeconomo
esse datum. Igitur Huldericus obiurgat oeconomum, quod sua tenacitate
privaverit ipsum intercessione mendici. Heus, inquit oeconomus, quanti
esse putas orare unum pater noster? Huldericus eum ablegat Romam, ut
interrogaret, quanti aestimaret unum pater noster: Respondit Pontifex,
nummo. Hic cum rideret oeconomus, respondet secundo Pontifex, aureo
aestimare. Tertio respondens ait: Totus orbis cum omnibus suis opibus
pro uno pater noster satisfacere non posset.

Haec sic fortasse ficta sunt, sed profecto non sine fructu, aut frustra
narrantur. Si ergo Papistae tam ampla beneficia recte possidere volunt,
orare ipsi quoque debent, sed cum oratio requirat fidem in Christum,
ipsi autem non solum sine fide sint, sed etiam verbum, quo solo fides
nititur, oderunt et persequantur, nulla prorsus apud eos oratio esse
potest. Oratio eis tantum linguae labor est, clamant et vociferantur in
templis sine omni intellectu, nec suam miseriam, nec Dei misericordiam
recte norunt. Oratio autem sine intellectu, est etiam sine affectu, quia
ignoti nulla est cupido.

Sic Papistarum oratio taediosum opus et molestissimus labor est, qui ne
quidem obulum valet in oculis Dei, imo est abominatio, siquidem sine
fide sunt, et Deo honorem suum non tribuunt, quod gratis ignoscere, et
propter Christum dare velit, quibus indigemus.

Hoc nullus monachus statuit, et tamen tegunt impietatem suam isto falso
operculo, quod Ecclesia mandaverit, sic in templis vociferari, et quod
Pontificis authoritate liberati sint ab orando, et tantum obstricti ad
legendos psalmos: Sicut in decretis sententia haec est valde celebris:
Nullam attentionem esse necessariam nisi verborum.

Tales oratores seu petitores quis non execraretur? Templa igitur ipsorum
vere sunt scholae diaboli, et debebant decuplo spoliari praebendis suis,
quia primum non orant: sunt enim sine fide, et quae orant, non
intelligunt. Deinde ex oratione faciunt laborem linguae, et ex tritura 

[Seite 136]

verborum cultum Dei, cum vere sint in omnibus suis orationibus blasphemi
in Christum: sunt autem affirmativa peccata, sic enim appellare licet
docendi causa, longe horribiliora, quam peccata omissionis.

Cum igitur monachi et canonici suas orationes tanti faciant, ut eas
etiam vendant, nihil iis sceleratius dici potest. Isti autem veri
oratores sunt, qui habent verbum, sicut Abraham, nec dubitant se esse
filios gratiae, quia vocati, et a spiritu sancto per Euangelium eruditi
sunt, ac imbuti agnitione Christi, per quem facti sunt haeredes Dei.
Haec gloria, quae non ex nobis, sed ex coelo contingit, necesse est ut
adsit, cum volumus orare. Nisi enim credamus nos placere Deo, quo modo
de oratione possumus cogitare, quod Deo grata sit? Qui autem de eo
dubitat, sicut omnes Papistas de hoc dubitare necesse est, frustra
orabit.

Contra qui credunt se propter filium Dei in gratia esse, etiam cum aliud
agunt, sine intermissione orant. Est enim in eis gemitus inenarrabilis,
qui non quiescit nec sabathisat, sed replet orbem terrarum dies et
noctes clamoribus, imo etiam ipsum coelum. Hoc gemitus Papistae non
vident: Igitur palam nos accusant, quod nihil oremus: se autem
gloriantur dies ac noctes orare. Cum, quid vera oratio sit nesciant, ac
multo minus, quid vera oratio faciat, et quam sit efficax, et tamen de
merito orationis multa blaterant.

Quod ad verba attinet, orant nobiscum orationem Dominicam, quid autem
orent, nec vident, nec intelligunt, nesciunt quid sit Dei nomen,
nesciunt quomodo sanctificetur, nesciunt, quod sit regnum Dei: Et
quomodo vere orare possent pro sanctificatione nominis ipsius, et pro
adventu regni ipsius, cum nomen DEI, hoc est, sanam doctrinam
blasphement, et Ecclesiam persequantur?

Nos autem, qui retinemus verbum, intelligimus pericula, quae Sathan
Ecclesiae struit, et videmus potentiam regni ipsius, quod in hoc mundo
habet. Igitur vero affectu clamamus, sanctificetur nomen tuum, hoc est,
da sanctos et pios doctores in Ecclesia, qui nomen tuum patefaciant
mundo, quod sis misericors, et propter filium tuum pro nobis crucifixum
peccata condonare, et vitam aeternam donare velis, ut omnes homines in
misericordia tua confidant, et te invocent, te praedicent, tibi gratias
agant, etc., hoc enim est sanctificare nomen Dei. Veniat regnum tuum,
hoc est, da spiritum sanctum, qui nos gubernet, et serva nos, ne
relabamur in regnum Sathanae, qui verbum, fidem, cultum Dei omnem
conatur abolere etc.

Sic cum oramus, sumus ipsi quoque Prophetae, seu Prophetarum filii et
discipuli: nec opus est, ut futuri eventus nobis revelentur. Satis ad
Prophetae offitium est, quod scripturam intelligimus, et alios docere
possumus, ac nos inter nos precibus adiuvare. Qui enim Propheta non est,
neque docere, neque orare potest nec ullum opus bonum facere.

[Seite 137]

Commune igitur Prophetae nomen est omnibus Christianis, et qui hoc
negat, etiam neget se baptisatum et verbo institutum esse: Saltem haec
differentia est, quod alii spiritum Dei plenius habent, alii minus
plene, etsi enim non tam copiosus est in me, ut in Helia, tamen pro sua
parte etiam in me est: igitur et doceo verbum Dei, et oro pro Ecclesia,
quod si Abraham maiorem spiritus mensuram habuit, tamen non habuit alium
spiritum, non habuit alium Dominum et Deum.

Frustra igitur Papistae hoc Abrahae exemplo suam avaritiam et rapinas
defendunt, sunt eis bona opera: in templo sine affectu et intellectu
recitare psalmos, vestire cilicio, abstinere a carnibus, sed non a
piscibus et vino. Haec iudicant digna tantis opibus, et tam lautis
praebendis.

Sed aliter spiritus sanctus et scriptura de bonis operibus contionatur,
requiri scilicet ad opus bonum fidem, quod in gratia sis apud DEUM
propter Christum. Hoc fundamento stante, postea omnia sancta sunt, sive
doceas verbum, sive consoleris afflictos, sive patiaris vel tuas
infirmitates [Joh. 14, 12] vel aliorum iniurias. Ideo Christus dicit:
‘Amen dico vobis, qui credit in me, opera faciet, quae ego facio, et
etiam maiora.’

Qualia autem fecit opera Christus? nimirum quae Patri coelesti
placebant, arguebat Pharisaeos, humiles consolabatur, haec Deo grata
opera erant: Sed etiam in navi dormiens, etiam iter faciens, edens et
bibens, placebat Deo: idem, inquit, accidit iis, qui credunt in me.
Atqui, inquiunt Papistae, laicalia haec sunt et civilia opera, frons
erat corruganda, erat fugienda, consuetudo hominum, et nihil faciendum,
quod simile esset aliorum factis. Sic scilicet probant se nihil scire de
bonis operibus, de quibus tamen perpetuo vociferantur. Nosque accusant,
quasi nihil boni operemur, et fruuntur interim opibus mundi, quibus
stercorantur et impinguantur. Sed veniet interitus eorum subito. Oramus
quidem pro eis: quod si ipsi impediunt sua impoenitentia orationes
nostras, et necesse est, istam Sodomam ruere et perire, tamen valebit
oratio nostra pro misero Loth et familia eius.

Caput XXI.

Saepe admonui Chronographiam in sacris historiis non esse negligendam:
ut consideremus, qui Patriarchae eodem tempore vixerint. Illustratur
enim mirum in modum historia. Vidit igitur Abraham totam illam
genealogiam, quae describitur genesis .11. Vixit enim cum Noah annos
.58. Sem autem annos .31. Arphachsad autem cum Abrahamo .84. Salah .3.
annos vixit post Abrahamum. Eber autem annos .64. Peleg vixit cum
Abrahamo annis .48. Regu .78. Seruh .101. Nahor .49. 

[Seite 138]

Thare .135. Hoc an non fuit pulcherrimum saeculum, quo verbum foeliciter
propagatum est per tot doctores, quorum aliqui, ut Sem, viderunt primum
mundum, hoc est, patres ante diluvium, ut Methusalem, qui ipsum Adam,
primum hominem, vidit: et tamen praevaluit Sathan in filiis iniquitatis.
Igitur et Sodoma deleta est, et bellis varie turbata sunt regna mundi,
Imo ipse quoque Abraham per speciosam Caldeorum religionem seductus, per
Sem et alios patres inde avocatus est. Hanc pestem induxit in mundum
Noë filius, Cham. Itaque Iaphet quoque degeneravit, et in sola domo Sem
mansit linea Christi, a quo in Abrahamum promissio translata est: Ita
Chronographia lucem historiae adfert, si totam temporum rationem
intuearis.

[21, 1 –3] Et DOMINUS visitavit Saram, sicut dixerat, et fecit DOMINUS
Sarae, sicut locutus fuerat: nam concepit et peperit Sara Abrahamo
filium in senectute sua. Certo tempore, quod dixerat ei Deus, et vocavit
Abraham nomen filii sui, qui sibi natus erat, et quem sibi pepererat
Sara, Isaac.

Moses admodum copiosus hoc in loco est, et fere omnes sententias bis
repetit, ut scilicet cumulatissimum illud gaudium sancti Patriarchae
nobis commendet, qui non solum locum securum, et faventem regem post
horribiles calamitates nactus est, sed Sara impraegnatur, et parit ei
filium, qui promissionis haeres est. Si autem cum liberi nuturaliter
nascuntur sine promissione, solidum parentum gaudium est, quanto magis
gavisus est Abraham hoc suo filio nato, quem tot iam annos promissum
expectaverat? Quod igitur in spe hactenus fuit, et ipse credidit, id
nunc in re est, ac, ut sic dicam, promissio iam incarnata est.

Huius gaudii sensum non possumus attingere, hactenus enim invisibilia et
impossibilia fuerant, quae Abraham crediderat, nunc visibilia sunt et
maxime possibilia, nobis in exemplum, ut discamus nullum esse solidum
gaudium in hoc mundo praeter illud, quod verbum creditum adfert.

Quod meminit temporis definiti et certi, fit, ut inculcet promissionem.
Utque magis consideremus verbum creationis, quam ipsum opus. Natus
igitur Isaac est sub illum ipsum diem, quo ante annum eversa est Sodoma,
ut scilicet pii parentes haberent gaudium, quo magnitudo doloris
pensaretur: Utrunque enim Deus facit, ducit ad inferos et reducit,
affligit et laetificat.

Quod igitur Moses subinde involvit verbum Dei seu promissionem in hanc
historiam, non ideo fit, quasi generatio ista communis inter nos sit [1.
Mose 1, 28] sine verbo. Quod enim Deus semel dixit: ‘Crescite’, id
verbum adhuc hodie est efficax, et miraculose conservat naturam: Sed
quotusquisque est, qui credit aut videt?

[Seite 139]

Sicut igitur Augustinus dicit de quinque panibus, eum, qui pavit quinque
millia hominum, adhuc hodie eodem miraculo pascere totum mundum: Ita
recte de generatione hominis dicere possumus, esse eam tam miraculosam
adhuc hodie, quam fuit generatio Isaac.

Sed grandia haec miracula viluerunt assiduitate: Igitur Deus aliquando
novum aliquod opus edit, non ut sit maius, sed ut ostendat ista communia
et usitata, quae nobiscum fiunt, illis singularibus similia esse, et
nasci ex eodem fonte, hoc est, ex omnipotenti verbo Dei. Quod enim
fruges crescunt, et conservantur species, hoc tam magnum est, quam
illud, quod [Matth. 15, 32 ff.] panes in deserto multiplicati sunt: nec
frustra est, quod Christus ubique [Mark. 8, 1 –10] in Euangelio
inculcat creaturarum imagines seu similitudines, sed nos surdi, caeci et
stupidi sumus, nec admiramur, nisi illa, quae singularem speciem habent.

Transitus per mare rubrum et per Iordanem magnifica fuerunt miracula:
sed quis admiratur hoc, quod nos quoque per ipsum Oceanum quotidie
transimus? Quid enim hoc aliud est? quod, cum natura aquae sit fluere,
[1. Mose 1, 9] et operire terram, tamen virtute verbi, quod Deus dixit:
‘congregentur aquae’, stat terra et aquae inferiores, et superiores
quasi suspensae pendent, nosque revera circum circa inter ipsas aquas
habitamus.

Idem de generatione hominis licet dicere, quae quanta res sit, nemo
intelligit, et tamen contemnitur secundum vetus dictum: Vilescit
quotidianum.1� In causa autem est peccatum originale, ex quo nata est
foeda libido, turpitudo, molestiae, morbi et alia mala, quae cum
sentiuntur, obruitur opus DEI una cum verbo, et incipiunt homines
abhorrere ab hoc sancto vitae genere, quod tam mirabilem benedictionem
Dei habet. Sed est haec communis fortuna omnium operum Dei, quod sic
contecta et quasi contaminata sunt multis offensionibus et miseriis.

Qui gubernat politiam, quam non sentit molestiam? Cives inobedientes
sunt. Disciplina ne quidem acerbis supplitiis retineri potest. Invidia
autem et odium poenae intolerabile est onus. Accedit deinde hostis
Sathan, qui scandalis imperia turbat. Haec omnia qui recte considerat,
putas, quod ad Rempublicam accessurus sit? Qui igitur sic gubernare
volet, ut retineat cor quietum, offendicula haec removebit ex oculis, et
intuebitur in verbum et voluntatem Dei: ibi videbit utcunque reliqua
sint, se in tali vitae genere esse, quod Deo placeat, eoque iubente
ingressus sit.

Totus mundus nihil melius, preciosius, dignius habet, quam Ecclesiam, in
qua vox Dei sonat, et Deus veris cultibus, hoc est, fide, invocatione,
pacientia, obedientia etc. colitur, et tamen sic obruta est cruce,
afflictionibus, ignominia, contemptu, ut mundus nihil foedius nec
perniciosius esse iudicet.

[Seite 140]

�, item esse molestum bonum. Quod si in verbum respiceremus, aliter
iudicaremus. Nunc peccato originis excaecati, verbi nullam curam
habemus, et tantum aestimamus illa, quibus offendimur.

Discamus igitur in verbum intueri et in voluntatem Dei, tunc aequo animo
perferemus omnia, quantumvis acerba. Moses pulchre separat vicium
libidinis ab opere Dei, siquidem toties inculcat Saram concepisse et
peperisse, sicut Dominus locutus erat. Item in ea aetate, in qua ardor
libidinis deferbuit. Ad hunc modum nos quoque separemus vitia, quae
peccatum originis attulit, a creatione et operibus Dei. Ego certus sum,
quod sum creatus masculus.

Est autem Dei ordinatio coniugium. Non, inquit, bonum est, hominem [1.
Mose 2, 18] esse solum, sed obiiciuntur ibi molestiae, vexationes,
tribulationes variae, quid tum? an non hoc potius est, quod sic Deo
placeo? quod Deus invocantem me exaudit, quod in calamitatibus liberat?
quod per sociam vitae, bonam uxorem, quam mihin adiunxi, varie mihi
prodest etc.

Ad hunc modum qui suas rationes instituit, collocat se in puritatem
[Hab. 3, 18] paradisi. Sicut enim Propheta dicit: ‘equi tui in luto
aquarum multarum, et tamen quadrigae tuae salvatio’: Ita tum in
oeconomia, tum politia, tum Ecclesia quoque accidit: omnia sunt
plenissima molestiarum, et tamen qui in verbum respiciunt, retinent
aequabilitatem animi, et sentiunt salutem. Deus enim, sicut in scaena
solet, cum sit rex regum, et Dominus Dominantium, saepe induit pallium
mendici.

[Jes. 45, 15] Itaque Propheta vocat eum ‘Deum absconditum’: sub
maledictione enim latet benedictio, sub sensu peccati iustitia, sub
morte vita, sub afflictione consolatio. Opus autem est, ut in verbum
intuearis: qui enim verbum non habent, sequuntur sensum suum, et manent
sine consolatione in lachrimis et luctu. Cur enim monachi abdunt se in
monasteria? nimirum ut liberentur a molestiis, quibus totum mundum
vident abundare. Eodem consilio Papa elegit caelibatum, quanquam
sanctitatis opinionem hoc modo captavit: sed molestiae, quas Deus
propter peccatum humanae naturae inflixit, non fugiendae sunt.

Considerandi autem fulgentes radii verbi divini, quibus ornavit Deus
oeconomiam, politiam et Ecclesiam, sic fiet, ut non offendamur molestiis
et incommodis, quae in paradiso nulla fuerunt, et in mundo necessaria
sunt ad coercendam naturam, et sane hoc, quod monachi in mundo fugiunt,
in monasteriis dupliciter inveniunt: Nam diabolus etiam in deserto 

[Seite 141]

habitat. In hanc igitur curam incumbe, ut in tali statu sis, de quo
certo possis affirmare, quod sit a Deo institutus: Hoc nullus monachus
de monastica, nullus Papista de coelibe vita dicere potest.

Haec causa est, cur Moses sic copiose celebret et extollat generationem
Isaac, ut commoneat nos, nihil tam respiciendum esse, quam ipsum verbum:
hoc qui faciunt, vident totum mundum plenum esse miraculorum, sed puri
sint oculi necesse est, alioqui praestantissima Dei opera assiduitate
vilescunt, et obscuratur gloria verbi et operum Dei.

Medici neque verbum, neque gloriam, quam mirabile opus generationis
humanae habet, vident. Ignota igitur vera causa, coguntur tamen effectum
admirari et laudare. Separant enim stercora et sudores illos seu
excrementa, hoc est, libidinem, et ipsum opus generationis purissime
inspiciunt per se. Considerant positum membrorum, qualitates, usus etc.
idque faciunt destituti hac spirituali sapientia, quam verbum ostendit.

Sed nos supra eorum sapientiam contemplamur etiam Dei voluntatem et
verbum, scilicet spiritualem illam coronam, qua Deus coniugium ornavit:
[1. Mose 1, 27; 1. Mose 2. 18] ‘creavit eos masculum et foeminam’:
‘Non est bonum hominem esse solum, [1. Mose 1, 28] faciamus ei
adiutorium.’ ‘Benedixit eis dicens: Crescite et multiplicamini.’
Haec est illa aurea corona, quam omnes pii coniuges gestant in capite,
nec prohibet, quod mundus immundus, ceu porci, os et oculos in lutum et
stercus figit, et tantum molestias aestimat. Nos nostra et quidem vera
bona discamus intelligere, et fiet nobis ex deserto paradisus, ut saltem
ferre et moderate tolerare, vel devorare omnia incommoda possimus: Ideo
tam diligenter inculcat Moses verbum Dei et promissiones.

[21, 4] Circumcidit quoque Abraham Isaac filium suum, cum esset filius
octo dierum, quemadmodum praeceperat illi Deus.

Abraham imponit filio nomen autoritate divina: ita enim Angelus Domnini
dixerat nominandum. Circumcidit quoque filium octavo die, ac addit Moses
id factum secundum praeceptum Domini. Sicut Abraham omnia facit secundum
verbum et vocationem: sic nos quoque demus operam, ne quid sine verbo
instituamus, neve in tali statu aut opere inveniamur, de quo dubitemus.

Papistae nos graviter accusant, quod electitia ipsorum opera et cultus
non recipimus. Sed hoc caput doctrinae nostrae est, ne quod vitae genus
aut opus suscipiamus, de quo non habemus expressum mandatum Dei.

Loquor autem de talibus operibus, quae ad cultum pertinent. Nam ratio
suum peculiare curriculum habet in civilibus, quae ipsa gubernat sine
verbo: Sed cultum nemo iactare potest, nisi habeat verbum, et verbo
tanquam pannulis involutus et quasi circumclusus sit, tunc nulla neque 

[Seite 142]

tentatio, neque molestia mundi incidere potest, quam non possimus
transire, [Hab. 3, 15] licet per aquas et lutum incedendum sit, tamen
secundum Prophetam vincemus, promittentem, quod quadrigae Domini
utcunque in luto haerentes sint salvatio.

Summum igitur thesaurum, quem sancti Patriarchae habuerunt, verbum
scilicet, habemus nos quoque: Demus igitur operam, ut eum recte
custodiamus, nec patiamur adversarios nos a plana via in spinosum
desertum abducere, et electitios cultus suscipere. Verbo prius probent
sua, et tum sequemur eos. Quod autem authoritatem patrum, Augustini,
Gregorii, item conciliorum praedicant: Respondemus nihil illa ad nos.
Nos verbum requirimus, Augustinus et concilia non sunt verbum, non
igitur in ipsorum viis ambulabimus, [Matth. 10, 5] secundum Christi
dictum: ‘In vias gentium ne abieritis.’

[21, 5] Et Abraham fuit centum annorum, cum sibi nasceretur Isaac filius
suus.

Hoc scribitur a Mose non tantum propter numeros annorum: sed magis
propter miraculum commendandum, quod Deus senem illum sic benedixerit,
ut anno centesimo genuerit filium, effoeto iam corpore per aetatem.
Separat autem hic quoque Moses ipsum Dei opus purum ab immundicia et
foeditate, quam peccatum originis operi Dei aspersit. Quia enim Abraham
centum annorum est, quis non videt eum1� accessurum fuisse ad Saram,
nisi Deus ita iussisset?

Disputationem de annis Abrahae, fueritne primogenitus, an non, supra
attigimus, et certum est, tum Iudaeorum, tum Lyrae supputationem falsam
esse, tollit enim sexaginta annos. Sed de his alio in loco.

[21, 6.7] Et Sara dixit: risum fecit mihi Deus, omnis audiens ridebit
me. Et dixit: quis diceret Abrahae, lactavit Sara filios, siquidem genui
filium in senectute illius?

⌊o 32. sic dicit Moses: ‘sedit, et surrexit populus ludere.’ [2.
Sam. 2, 14] In libris Regum: ‘surgant pueri, et ludant’, id est,
dimicent armis, et [1. Mose 26, 8] mutuis vulneribus concidant. Et infra
de Isaac: ‘vidit rex Isaac ludentem cum Rebecca’: Ubi, ut Iudaei
exponunt, loquitur de consuetudine coniugali. Grammatici igitur multi
sunt, Grammatistae autem innumerabiles, sed inter hos nullum invenias,
quem possis eruditum Hebraeum dicere. Quia enim res interciderunt, etiam
lingua seu vocabula interciderunt.

[Seite 143]

Nos sententiam ex ipsa re sumemus, neglectis Grammaticorum
contentionibus. Propria igitur significatio verbi est ridere. Quod
igitur dicit: Deus mihi risum fecit, significat, serio se laetari et
gaudere de filio nato, non tantum carnali gaudio, quale aliarum matrum
est, de quibus Christus dicit, non meminisse eas priorum dolorum post
partum, sed gaudio spiritus sancti, quod vere ex divina benedictione sit
mater facta.

Hactenus enim propter sterilitatem habita erat ceu maledicta mulier, cui
Deus vulgarem benedictionem invideret: Itaque calamitosam se esse
statuit sine dubio. Nunc autem nato filio gloriatur ipsa quoque de
divina benedictione, et gaudio exultans dicit: Deus etiam me facit nunc
ridere, et laeto animo esse, propter hoc suum insperatum beneficium.

Hanc sententiam confirmant opiniones istius temporis, quasi qui non
observant, quid mirum, si de vocabulis dubitent? Nam toto isto tempore
ante natum Christum in populo Iudaico benedictio coniugii maxima res
habita est, sicut econtra sterilitas pro maledictione est habita.

Hodie non tanti fit benedictio haec, propterea quod Papa invexit
coelibatum tanquam sanctum vitae genus. Qui autem in coniugio vivunt,
etsi carent hac benedictione, tamen non ideo timent iram Dei aut
contemptum hominum, tantum macerantur desiderio prolis, non autem
sentiunt iram Dei in conscientia, sic mutata opinio mutavit orbem
terrarum.

Illo autem tempore sanctissima haec foemina vixit in summa tristitia, et
quo magis sensit, se privatam benedictione, hoc magis fuit anxia. Nunc
igitur, cum respicit eam Dominus tanto cum foenore, ut non tantum pariat
filium, sed talem filium, qui sit futurus pater Christi. Ibi praeter
gaudium carnis est exuberans gaudium in spiritu sancto. Ideo sic gestit
gaudio, et loquitur verba, quae quasi singultus quidam sunt exuberantis
laetitiae. Scit enim ex hoc suo filio nasciturum, qui totum genus
humanum ab aeterna maledictione sit liberaturus.

Sed non tantum laetantis haec verba sunt, sed etiam verecundiae, quasi
dicat: Non solum mihi risum et exuberantissimum gaudium in spiritu
sancto fecit Dominus, sed etiam coram hominibus ridebunt me omnes, qui
audient. Nam parere puellarum est offitium, quarum aetas ad partum apta
est. Quod autem ego vetula effoetis viribus, et tantum non cadaver
pario, nonne dignum risu est? sicut igitur coram Deo summo gaudio
tripudiat: ita verecundatur coram hominibus.

Caeterum frequens est in omni lingua, quod verba alias proprie, alias
figurative significant. Itaque verbum (Sachak) quod proprie ridere
significat, per Antiphrasim, quae Hebraeis communissima est, usurpatur
pro irridere, sicut in Germanico vocamus per Antiphrasim nebulonem ein
fromm kind, ein edles kreutlein, ad hunc modum hoc in loco verbum
ridendi per Antiphrasim expono.

[Seite 144]

Dominus fecit mihi risum, est proprie dictum. Risus enim significat
gaudium: quod autem addit: ‘et homines ridebunt me’, est figurate
dictum, hoc est, culpabunt me, tanquam lascivam anum: sed benedictus
Deus, qui mihi hunc risum concitavit. Rident homines: rideo ego quoque,
et scio, quod Dominus risum hunc mihi fecerit. Sic sunt verba haec
gaudentis serio gaudio, et tamen respicientis in irrisionem mundi.

Particula sequens: ‘Quis diceret Abrahamo?’ etiam varie exponitur,
Grammaticos iterum video multos hic, sed Hebraeos nullos. Igitur summo
iure usurpamus nobis magisterium super omnes Rabinos. Non enim ex verbis
nascuntur res, sed verba ex rebus. Sicut Demosthenes cuidam
interroganti, quomodo recte dicendum esset, respondit: si nihil dixeris,
nisi quod bene sciveris. Re enim bene praevisa et recte intellecta,
etiam verba apta ad declarandam rem se offerent.

Igitur hic quoque ex usu rerum sententia quaerenda est. Sara igitur est
laetissima et plena admirationis, ut non possit satis exprimere
conceptum animo gaudium. Nisi, inquit, in cunis iaceret Isaac meus, quis
unquam dicere auderet Abrahamo marito natum esse filium? In Germanico
magis perspicue redditur: Wer durffts Abraham ansagen so ein gross
herrlich Wunderwerck?

Sed rectius nomen Abrahae exponitur materialiter, ut significet domum
seu familiam Abrahae, quasi dicat: quis unquam crederet aut dicere
auderet: Abrahae natum filium anno aetatis centesimo, uxoris autem
nonagesimo? Quis potuit cogitare possibile esse, quod his duobus
nasceretur filius? Sunt igitur verba laetitiae spiritualis et carnalis.
Quando enim cor laetum est in vero Deo, etiam caro exultat, sicut
econtra etiam corda affici videmus, cum cor triste est. Hanc posteriorem
sententiam puto magis propriam esse.

Iudaei hoc in loco etiam hanc quaestionem movent, cur dicat in plurali
numero Sara lactat filios, cum non habuerit, nisi unum filium Isaac, ac
fingunt Saram in convivio haec verba dixisse, de quo paulo post
sequitur. Cum enim reliquae mulieres persuaderi non possent, eam vere
peperisse, sed supposititium puerum a paupercula quadam muliere emisse.
Saram in convivio multos infantes, spectantibus omnibus mulieribus,
lactasse, et sic removisse suspitionem supposititii partus.

Talia sunt Iudaica commenta. Quanto simplicius est dicere, plurale
positum pro singulari? invenisse pecuniam dicitur, qui unum tantum
nummum invenit. Et pater dicitur de liberis, etiamsi unam tantum prolem
habeat, haec figura usitatissima est in omnibus linguis, sed Iudaei quia
res non intelligunt, neque vocabula, neque Grammaticam recte tractant.
Sicut nostri Sophistae, qui amissis rebus Theologicis, vere sicut caeci
palpaverunt 

[Seite 145]

in tenebris. Perpetuo enim verum est, quod ignorantia rerum affert
ignorantiam vocabulorum, qui postea ex vocabulis de rebus disputare
volunt, necesse est, ut hallucinentur. Usu et experientia rerum opus
est. Qui autem res non habent, impossibile est eos proprie loqui.

[21, 8] Et crevit puer, et ablactatus est, fecitque Abraham convivium
magnum in die illa, cum ablactaretur Isaac.

Augustinus hic quaerit, quare Abraham fecerit convivium, et quidem
magnum, non in die nativitatis aut circumcisionis: sed ablactationis,
cum videatur dies nativitatis convivio aptior, sicut fere omnium gentium
mos est, natalitium diem celebrare. Circumcisionis quoque dies divinitus
mandatus erat horum nihil de ablactationis die dici potest.

Augustinus concludit huius quaestionis nullam esse solutionem, nisi
intelligatur spiritualiter illud gaudium, quod habetur et nativitate
Christi. Ubi non opus est lacte, sed solido cibo.1� Hanc sententiam
Augustini non ideo recito, ut sugillem sanctum virum, qui solus hunc
locum attigit, sed quia bonum et necessarium est hosce sanctos patres
inveniri aliquando nobis similes, hoc est, homines esse, ut scilicet
stet gloria Dei nostri firma, qui est fortis in infirmitate, et sapiens
in stultitia et erroribus nostris.

Hoc Papistae non norunt, qui ex singulis dictis et verbis sanctorum
patrum faciunt articulos fidei, quibus non liceat refragari etiam in
minimo. Sed Deus in sanctis suis mirabilis est, et ita mirabilis, ut per
ipsorum lapsus et errores nobis ostendat suam sapientiam. Ideo uni et
soli verbo Dei credendum est, non canonibus, non sanctorum patrum
dictis, nisi quatenus cum verbo consentiunt: sicut ipse Augustinus de se
et suis libris dicit. Nemo enim habet potestatem onerandi Ecclesiam
novis articulis.

Quod igitur ad propositam quaestionem attinet, relinquo sancto Augustino
suum iuditium, hoc tamen non ferendum est, quod historiam tantum tractat
spiritualiter. Nam ipsae historiae per se explicandae sunt, non enim
sunt sine sensu, utcunque videantur leves.

Possumus igitur de sanctissimo viro Abrahamo sic cogitare, quod noluerit
imitari mores gentium, sive admonitus per spiritum sanctum, sive per
sanctos patres et maiores, qui tum adhuc vivebant. Sic Moses prohibet
ritus gentium, et praecipue Aegyptiorum.

Deinde hoc quoque verum est, quod ablactationis tempus aptissimum fuit
convivio. Cum Ismahel circumcideretur, erat annorum tredecim, et potuit
ferre per aetatem dolorem circumcisionis, Isaac autem octo dierum 

[Seite 146]

infans erat, cum circumcideretur, opus igitur tum habuit diligentiore
cura parentum. Circumcisio enim magnum dolorem attulit, sicut videmus in
Iosua. Populum substitisse et otium egisse, donec sanarentur a
circumcisione.

[1. Mose 34, 25] Et infra cap⌊ite 35. [!] commemoratur de Simeon et
Levi, invasisse eos Sichimitas tertio die, cum gravissimus vulneris
dolor est. Idem de nativitatis die possumus dicere, saepe enim non
infans tantum, sed mater quoque periclitatur a partu. Itaque hi duo
dies, nativitatis et circumcisionis, convivio non satis fuerunt apti.
Distulerunt igitur id ad ablactationis tempus, quo infans bene
convaluerat. Haec mea esset ratio, si de hac quaestione respondendum
esset.1�

Sed observandus hic quoque est locus communis, quod sancti patres etiam
convivati sunt, adhibuit enim sine dubio Abraham ad hoc convivium regem
et sacerdotem Sem seu Melchisedech cum sua familia et alios patres, ac
lautius instruxit culinam. Non enim frustra dicit Moses, magnum
convivium apparavisse. Licet igitur sanctis praesertim tristitia et
calamitate [Spr. 31, 6] oppressis, etiam corporaliter recreari, sicut
scriptura dicit: ‘da vinum moerentibus.’ [Ps. 104, 15] Item:
‘Vinum laetificat cor.’ Hic enim conviviorum finis esse debet, ut
traducant animos ad hilaritatem, et post tristitiam recreent animos.
Deus enim odit tristitiam, qua cum oppressa sunt corda, non possunt
laudare, non possunt gratias agere.

Fuit igitur hoc convivium non levium hominum, sed sanctissimorum Patrum,
qui gratias egerunt Deo de confirmata et completa promissione divina, ac
non solum corpus recrearunt cibo lautiore, sed etiam sanctis [Apg. 14,
17] sermonibus ipsum cor, sicut Paulus Actorum decimoquarto dicit:
repleri corda cibo et laetitia ex benignitate Domini.

� ‘Non in cubilibus, inquit Paulus, sed curam carnis gerentes, non
tamen in desideriis’, ne fiat, quod scriptum [2. Mose 32, 6] est:
‘Sedit populus, et surrexit ludere.’

Talia sunt Germanica convivia nimis liberalia, sed pii convivantur [5.
Mose 16, 11] ad exhilarandum cor et agendas gratias Deo: sicut Moses
inquit: ‘et epulabimini coram Deo vestro.’

[Seite 147]

Est et hoc observandum in hoc loco, quod Deus sic palpabiliter Abrahae
ostendit suam gratiam, promiserat ei filium, sed differt promissionem.
Interim Abraham solo verbo contentus credit promissioni, et haeret
simpliciter in invisibilibus. Fit autem suo tempore, ut invisibilia
fiant visibilia. Haec nos quoque imitemur, et nobis proponamus. Credimus
resurrecturam carnem nostram in extremo die. Id tam nobis debet esse
certum, ac si iam factum esset, habemus enim nos quoque verbum et easdem
spirituales consolationes, quas Abraham habuit.

Sicut igitur ante centum annos nihil fuimus, ita, cum mors aboleverit
carnem nostram, caro nostra iterum ex nihilo emerget et vivet. Sic
praesentia, quae iam habemus, palpabiliter nos docent de futuris, quae
habituri sumus. Nemo igitur obiiciat, quod Abraham promissiones habuit,
nonne enim nos quoque habemus promissiones in Baptismo et Eucharistia?

⌊um 14. Reliquisse eum in nobis certa testimonia suae praesentiae et
bonitatis.

Habuit tamen Abraham privilegium singulare et non contemnendum, quod nos
non habemus. Certus enim fuit de posteritate: quod ambo filii essent
victuri. Supra enim admonitus verbo Dei didicit ex Ismaele generandos
duodecim duces. De Isaac quoque norat nasciturum ex eo Christum. Hoc
exemplum in solo Abrahamo et eius familia videmus, nemo enim nostrum
certus esse potest uno anno de suorum posterorum vita. Sed hoc corporale
tantum beneficium est. Nos autem, quod ad spirituales promissiones
attinet, vel pares, vel etiam superiores Abrahamo sumus, ac, si tantum
possemus credere, sicut Abraham credidit, essemus in paradyso, imo in
ipso coelo. Non enim baptisati sumus in domum Crassi aut Caesaris, sed
in regnum coelorum. Ad hoc sumus absoluti et communicati. Et tamen in
tanta promissionum copia, quantam Abraham non habuit, stertimus ignavi,
et neque gratias agimus Deo, nec in spiritu laetamur.

Non igitur desunt nobis promissiones, sed fides nobis deest, quam
Abraham habuit. Apud Papistas autem etiam ipsa doctrina concidit, nihil
enim de fide, nihil de verbo Dei, quod absolvit a peccatis et
consolatur, nihil de promissionibus docent, tantum docent merita
propriorum operum. Baptismus prorsus apud eos mortuus est, tantum
contritos et confessos absolvunt, utentes coena Domini docent, quod
faciant opus obedientiae erga Ecclesiam. De remissione peccatorum, et
quod fide accedendum sit, nihil docent. Decet autem nos aperire oculos,
et bona, quae habemus, intueri, et de iis agere gratias, et laetari
sicut Abraham, qui non tantum in spiritu gaudet, sed etiam corporaliter.

[Seite 148]

[21, 9] Et vidit Sara filium Hagar Aegyptiae, quem genuit Abrahamo, quod
esset derisor.

Quidam in ea opinione sunt, factum hoc esse in ipso die convivii.
Offensum enim esse Ismaelem et Hagar illa convivii pompa, et
contumeliosum aliquid dixisse. Sed circumstantiae arguunt aliquot annos
post ablactationem haec accidisse, nec unius diei contentionem fuisse,
sed etiam [Gal. 4, 29] aliquot annorum, idque Paulus indicat, cum vocat
‘tempus persecutionis’. Nec fuit contentio de re levicula. Ismael
voluit habere praerogativam primogeniturae, et mater Hagar magnifice
superbivit, quod Abraham per ipsam sit factus pater. Haec puero Isaac
capaci iam per aetatem iniuriae et persecutionis obiecit frater, ac
fortasse, ut solet, maiorem familiae partem pertraxit ad se, ac si solus
haeres esset promissionis. Nam quod de duodecim ducibus ex se nascituris
audierat, id sine dubio iuvenilem animum intumescere fecit. Somniavit
igitur sibi regnum, et Isaacum prae se contempsit. Idem mater fecit erga
Saram, quae licet sanctissima esset foemina, tamen secundum canonem fuit
infirma. Ita enim sancti, ut saepe dixi, laudandi sunt, ut tamen maneant
nobis exempla patientiae et infirmitatis.

Itaque Sara tandem impatiens contemptus et iniuriarum, postquam remedium
nullum vidit, nisi ut eiiciatur e domo Hagar et filius, rem defert ad
Abrahamum. Nec unius diei haec contentio fuit, ut supra quoque dixi, sed
aliquot annis dissimulavit Sara iniurias. Videtur autem Hagar instigasse
filium, et fovisse domesticas rixas. Ideo durius in eam invehitur Sara,
ut sequitur.

[21, 10.11] Et dixit ad Abraham, eiice ancillam istam et filium eius.
Non enim erit haeres filius istius ancillae cum filio meo, cum Isaac. Et
valde displicuit verbum illud in oculis Abraham super causa filii sui.

Matrem prius nominat, quod scilicet principalis causa istarum
contentionum esset: Ismaelem non nominat: ac ostendit Sara contemptum,
ancillae filium nominans. Supra autem commendavimus sanctam Saram, quod
obediens fuerit marito, et appellaverit eum Dominum, ac profecto
praestantissima virtus in uxore est, si sit subdita marito, et habeat
eum in honore ac metuat.

Ubi igitur, inquis, manet nobis1� ista reverentia erga maritum? quod
enim ad Abrahamum dicit: ‘eiice ancillam’, satis imperiosum est, et
quia, ut circumstantiae arguunt, contentio haec diuturna fuit, haud
dubie Sara 

[Seite 149]

marito saepius molesta fuit, postulans, ut eiiciatur mater cum filio:
fuerunt enim uterque incorrigibiles, et causam suam coram Abrahamo et
tota familia contra Saram pulchre ornaverunt. Ille enim mos semper in
mundo fuit communissimus, ut authores iniuriarum se defendant, et culpam
transferant in eos, qui laesi sunt.

Cum igitur Abraham vel ad credendum facilior, ved ad puniendum tardior
et levior esset, videtur Sara quasi imperare marito, et servum facere,
oblita prioris humilitatis et modestiae.

Sed sancta mulier neutiquam obliviscitur sui offitii. Non igitur
intelligenda verba sunt, quasi superbe et imperiose sint dicta. Movetur
Sara maximis et iustissimis causis ad accusandam matrem et filium, erant
enim incorrigibili superbia et intolerabili praesumptione, quod vellent
dominari et haeredes Abrahami esse. Ideo contemnebant Saram, et filium
Iaac varie illudebant.

Intelligenda igitur verba Sarae sunt per modum supplicantis, et cum
maxima reverentia et humilitate implorantis mariti opem: Ah, mi vir,
profecto non habebimus pacem, nisi tu interponas authoritatem tuam, et
eiicias e domo Hagar et Ismaelem: cupiunt enim me et meum filium, qui
solus verus tuus haeres est, penitus oppressos etc.

Sic implorat mariti opem, non autem imperat. Etsi enim erat
materfamilias, tamen tantum potestatis sibi non arrogat, ut inconsulto
Abrahamo eiiciat Hagar. Primum autem defert rem ad Dominum domus cum
reverentia et humilitate, et ostendit, quam ipsa iudicet ad concordiam
viam esse. Quod autem de haereditate dicit, non debet intelligi, quasi
velit exclusum Ismaelem ab haereditate: simpliciter hoc dicit, ne
constituatur haeres cum Isaac, sed Isaac suam portionem seorsum
retineat.

Sed Abrahamum valde offendit hoc consilium uxoris. Est enim sicut homo,
captus amore primae suae prolis, nec tam diligenter inspexit
promissionem, sicut Sara: impeditus scilicet paterno affectu. Nam sancti
quoque affectionibus turbantur et rapiuntur. Iniquum igitur iudicavit
naturalem et legitimum filium excludere ab haereditate. Contra Sara
facit essentiales differentias inter filium ancillae et suum, nec, ut
Augustinus ait, muliebriter commota est, sed ex spiritu sancto loquitur,
nitens certa promissione, quam de filio suo audierat.

Habebat Ismael quoque suam promissionem. Sic enim dixit DOMINUS ad
Abrahamum: ‘Audivi te orantem pro Ismael, nascentur enim ex eo
duodecim duces’, etc. Sara autem magis attente observavit, quod
addebatur de filio suo his verbis: ‘verumtamen pactum meum statuam cum
Isaac.’

Hanc particulam Abraham, captus scilicet amore primogeniti, non sic
diligenter inspexit, sicut Sara, quae pulcherrime inter suum et Hagar
filium distinguit. Primum, quod Ismael est filius servae, Se autem
statuit, sicut erat, dominam esse. Secundo Hagar, ut servam, non esse
sui iuris, 

[Seite 150]

se autem liberam esse, nec ferendum, ut ancillae filius habeatur
aequalis filio liberae: indignum igitur esse, quod serva conetur
opprimere liberam et dominam, et filius servae velit concuclare filium
liberae.

Hae rationes addunt sanctae matri animum, ut libere mariti opem
imploret, sed Abraham victus paterno adfectu surda aure transit. Non
igitur semel et iterum: sed saepius paroxismus inter pios coniuges
exortus est, patre excusante Ismaelem. Excitata igitur tot iniuriis et
contumeliis Sara habuit causam: cur diligentius promissionem intueretur:
Verum enim [Jes. 28, 19] Esaiae dictum est: ‘Vexatio dat
intellectum.’ Item: optimum condimentum fames, qui enim tribulantur,
sacras literas melius intelligunt. Securi et fortunati eas legunt, sicut
aliquod Ovidii carmen.

Quare autem scribantur haec, ostendit Paulus ad Galathas quarto, et
explicuimus eum locum diligenter in commentario.1� Non enim frustra
est, quod sancta mater contra mariti voluntatem sic pugnat, ne cum Isaac
in haereditatem succedat Ismael. Supra etiam Ismaelem appellavit suum
filium: sic enim dicit de Hagar: ‘ut aedificer ex ea’, ac Ismael,
Abrahamo sic instituente eum, Saram appellavit matrem. Fuit enim
legitima mater, licet non naturalis.

Ideo Saraceni usurparunt hoc nomen, quod Ismael esset legitimus Sarae
filius2�, et gloriantur de iure primogeniturae. Sed Sara sumit
differentiam ex promissione, nec vult aequari Ismaelem in haereditate
filio, nec finxit hanc differentiam ex muliebri passione. Promissio eam
ostendit, siquidem Deus diserte dicit: ‘Pactum meum cum Isaac.’

Hanc exclusivam non tam bene consideravit Abraham, quam Sara. Ideo valde
offenditur oratione et iuditio Sarae, ac putat inique agi cum Ismaele,
nec vult permittere, ut ex sua affirmativa Sara faciat negativam.

Iam enim tota familia in ea sententia erat, Ismaelem fore cohaeredem
Isaac, ac superiorem esse Isaaco, quod esset prior genitus. Itaque mater
Hagar et filius Ismael magnifice se gesserunt, et Saram cum suo Isaac
contempserunt. Haec res postea praebuit occasionem magnae dissensionis
inter sanctos coniuges.

Notandum tamen est, non de levibus rebus excitatam hanc dissensionem,
nec muliebri affectu Saram correptam esse, maximas et iustissimas habuit
causas. Nempe promissionem Dei: de hac pugnat, nec vult eam filio eripi.

Contra Abrahamus etiam iustis rationibus movetur, nec excludat Ismaelem:
agnoscit enim os esse ex suis ossibus, et carnem ex sua carne. Quomodo
igitur ferre potuit, quod Sara voluit eiectum ex domo?

Ex his causis scisma hoc in oeconomia Abrahae ortum est, ac sine dubio,
ut fit, utraque pars habuit suos applausores et instigatores. Qui 

[Seite 151]

igitur oeconomiam vulgare vitae genus esse clamant, illi ex his exemplis
discere possunt, longe graviora exercitia fidei, spei, charitatis,
patientiae, invocationis in coniugio esse, quam in omnibus monasteriis.
Tales enim tentationes et tam acerbas monachi non vident, nec sentiunt,
sed porcorum passionibus exercentur, et invident aliis panem et vinum
praestantius.

Hi autem coniuges de promissionibus dimicant, idque in timore et
obedientia Dei, ac in vera humilitate, sed obscurantur summae hae
virtutes hoc nomine, quod sint Laicalia opera, et communia omnium
coniugum, eam autem esse praestantem virtutem, concludi in monasterium,
affligi ieiuniis, tristem esse etc.

Prodest autem historia haec ad consolandos coniuges, ne putent mirum
esse, si contentiones etiam inter charissimos et sanctissimos incidant,
illuc potius respiciendum est, quod in coniugio tam varia sunt exercitia
pietatis et charitatis. Ubi econtra electitii monachorum cultus nihil
sunt nisi stercus. Quae enim sanctitas esse potest, nihil aliud facere,
quam quod tibi placeat. Et tamen gloriantur, quod abnegaverint se et
sua.

Sed abnegatio vera est, cum sponte ea relinquimus, quae summo iure nobis
poteramus vindicare, ubi scilicet natura divino mandato confirmata est.
Sic Abraham est naturalis et legitimus pater Ismaelis, est etiam una
caro cum Hagar.

Tales sunt summi affectus, Itaque intimum cordis sui sentit peti, huc
accedit mandatum Dei, ut defendat uxorem, et curet atque alat filium: et
tamen Sara contendit matrem una cum filio eiiciendam esse, non quod
offenderint Abrahamum, cuius sine dubio observantissimi fuerunt, sed
Isaacum riserint.

Haec igitur sunt martyria ista, de quibus totus Papatus nihil propter
abominabilem coelibatum intelligit.

Appellant igitur coniugum vitam, saecularem vitam, Sed profecto
consistit in summis gradibus spiritualis vitae. Exercentur enim summi
coniugum adfectus erga Deum et hominem.

Sicut Abraham hoc in loco, qui duplici iure, naturali et divino, cogitur
ad defensionem legitimae coniugis et filii, Hic adfectus facit, ut
promissionem non possit clare intueri. Ideo vehemens paroxismus et
acerrima contentio oritur, in exemplum et consolationem nobis, ut, cum
inter nos quoque offensiunculae incidunt, memores simus communis vitae
et fortunae.

Alia consolatio hinc haurienda est, ut sciamus, quod, qui pie vivunt,
vel in Oeconomia, vel Politia, vel Ecclesia, illis non deerunt cruces et
vexationes.

Abraham summus sacerdos in domo Dei Deum sine dubio religiose coluit.
Sed quid fit? ab ipso Deo hic tentatur, et iubetur: ut Sarae obediat.
Sic enim Moses pergit.

[Seite 152]

[21, 12.13] Et dixit DEUS ad Abraham, non displiceat in oculis tuis. De
puero et ancilla tua, omnia, quae dixerit tibi Sara, audi vocem eius,
quia in Isaac vocabitur tibi semen. Quin et filium ancillae ponam in
gentem, quia semen tuum est.

Hic cogitur Abraham simpliciter de sua sententia discedere, et eiicere
filium dilectissimum cum charissima coniuge. Hoc quis non videt longe
gravius onus esse, quam quod Monachus cucullam gestat, et fune
constringitur. Sic qui in Politia vivunt, et pii sunt, tot Diabolos
habent, a quibus exercentur, quot cives. Qui autem docent in Ecclesia,
hi totum mundum sibi inimicum faciunt. Stulti igitur sunt, qui vel
coniugium, vel Magistratum optant, ut possint in ocio et laute vivere.

Sunt igitur tres coelestes Hierarchiae, de quibus asini Sophistae tam
multa nugantur, aliud nihil, quam vita oeconomica, politica et
Ecclesiastica. Extra hos tres ordines qui vivunt, vivunt in electitio
vitae genere, quod Deus in omnibus Prophetis reiicit et damnat.

Habet igitur Abraham sanctissimas cogitationes, et voluntas rectissima
est. Intelligit enim divino et humano iure se obligatum esse uxori et
filio, et tamen cogitur, ut eiiciat utrunque, nec fuisset finis huius
contentionis, nisi Deus se interposuisset.

Probat autem Deus suo testimonio, Saram non ex carnali affectu ocutam,
nec superbe imperasse marito, sed humiliter et reverenter rogasse,
quanquam causam haberet iustissimam. Tota historia testatur, quod Sara
reverenter tractaverit maritum, sed hic mandato Dei cogitur, ut aliquid
contra mariti voluntatem suscipiat.

Neque hoc facit muliebri commotione tentata, sed diu passa et bene
exercitata in isto paroxismo per humilitatem, fidem, spem, charitatem.
Tandem ipsa se vincens verbum promissionis praefert offitio erga
maritum. Sic enim singulis in sua vocatione manendum est, ne tamen
aliquid contra verbum in cuiusquam gratiam committant.

Nos quoque hodie facimus offitium nostrum, et oramus pro Caesare et
aliis principibus, qui tamen nostram doctrinam impense oderunt. Videmus
autem orationes nostras frustra esse, siquidem ad verbum converti
nolunt. Ibi exercetur fides nostra, ut tandem statuamus, si alterutri
pereundum est, pereat mundus potius, quam Deus et Ecclesia Dei.

Abraham non respexerat sic diligenter ad promissionem. Ideo repetit eam
Deus, et denuo diserte dicit: ‘In Isaac tibi vocabitur semen’. Non
igitur damnat sanctam voluntatem et iustum affectum, quod amat coniugem
Abraham et filium: sed tantum revocat eum ad promissionem, quae 

[Seite 153]

spem faciebat Ismaeli de magna gente, sed pactum reservabat soli Isaaco.

Hanc differentiam pia mater observat, Abraham pro amore filii non tam
diligenter observat: igitur iubetur divina voce obsequi Sarae, quae
certo verbo nitebatur.

Gesta autem haec sunt sine dubio vel per Sem, vel per alium ex
Patriarchis, ad quem causam hanc Sara detulit. Is pronunciavit
sententiam hanc contra Abrahamum, et quia consentit cum verbo Dei, recte
dicitur a Mose, ipsum Deum hanc contentionem sententia sua composuisse.

Promissiones erant duplices, temporalis Ismaeli, aeterna et spiritualis
Isaaco contigerat: facile igitur iuditium fuit, cum Ismael vellet
praedominari [1. Mose 25, 23] non esse ferendum, et sicut infra de
Iacobo et Esau dicitur, maiorem coram mundo debere servire minori.

Sic audivit interpretationem promissionis supra capite 17. factae
Abraham ex patribus, qui tum vixerunt, pactum aeternum factum cum Isaac,
qui non solum ex promissione natus est, sed etiam generaturus erat
benedictiones, id est, ipsum Christum benedicentem omnes credentes.

Cum econtra Ismael tantum haberet temporalem promissionem, qua inflatus
cum contemneret Isaacum, merito eiectus est. Ad nos erudiendos haec
scripta sunt, ut discamus nos Deo servire posse in sanctissima
obedientia, etiamsi tantum sumus coniuges, seu, ut Papistae vocant,
Laici.

[21, 12b] In Isaac vocabitur tibi semen.

Haec particula diligentissime notanda est ad confutandos Iudaeos, qui
contra nos Christianos sic argumentantur. Quicunque sunt semen Abrahae,
sunt etiam haeredes Abrahae. Nos Iudaei circumcisi sumus semen Abrahae,
igitur etiam sumus haeredes. Contra: Qui non sunt Abrahae semen,
haeredes Abrahae esse non possunt. Vos Christiani estis gentes, et non
semen Abrahae: Ergo frustra gloriamini vos esse Ecclesiam. Hoc enim est
haeredem Abrahae esse.

His argumentis ceu arietibus confisi, gloriantur contra nos, et multos
ex nostris subvertunt, sicut audio sub impiis Principibus fieri. Hoc
scilicet praemium est, quod eiiciunt passim pios pastores, et populum
inermem ac rudem religionis relinquunt. Quia enim verbo destituuntur,
Iudaeorum rationibus resistere non possunt. Neutrum enim negari potest,
relinquendus titulus est Iudaeis, quod sint semen Abrahae, et nos negare
non possumus, nos gentes esse, et ad familiam Abrahae non pertinere.

⌊as 3. haec Iudaeorum argumenta dissolvit, ac negat in primo
syllogysmo Maiorem: quod scilicet universalis non vera sit: Omnes esse
haeredes Abrahae, qui sunt semen Abrahae, ac opponit instantiam, quam 

[Seite 154]

nullus Iudaeus negare potest. Ismael enim est verum semen Abrahae, natum
ex ipsius carne, et tamen eiicitur, nec est particeps verae haereditatis
cum Isaac.

Respondet igitur ad maiorem sic: ut faciat semen Abrahae triplex, unum
carnale et sine promissione de Christo, tale semen fuit Ismael, natus ex
carne Abrahae.

Alterum semen dicit esse carnale, sed cum promissione de Christo, sic
Isaac ex carne Abrahae quoque natus est, sed habuit promissionem: ‘Ego
statuam pactum meum cum Isaac.’

Tertium semen dicit, non esse carnale, sed tantum promissionis, quod
scilicet licet ad carnem Abrahae non pertineat, tamen retinet fidem, et
promissionem Abrahae factam amplectitur.

Maior igitur in primo syllogismo falsa est: omnes, qui sunt semen, sunt
haeredes Abrahae, hoc enim in Ismaele non verum est. Historia igitur
cogit ex universali particularem facere, si modo consistere argumentum
debet. In hunc modum: aliquod semen Abrahae est haeres Abrahae.

Quod si Iudaei adiiciunt Minorem, se esse illud semen Abrahae, ut eam
probent necesse est, nos enim probare possumus, ipsos esse semen
Abrahae, sicut Ismael fuit, sed Ismael a promissione exclusus est.
Igitur Iudaei quoque excluduntur.

Constituenda ergo definitio est, quodnam sit verum Abrahae semen
particeps promissionis. Hic iterum praelucet nobis historia, sicut
Paulus egregie ex Mose probat: Haeredes esse tantum illos, qui sunt ex
promissione, sive sint carnale semen Abrahae, sive non.

Atque hic patet, quomodo secundum argumentum refutandum sit, nam in eo
quoque Maior vitiosa est. Non enim verum est simpliciter, quod, qui non
sunt carnale semen Abrahae, non possint esse haeredes Abrahae, promissio
enim facit veros haeredes Abrahae: sicut patet in Isaac: qui igitur
promissionem fide amplectuntur, sunt filii veri promissionis [Matth. 3,
9] et haeredes Abrahae, sicut Christus dicit: ‘Potest Deus ex
lapidibus excitare Abrahae filios.’ Si ex lapidibus, ergo non ex carne
et ossibus Abrahae.

Textus igitur clarus est. Ismael est semen Abrahae verissime natus ex
carne eius. Itaque Abrahamum appellavit patrem, et vicissim a patre
salutatus est filius, et tamen eiicitur e domo. Manet autem in domo
haeres solus Isaac ex promissione natus, Active et passive, ut si dicam:
Passive, quia promittitur ei benedictum semen. Active, quia credit
promissioni.

Hoc Iudaei non considerant. Amiserunt enim veram doctrinam de
promissione et fide, et haerent simpliciter in nativitate carnis, quae
sola per se nihil est, si non accedat promissio et fides.

[Seite 155]

Sic Absolon est filius David secundum carnem, sed quia non credit,
perit. Sic populus, qui in deserto mortuus est, etiam fuerunt filii
Abrahae, sed quia non crediderunt, extincti sunt. Impossibile autem est
perire filium promissionis, haeredem Abrahae et Dei populum.

Forma igitur substantialis haeredum est ipsa promissio. Sola enim
haeredes facit etiam illos, qui non sunt filii carnis, sed nativitas
carnalis est tantum materialis causa, tam infirma et inutilis: Ut etiam,
si sis vere ex Abrahami carne natus, tamen non ideo sis haeres Abrahae.

Recte igitur Paulus dicit, haeredes esse, qui sunt ex promissione, hoc
est, qui audiunt promissionem, et promissioni credunt, sive sunt nati ex
carne Abrahae, sive non. Promissio enim, quae est verbum Dei, tam valida
et potens est, ut ea, quae non sunt, vocet, ut sint: Sicut Christus
[Matth. 3, 9] dicit: ‘Ex lapidibus generari Abrahae filios.’

Hoc caro seu carnalis nativitas non potest, solum verbum potest, quod
est omnipotens.

Dixi autem paulo ante promissionem duplicem esse: Passivam, quae nobis
fit, et Activam, quam nos fide amplectimur: ea autem est, quae etiam nos
natura gentes facit haeredes Abrahae: Imo fratres et cohaeredes Christi.

Frustra igitur gloriantur Iudaei contra nos, quod sint semen Abrahae.
Non enim ex eo sequitur esse etiam haeredes Abrahae, nisi
appraehenderint promissionem, et crediderint in Christum.

Sunt quidem semen Abrahae nati ex ipsius carne et sanguine, sed [Joh 1,
13] illa carnis nativitas non facit Dei filios. Sicut Iohannes dicit:
‘qui non sunt ex sanguinibus’, hoc est, qui habent carnalem
nativitatem, et secundum carnem sunt Abrahae filii, ‘nec ex voluntate
carnis’, hoc est. qui sunt legitimi filii seu adoptionis: ‘neque ex
voluntate viri’, hoc est, qui sunt ex Prophetis regentibus et
docentibus, sicut hodie Pontificii de succesione gloriantur: ‘sed qui
ex Deo nati sunt’, hoc est, qui credunt promissioni, et eam firma fide
amplectuntur, non enim satis est ex carne Abrahae natum esse, nec Isaac
ipse fuisset promissionis haeres, nisi accessisset fides.

Notabis igitur triplex esse semen, aliud naturale sine promissione,
aliud naturale cum promissione, aliud tantum promissionis sine natura:
ex his tribus tantum illud eiicitur, quod est carnale sine promissione,
sicut in Ismael apparet, ac finalis eiectionis causa est, sicut ex Paulo
discimus, ut constet haec distinctio inter filios et haeredes, ne in
Iudaeorum errorem feramur, qui satis esse putant, quod habeant patrem
Abrahamum.

Nam epulo Lucae decimo sexto, Abrahamum etiam patrem vocat, sed frusta.
Reputantur enim filii Abrahae tantum hi, qui in promissione haerent,
sive sint ex Abrahae carne nati, sicut Isaac, sive non. Sic [Joh 8, 39
f.] Christus dicit Iohannis octavo ad Iudaeos: ‘Si estis Abrahae
filii, facite opera Abrahae: sed vos facitis opera patris vestri,
Diaboli.’ Haec ad 

[Seite 156]

retundendos pertinaces Iudaeos, qui sic de sanguine et carne Abrahae
gloriantur, satis sint.

Porro idem ludus nunc agitur, et, si ita debet dici, a principio mundi
in omnibus gentibus actus est, pertinaces sunt et obstinati Iudaei
propter nativitatem carnalem, ac solos se gloriantur populum Dei esse.

Sed Turcas vide, et videbis eos eadem carnali fiducia niti. Quia enim
foeliciter contra Christianos pugnant, et magnis multisque victoriis
praesertim his ultimis temporibus suam potentiam auxerunt, primum in
summa securitate nobis hunc titulum adimunt, quod simus populus Dei,
siquidem tot cladibus exercemur, sibi autem hanc laudem vendicant, quod
sint Dei populus, siquidem indies sic prosperantur, praesertim contra
Christianos, nam contra Tartarum et Persas pugnantes neutiquam sunt tam
foelices Turcae.

Successu igitur elati, et quasi saginati victoriis nos pro canibus et
porcis habent, idem faciebat Senaherib ad Hierosolymam, successus eum
faciebat blasphemum, ut iactaret sua idola fortiora esse Deo, cuius
sedes erat in Hierusalem.

Sic postea Romanorum dii totum mundum faciebant Romae obnoxium. Itaque
certi erant Romani suam religionem optimam, et Deo gratissimam esse.
Sicut igitur Iudaei carnali nativitate superbiunt, ita Turcae hodie non
credunt alium esse populum sub sole, qui Dei populus sit, quam se.

Si quaeras causam, quomodo id probent, adferunt victorias, successum,
potentiam, opes. De promissione Dei nihil neque habent, neque norunt.
Ignari maiestatis divinae, quae etiam in indignos et impios regna mundi
transfert, nam Turcicum imperium, quantum quantum est, nihil est nisi
panis mica, quam dives paterfamilias proiicit canibus.

Hoc Turcae nesciunt: Christiani autem norunt, et universum mundum cum
omnibus suis opibus pro nihilo ducunt, expectant enim aliam vitam et
meliorem, in qua una stella pulchrior et laetior erit hoc toto mundo.
Habent autem huius sui iuditii firmum fundamentum, nempe Dei
promissionem propositam in filio Dei: Ubi Turcae putidum suum Alcoranum,
victorias et potentiam temporalem habent, quibus nituntur. Facile autem
credo, in locis Turcae vicinis multos Christianos hoc scandalo frangi,
et deficere a fide, quod se calamitosos, Turcas autem florentissimos
esse vident.

Opus igitur habebant tales fidelibus Doctoribus, qui monerent Dei
benignitatem non aestimandam ex perituris rebus, ut sunt opes, potentia,
victoriae, sed ex aeternis bonis. Nam exiguum hoc divinae maiestatis
argumentum est, dare regna et opes mundi. Dedit enim haec Deus in
commune, cum mundum condidit, illud autem munus divinam maiestatem
ostendit, qualis sit, cum resuscitabimur a mortuis, et novum habitabimus
mundum, idque in aeternum. Nihil igitur hoc est dicere, Deus dat regna,
Dat opes: Ergo habeo propitium Deum.

[Seite 157]

Sic potius dicendum est. Deus dat promissionem, eamque de aeterna vita:
Ergo vere est propitius. Proverbii igitur vice praesens textus debebat
usurpari: ‘In Isaac vocabitur tibi semen’, hoc est, haeres sit ille,
qui promissionem habet et credit.

Ubi promissio nulla est, aut promissioni, quae est, non creditur, ibi
utcunque sint opes et regna mundi, dignitas et potentia, tamen Ecclesia
nulla est, tamen populus DEI nullus est. Est Ismael, qui domo eiicitur,
non est Isaac haeres.

Sic Papa cum suis vendicat sibi Ecclesiae nomen, sed nobis
persuasissimum esse debet, quod non possint esse Ecclesia, ratio est,
quia non sunt filii promissionis, hoc est, non credunt Euangelio, sed id
persequuntur. Licet igitur glorientur de successione, offitio et
ordinaria potestate, tamen, si promissioni non credunt, nihil sunt nisi
Ismael in domo Abrahae, hoc est, non sunt haeredes, sed filii
perditionis.

Hanc distinctionem, ut ex prioribus patet, facit Moses, ipse Christus,
Iohannes et Paulus: Quin ipsum secundum praeceptum satis clare probat,
cum praecipit nomen Dei non sumendum in vanum, esse falsam Ecclesiam,
quae a nomine Dei non vult abstinere, et tamen eo abutitur.

Pertinet autem id ad consolandos nos, nomen enim DEI terribile et
metuendum est, eo quia utitur falsa Ecclesia contra verae Ecclesiae
membra, non potest fieri, quin terreantur. Pontifex cum nos
excommunicat, facit id usurpans nomen Dei: Sciendum igitur est ex
secundo praecepto hos ipsos nomine Dei abuti, qui soli volunt esse
Ecclesia.

Distinguendum igitur est de Ecclesia et nomine DEI. Nomen DEI reverendum
et sanctum est, sed est in frequentissimo abusu. Ibi non debemus timere,
sed contemptores esse, non quidem nominis Dei, sed eorum, qui eo
abutuntur, et nos terrere volunt.

Idem de Ecclesia iudicabis: Triste est audire, quod simus, ut Papistae
mentiuntur, abiecta et mortua membra Ecclesiae, sed distinguamus inter
verum usum nominis Ecclesiae et abusum. Ismael Abrahamum etiam patrem
vocat, sed longe alia conditione, quam Isaac. Ita Pontificii se vocant
Ecclesiam: sed si hoc stat, sicut negari non potest, ne quidem a
Sathana, Ecclesiam esse, quae promissionem habet et credit, sequitur
Papam cum suis non esse Ecclesiam, sed abuti Ecclesiae nomine. Quia
promissionis hostis est, et persequitur eos, qui promissioni credunt.

Certum igitur hoc est, quod nomen Ecclesiae sit in magno et
frequentissimo abusu: non enim haeretici tantum, sed etiam Turcae et
Iudaei vocant se Ecclesiam. Qui igitur simpliciter hoc dicit, se esse
Ecclesiam, nihil omnino dicit. Probet hoc necesse est, aut nos optimo
iure Ecclesiae nomen contemnemus, quia in abusu est.

Cogit autem secundum praeceptum ac faciendam distinctionem: sicut enim
Dei nomen in abusu est: Ita quoque Ecclesiae nomen est in abusu. 

[Seite 158]

Ecclesia enim non est, nisi ubi verbum est, et qui credunt verbo
secundum textum hunc: ‘In Isaac tibi vocabitur semen.’

Papa autem persequitur verbum, et assumit nomen Domini in vanum. [Off.
13, 1] Est igitur Antichristus et foeda bestia illa, quae in fronte
habet nomina blasphemiae, hoc est, quae nihil nisi meras blasphemias
docet, et nomen Dei perpetuo abusu prophanat.

[Joh. 14, 24] In Euangelio Iohannis dicit Christus: ‘si quis me
diligit, sermonem meum servabit’: necesse igitur est, qui volunt esse
populus DEI seu Ecclesia, ut habeant verbum Christi, hoc est
promissiones divinas, et eas servent, id est, eis credant, hi sunt, quos
pater diligit, ad quos venit, ut in eis habitet, sed tantum abest, ut
Pontifex et sui verbum Christi servent, ut soli pertinacissime id
oderint et persequantur.

Quia autem nos terrent Ecclesiae et Dei nomine, faciamus distinctionem,
quam spiritus sanctus in secundo praecepto facit, alios recte uti DEI
nomine, alios Dei nomine abuti. Verus usus est nominis DEI, ubi verbum
et promissio est: Contra ubi blasphematur verbum, ibi nomen DEI est in
abusu.

Non igitur terrere nos debet, scimus enim apud tales non habere
mansionem patrem et filium et spiritum sanctum, sed ipsum diabolum,
sicut ex fronte cognoscitur, in qua sunt blasphemiae nomina.

In summa populus Dei non est, nisi qui habet promissiones, et eis
credit, qui confidunt operibus, legibus et aliis donis ut Iudaei,
Turcae, Ecclesia non sunt, quia opera, leges etc. non sunt promissio.

In nostris autem Ecclesiis retinemus confessionem, et amplectimur
promissiones, ac servamus sermonem Christi: sic quod multi hactenus
occisi sunt, et adhuc occiduntur tantum propter verbum, quod
confessionem Euangelii nolunt abiicere. Hae certae notae sunt, quae
probant nos veram Ecclesiam esse, Papam autem cum suis esse Ecclesiam
Sathanae.

Sed quid ad hoc dicemus? Papistae baptisant, administrant Sacramenta,
absolvunt a peccatis: ergo sunt Ecclesia. Et negare non possumus, quin
nos per ipsorum ministerium, quod ab eis baptisati sumus, venerimus in
consortium verae Ecclesiae.

Ad hanc obiectionem sic respondere soleo, Sacramenta externa, item
verbum potest tradi seu administrari etiam ab impiis. Iudas pro sua
persona non pertinebat ad Ecclesiam, et tamen erat in ministerio
Ecclesiae, et qui baptisati ab eo sunt, vere sunt baptisati.

Idem de Papistis dicamus, qui per se blasphemi sunt et impii, et tamen
quando baptisant, communicant, absolvunt (si modo substantialia
retinent) valet ministerium ipsorum. Etsi enim blasphemi sunt, ego
tamen, qui ministerio eorum utor et credo, non sum blasphemus, sed vere
per fidem consequor, quae promissio DEI offert, utcunque impius ille
sit, qui promissionem mihi recitat.

[Seite 159]

Non igitur satis est habere nomen Ecclesiae, dici Episcopum, Cardinalem,
Sacerdotem, ‘omnia, ut Paulus dicit, sunt carnalia et personalia’.
[Röm. 2, 11] Deus autem personam non respicit: nec nos debemus
respicere istas larvas [Eph. 6, 9] carnis. In verbum debemus intueri, et
ex hac historia proverbium facere [Kol. 3, 25] contra Papistas in hunc
modum: Abraham habet duos filios, unus carnalis, non habens promissionem
Christi, is persequitur alterum filium, qui est haeres promissionis.
Idem adhuc hodie fit, et fiet semper, et factum est ab initio, sic enim
Cain primogenitus vendicabat sibi promissionem, et fratrem Abel
occidebat.

Duplex igitur Ecclesia est, sicut duplices sunt filii Abrahae. Una, quae
occiditur et patitur persecutiones. Altera, quae occidit et persequitur
fratres, sicut Cain et Ismael. Habet autem utraque suos certos fructus.
Falsa Ecclesia blasphemat et persequitur verbum, vera autem Ecclesia
retinet confessionem, et patienter fert persecutiones, sicut hodie
stamus confitentes verbum coram Caesare et toto mundo.

Contra Papistae CHRISTI verbum negant, et impiis decretis conantur
opprimere: Hi fructus laudis et blasphemiae, confessionis et negationis
manifesti sunt, non possumus igitur dubitare, quin Ecclesia Pontificis
sit Sathanae Ecclesia, etsi ministerio ipsorum, cum retinent
substantialia, pii recte uti possunt.

Notemus igitur diligenter hunc textum, qui valet contra omnes gloriantes
in carne. Iudaei gloriantur in sanguine, quod sint semen Abrahae, Turcae
in victoriis et potentia: Papa in successione Apostolorum. Sed nos
negamus consequentiam, cum dicunt sumus successores Apostolorum in
offitio, ergo sumus Ecclesia. Hic enim scriptum est: ‘in Isaac
vocabitur tibi semen’, et non in Ismael, hoc est, populus Dei sunt,
non qui successionem carnalem habent, sed qui promissionem habent, et ei
credunt.

Nomen Dei enim in duplici usu est: Blasphemo et sacro, in Ecclesia vera
sacrum et metuendum: sed in Ecclesia falsa non metuendum. Haec enim
consolatio fortiter retinenda, et assidue inculcanda est, quam secundum
praeceptum tradit, quod nomen Dei in maximo abusu sit.

In scholis vulgo dicitur, aequivoca non valere ad docendum, qui enim
aequivocis utuntur, procedunt ex confusis et multiplicibus vocabulis.
Itaque nihil docet: Sic nomen Dei, item Ecclesiae nomen est in aequivoco
usu, alii enim bene, alii male eo utuntur.

Cum igitur Papa dicit iram omnipotentis Dei incurrere omnes, qui non
probant sua decreta, horribile id verbum per se est, sed est aequivocum,
et in malo usu. Igitur minas et fulmina illa non pili facio. Sic nomen
Ecclesiae DEI nihil dialectice significat: non enim accipit Dialecticus
vocabulum, nisi sit univocum.

Ecclesia igitur vera Dei est, quae nomine Dei non abutitur, sed audit et
servat verbum Christi, hoc est, credit promissionibus. Huius 

[Seite 160]

nomen cum audio, in vera humilitate prosternor et adoro eam, certus enim
sum habitare in ea patrem, filium et spiritum sanctum. Sed quando
Ecclesiae nomine se ornant, qui non servant verbum Christi, sed
persequuntur, et incedunt in electitiis religionibus, ibi fit ex
vocabulo sua natura univoco aequivocum.

Sicut igitur stultitia esset, metuere ab homine picto, et gladium
stringente, ita stultitia est Ecclesiae nomine terreri, cum in blasphemo
usu est: est enim picta tantum Ecclesia, seu larva Ecclesiae. Vera
Ecclesia autem est, ubi est Isaac, promissionis filius, ibi timendum est
nomen Domini, [Spr. 18, 10] ibi est nostra salus et fortitudo sicut
Psalmus dicit: ‘Nomen Domini fortissima turris, ad eam confugiat
iustus’ etc.

In summa, ubi est verbum CHRISTI, et servatur, hoc est, creditur, ibi
non dubita de Ecclesia, etiamsi impius et blasphemus sit, qui vel [Jes.
55, 10 f.] Sacramenta administrat vel docet. ‘Verbum enim DOMINI,
sicut pluvia, non redit vacuum.’

Ideo in symbolo dicimus, credo Ecclesiam sanctam, hoc est, quae [1. Tim.
4, 5] habet verbum, quo omnia sanctificantur. 1. Timoth⌊ei 4. sed haec
Ecclesia patitur suum Ismaelem persecutorem, donec incipiat vox et
oratio Sarae et Isaac, id est, donec vera Ecclesia iugiter orando et
clamando impetret, ut eiiciatur Ismael. Quanquam Ismael hoc prius non
credit, quam ipsa re experiatur.

[21, 13] Etiam filium ancillae faciam in gentem magnam, quia est semen
tuum.

Praecepit Dominus de eiiciendo Ismaele, ne igitur videretur oblitus
promissionis supra de duodecim ducibus, et poenitere consilii,
promissionem repetit, et addit se hoc facturum propter Abraham, cuius
semen sit. Sic naturalis filius eiicitur quidem, et tamen constituitur
potentissimus rex mundi.

Dices igitur, num hoc est eiicere, constituere regem maximi populi?
Ismaelis enim posteritas totum latus Australe occupavit. Et Sarraceni
adhuc hodie sunt magnus populus.

Pertinet igitur haec historia ad nos docendos, quod regna et imperia
huius mundi distribuit Deus etiam in reprobos et malos, non ipsorum
merito, quod nullum est, sed propter Abrahamum, id est Ecclesiam, quae
sola in mundo orat pro regibus et imperiis, ut possit ipsa in hac vita
tranquillum tenere hospitium, et in pace propagare verbum Dei.

Turca sicut persequitur Ecclesiam, ita non credit se Ecclesiae precibus,
[1. Tim. 2, 1 f.] quae pro omnibus imperiis orat. 1. Timoth⌊ei 2.
adiuvari, Tribuit hoc Alcorano suo et iustitiae suae, gloriatur enim de
vera religione et vero cultu Dei, quod sit inimicus imaginum et
statuarum, nos autem tanquam Idolatras odit et persequitur.

[Seite 161]

Rex Alexander quoque non sentiebat Ecclesiae Dei beneficio se ita
fortunatum esse, et tamen verum est, quod sola oratio verae Ecclesiae
conservat omnia regna propter exiguam turbulam piorum, quae in hac vita
hospitio opus habent.

Sic Carolus Caesar hoc, quod habet in hoc mundo, habet Ecclesiae Christi
merito et precibus. Bene igitur notanda particula est, quod Deus ad
Abraham dicit: ‘quia est semen tuum Ismael’, propter Abrahamum enim,
meritis ac virtute Abrahami Ismael constituitur Caesar et monarcha.

⌊thei 2. Idque ideo, quod pace, disciplina, securitate opus est ad
propagandum verbum, et Ecclesiam per verbum colligendam, sicut docent
historiae primorum imperiorum, Babilonii et Assyrii.

Quod igitur ad praesentem historiam attinet, Abraham cogitur discedere
de sua sententia. Sara autem perrumpit et impetrat, quod instituerat,
propius enim inspexit promissionem, intellexitque purius quam Abraham.
Deus enim etiam parvis quaedam revelat, ut scilicet humilientur magni.
Iam sequitur alia lucta, quae pertinet ad secundam tabulam, sicut illa
prior ad primam.

[21, 14] Et surrexit Abraham mane, et accepit panem et lagenulam aquae,
et dedit Hagar, imponens super humerum eius, et emisit eam una cum
puero, quae abiens erravit in deserto Beerseba.

Profecto miserabilis historia haec est, si eam diligenter inspicias,
quanquam valde breviter describitur a Mose. Abraham postquam de Dei
voluntate certus est, festinat obedientiam, mane surgit, non numerat
ullam pecuniam, non instruit ad ignotum et longum iter vestibus,
simpliciter ablegat charissimam coniugem, quae prima ipsum patrem fecit,
una cum primogenito filio, tantum panem et utrem aquae eis dans, Ein
sack mit brott, und ein krug mit wasser, hae scilicet sunt opes, quas a
parente filius Ismael et uxor Hagar accipiunt.

An non autem crudelitas esse videtur, matrem oneratam prole sic
miserabiliter dimitti, idque in ignotum locum, imo in vastum et aridum
desertum? non addit servulum, non addit ancillam, nuda mater cum nudo
filio eiicitur ex veri patris possessione, nihil efferentes omnium rerum
praeter exiguum panis et aquae, qui paucorum dierum sine dubio cibus et
potus fuit. Si vel vinum dedisset, vel instruxisset eos pecunia,
tolerabilius fuisset malum.

Nunc autem iuditio rationis crudeliter videtur agere Abraham, sed hoc
vere est mactare affectum coniugis et prolis erga coniugem et prolem,
qui sunt duo potentissimi affectus: non enim cogitabimus Abrahamum 

[Seite 162]

fuisse unum Vandalicum rusticum, fuit vir vere pius, sanctus, mitis,
humilis, misericors, qui etiam inimicos suos vere diligebat.

Quare ergo sic tenuiter dimittit coniugem et filium, quasi hostes
essent? ubi sunt viscera patris? Angelis venientibus, quos tamen nondum
agnoscebat, apponit butirum, vitulum, panes ad cinerem assos. Hic autem
ipsum primogenitum filium protrudit ex haereditate in exilium, quasi
subito affectus paternus totus extinctus et mortuus esset.

Consulamus enim singuli corda nostra, si contigisset honesti coniugii
socia, et proles naturalis tibi nasceretur, ac natura non esses durus et
immitis, possesne paternum affectum sic vel vincere vel eiicere, ut non
saltem adhiberes servum, qui esset itineris dux?

Non igitur sine maxima lucta et gravissimo dolore haec fecit Abraham,
non enim lapis fuit aut saxum. Sed cum magno singultu et multis,
lachrymis carissimam coniug em dimisit. Non mutat Deus naturas in
sanctis nec occidit affectus. Sic omnino simile veri est, nec Hagar, nec
filium Ismael risisse, sed toto pectore perculsos esse ad hoc novum
nuntium exilii.

Ergo eiectio haec tragice descripta est, quanquam verba pauca sint, ac
nisi promissionem audivisset Abraham, eaque tum matrem, tum filium esset
consolatus, potuit metuere vitae ipsorum propter lupos, ursos, leones
deserti, in summa non Sodomitas, pessimos homines, sic duriter
tractasset Abraham: Orabat enim pro eis, et quasi moriebatur in
precibus.

Pone igitur, quod monachi, qui in monasteriis vivunt, sancti sint, quid
simile in illis invenies respectu huius unius operis tam duri et
difficilis? quod duos maximos affectus erga uxorem et filium vincit,
cedens per obedientiam debitam mandato Dei.

Est igitur insigne exemplum obedientiae, fidei et omnium bonorum morum,
maxime autem verae erga Deum obedientiae, neque enim haec tam sunt gesta
breviter, ut verba sonant. Et tamen oportuit ea sic describi, ut
disceremus exemplo Abrahae, Deum diligendum esse super omnia, et sic
perfecte, ut nihil in toto mundo, nec uxorem, nec liberos, nec tuam
ipsius vitam sic diligas. Quod si omnia voluisset Moses scribere, ut
sunt gesta, magno volumine opus fuisset ad hanc unam historiam. Quis
enim narraret lachrimas et gemitus tum matris, tum filii?

Itaque ipsum Abrahamum, ipsam Saram, ipsam denique totam domum
commoverunt ad commiserationem et lachrymas. In primis autem Abraham et
Sara hortati ambos sunt patienter hanc eiectionem ut ferant, esse enim
hanc Dei voluntatem certo verbo expressam, ut Ismael relinquat domum,
patriam, et in alio loco, quam in terra Canaan, expectet Dei
benedictionem, ac Deum constantem esse et veracem, neque deserturum eos,
sed liberaliter daturum, quod promisit, nempe regnum potentissimum.

[Seite 163]

Haec non adfingo ego, sed ipsae circumstantiae, et Mosi superior
narratio has circumstantias clare adferunt, quam enim pius et etiam in
hostes clemens et misericors fuerit Abraham, Sodomitarum historia docet:
quomodo igitur a lachrimis hic potuit temperare, dimittens sic cum tenui
viatico uxorem et primogenitum filium?

Mea Hagar, dixit, non sum oblitus, quid tibi et filio, meae carni,
debeam, ac libenter utrunque retinerem, et offitia caritatis debita
exhiberem, sed DEI mandatum aliud cogit et praecipit, propter Deum
igitur aequo animo ferte, quod sic nudi ambo eiicimini. Vult Deus non
meis opibus vos ditari, sed in alio loco benedictionem eius sentire,
etc.

Quid igitur hac ipsa historia ad docendos nos de maximis rebus potest
proponi utilius? Monet enim exemplo Abrahae, in divinis mandatis nec
tardandum, nec disputandum esse. Vult enim Deus obedientiam, dilationem
autem odit. Abrahamum quoque turbaverunt innatae στοργαί, ut
cogitaret, misera mea uxor ubi cum filio manebit? ubi sedem inveniet?
quis eam contra iniurias defendet?

Sed fides confirmatione certa confirmata has cogitationes carnis omnes,
quanquam non sine difficultate et dolore magno, iugulat, et simpliciter
in hac spe haeret, Deus eis prospiciet: Deus eorum curam aget, amat enim
eos magis, quam ego, et magis iuvare poterit.

Dignum igitur exemplum est, ut discamus celeriter et sine disputatione
facere, quicquid scimus verbo Dei esse praeceptum. Cum Christus, [Joh.
21, 21 f.] Ioh⌊annis 21. Petro diceret: ‘sequere tu me.’ Petrus
quasi oblitus mandati de Iohanne solicitus: ‘quid iste, inquit,
faciet?’ sed increpat eum Dominus: ‘quid ad te?’ inquit: ‘tu me
sequere.’

Recte igitur Abraham facit, non disputat, quo Hagar cum filio ventura
sit, simpliciter respicit mandatum Dei, qui praeceperat, ut eiiceret
matrem cum filio, talia sunt sanctorum virorum exempla seu exercitia.

Monachi, ut supra quoque dixi, jactant abnegationem sui, castificationes
et mortificationes, sed mortificatio eis est, si videant assidentem
fratrem vel maiore vel lautiore pane aut pisce donari. In Abrahamo vero
videmus crucifigi carnem, et mortificari voluntatem etiam iustam et
sanctam, ac divino mandato confirmatam. Est enim Dei mandatum diligere
uxorem, defendere liberos, thesaurisare liberis etc.

Hanc naturalem voluntatem et sanctum affectum hunc iubetur Abraham
iugulare, et sic tum uxorem, tum filium dimittere, ut ne obulum quidem
ex tot eius possessionibus auferant. Hoc si mortificationis exemplum non
est, nescio, quid mortificatio dici possit. Amat utrunque coniugem et
filium, sed iussus, ut eos eiiceret, sine mora vocanti Deo paret, et
disputationes omnes praecidit, quicunque tandem eventus exules excipiat.

[Seite 164]

Haec est descripto eiectionis, seu discessionis, satis, ut videtis,
miserabilis: neutra enim pars lachrimas continere potuit. Grave fuit
Ismaeli et matri eius, discedere a patre opulento, bono, sancto, et ab
tota eius Ecclesia. Patri grave fuit eos sic tenuiter dimittere, et
posthac carere consuetudine utriusque, quod etiam ipsi Sarae et Isaaco
luctuosum fuit, sed utrinque parent voluntati Dei, et innatos affectus
occidunt, etiam illos, qui summi sunt erga liberos et coniugem, quorum
causa in hac vita etiam maxima mala subimus et sustinemus.

Hoc autem est votum continentiae recte servare, de quo ignavum
Monachorum vulgus, imo qui inter eos sanctissimi esse volunt, nihil
sciunt.

Ultima particula, quam Moses addit, errasse eam in solitudine, etiam
pertinet ad augendam commiserationem, nullus fuit itineris dux.
Nescientes igitur quo irent, errarunt in solitudine. Significat autem
errandi vocabulum, fuisse eos perturbatissimo animo, ut nescirent quo
irent, sicut metu et dolore perturbatis accidit. Scimus autem sexum
muliebrem natura imbecilli animo esse, et graviter turbari etiam levibus
incommodis, quid igitur de Hagar putabimus, sic misere cum filio errante
in solitudine? sine duce, sine viatico, sine omni humano auxilio.
Accidit autem aliud maius et tristius malum, ut sequitur.

[21, 15.16] Et consumptae sunt aquae in lagenula, et proiecit puerum sub
unum ex virgultis, et abiens sedit e regione longitudine iactus arcus:
quoniam, dixit, non videbo mortem pueri, et cedens e regione levavit
vocem suam, et flevit.

Non potuit historia atrocius scribi, etiamsi Moses suo more brevissimis
verbis utitur. Habuerunt mater et filius aquam tridui aut quatridui, ea
in solitudine se recreant: sed post aquae deficiunt. Utrique igitur
impendet mors, et quidem a siti, quae naturae intolerabilis est.

Qui igitur hic contra Abrahamum declamare vellet, posset eum parricidam
facere filii et uxoris: Occasio enim huius eventus ab ipso
proficiscitur, qui carnem suam, sicut videtur, crudeliter eiicit. Et
Moses ipse satis atrocibus verbis utitur, dicit Ismaelem siti iam pene
exanimatum, positum a matre sub virgulta. Victam igitur materno affectu
ab eo discedere, ne videat filium ultimum efflare spiritum.

Quis crederet haec, nisi Moses scriberet? Sic scilicet una calamitas
trudit aliam, Eiectus ex patris domo est primogenitus filius, est
privatus omnibus paternis bonis, nunc etiam hoc accedit, ut in
solitudine periclitetur ex fame et siti de vita.

Tragicum autem πάθος est, quod mater reclinat iuvenem in herbam sub
virgulta, cor enim sic dolore frangitur, ut sustinere aspectum morientis
filii mater non posset. Haec incommoda, inquies, praecogitanda fuerant 

[Seite 165]

Abrahamo, et non sic festinandum, praesertim in eo negotio, quod prorsus
erat contra naturalem στοργήν seu affectum.

Sed supra dixi exemplum hoc diligentissime notandum esse, ne disputemus,
cum Deus aliquid praecipit, sed sine mora obediamus ei. Nos hanc
obedientiam, quam Abraham hic praestitit, profecto non imitabimur
facile, illud autem, quod monachi faciunt, ut gestent cucullos, ut a
carnibus, a pecunia tractanda abstineamus, facillime imitabimur.

Non igitur simplex, ut sic dicam, Christianus aut confessor fuit
Abraham, sed martyr martyrum. Quis enim est, qui nesciat, quam vehemens
sit paternus affectus erga liberos et uxorem, facilius parenti est
tolerare mortem, quam deserere suos, aut pati, ut afficiantur iniuria
insigni, sed mandato DEI omnia debent cedere, neque hoc agitur, ut nigra
aut glauca veste utaris, si velis Christianus esse: Omnia in periculum
ponenda sunt, non solum uxor et liberi, sed tua ipsius vita.

[Matth. 10, 37] Sic enim clare praecipit Christus: ‘qui plus diligit
patrem et matrem quam me, me non est dignus’, hoc est, quando ego cum
meo verbo et mandato venio, tum omnium oblivisci vos oportet, quae
habetis et possidetis in hoc toto mundo.

De hac abnegatione, quaeso te, quid unquam audivisti vel legisti apud
ullum monachum? Scribunt quidem in foribus suarum habitationum: Abnega
te ipsum, sed si rem ex factis aestimes, hoc aliud nihil eis significat,
quam desere pauperem culinam, et ingredere divitem, fuge molestias et
labores mundi, hoc est oeconomiae, politiae, et fruere ocio, ac saginare
sicut porcus, et nemini quicquam fave. O quam facilis et carni suavis
mortificatio.

Quanto autem Abraham pacientior, et magis misericors fuit, tanto
obedientia eius laude dignior est, quod praefert mandatum Dei omnibus,
et Deum supra omnia diligit: Adeo ad suum dilectissimum filium et
suavissimam uxorem tanquam hostes domo eiiciat.

Lugubriter sane descripta est haec eiectio, quod iuvenis clamat iam siti
moriens, nec potest eum mater in solitudine adiuvare, quod si speciem
aestimes, crudelia iudicabis haec, et accusabis Abrahamum. Sed quid
aliud faceret, Deo sic iubente?

Etsi autem ex domo et Ecclesia Abrahae eiicitur Ismael, tamen, ut supra
aliquoties dixi, quod haud dubie multi ex Cainitis ad Ecclesiam conversi
sunt, ita non dubito, quin Ismael et multi ex posteris ad veram Abrahami
Ecclesiam conversi sint: non enim hoc agitur, ut simpliciter excludatur
a regno Dei, sed ut sciat naturali iure regnum Dei sibi non deberi, sed
ex mera gratia contingere.

[Röm. 11, 35] Deus enim nihil cuiquam dat ex iure, secundum sententiam:
‘Quis prior illi dedit?’ nec est cuiusquam debitum: male enim
nobiscum ageretur, si noster esset debitor. Quin nos omnes sumus Dei
debitores, si quid 

[Seite 166]

igitur dat nobis, dat non ex iure, sed ex gratia, quam profuse et
opulenter offert omnibus, qui promissioni credunt.

Hanc lectionem oportet Ismaelem cum matre discere, siquidem volebant
ambo procedere contra Isaac iure. Postquam igitur haec iuris praesumptio
per tam duram eiectionem mortificata est, non dubito, quin reversus
Ismael sit cum matre ad Abrahamum. Placet enim mihi Iudaeorum sententia,
quod Kethura sit Hagar.

Valet igitur historia haec eo, ut discamus nos nihil habere ex iure, sed
omnia ex gratia Dei contingere, Iudaei volunt ex iure Abrahami haeredes
esse, et possidere benedictionem, quia ex carne Abrahami sunt nati. Sed
si ius illud resignarent, et confugerent ad gratiam, sic fierent
benedictionis participes.

Sic Papa gloriatur de successione, et eo iure vendicat sibi primatum,
sed nos nullo modo in Ecclesia hoc ei concedimus: si ex gratia vellet
primus esse, sustineremus eum, sed urgentem ius non sustinemus.

Idem de canonibus dicimus, si eos relinquerent liberos, toleraremus eos,
sed quia faciunt necessarios, ideo explodimus eos, et sumus duriores
incude et Adamante, qui molliores essemus caera, si nobis nostra
relinqueretur libertas.

De monastica idem iuditium est, habent monachi suas regulas et exercitia
sua, ea tanquam ius urgent, et deberi sibi vitam aeternam statuunt: sed
quis iussit, hoc ut facerent?

An non gravis impietas est, cum Deus propter filium suum gratis omnia
largiter promittat et donet, quod nos abiecta promissione iure vendicare
nobis aeternam vitam praesumimus.

Declarat igitur hoc Ismaelis exemplo Deus, se nemini quicquam debere:
nemo igitur iactet aut glorietur coram eo de iustitia aut merito, sed
subditus sit totus mundus Deo, et prostratus invocet gratiam [Ps. 143,
2] et misericordiam, et uno ore dicat: ‘Non intres cum servis tuis in
iuditium.’

�

Credo enim, quod nepotes Ismaelis etiam se coniunxerint cum Ecclesia
Abraham, et facti sint haeredes promissionis non ex iure, sed ex vaga
gratia, sicut supra de cainitis diximus.

Haec causa est, cur nudus filius cum nuda matre, solus cum sola in
desertum locum et in mortem sitis et famis eiectus sit ex domo patris,
ut occideretur scilicet pestilentissima bestia, quae vocatur opinio
iustitiae, iuris et meriti apud Deum.

[Seite 167]

Nam apud Deum nihil valet nisi gratia, hanc si apprehenderent per
Christum Turcae, Iudaei, Papa, servarentur, sed excaecati gratiam
repellunt, et statuunt ius ac meritum: Ideo pereunt in aeternum.

Locus hic de tentationibus Abrahami et Hagar totus Theologicus est.
Sicut enim dixi, magna fuit Abrahae tentatio, eiicere filium naturalem
cum legitima uxore, adeo inhumaniter. Ut nihil prospiceret neque
coniugi, neque proli: sed utrunque quasi in certam mortem traderet, non
enim Abraham durus lapis fuit, plenus fuit spiritu sancto, qui homines
facit mites, humiles, benignos, beneficos.

Mirabilis igitur haec historia est, sed scribitur de sancto Patriarcha
nobis in exemplum, ut discamus Deum diligendum et colendum esse super
omnia: Sic supra iubetur egredi ex patria, et in Psalmo .45. dicitur
[Ps. 45, 11] Ecclesiae ex Iudaeis collectae: ‘Filia, obliviscere domum
patris tui.’ Et [Matth. 10, 37] Christus dicit: ‘Si quis plus
diligit patrem et matrem, quam me, non est me dignus.’

Sic in secunda tabula continentur praecepta charitatis erga fratres, sed
si novum mandatum accedit, ut, cum Saul iubetur occidere Amelechitas,
ibi irasci, persequi et occidere eos debemus obliti omnis charitatis,
etiamsi, ut Abraham facit, filius mactandus sit. Haec enim vox, ego sum
Dominos Deus tuus, illam alteram de diligendo proximo, de honorandis
parentibus tollit.

Videmus igitur in Abrahamo duplicem mortificationem, prima ad primam
tabulam pertinet. Ibi enim pugnatur de promissione Dei, eam contra
verbum vult Abraham ambobus filiis communem esse. Hic affectus fidei
mortificatur, et cogitur Abraham discere ex uxore, quis sit promissionis
verus intellectus.

Altera pertinet ad secundam tabulam. Cogitur enim oblivisci pietatis
erga coniugem et filium.

Haec exempla diligenter in Ecclesia docenda sunt: Concordant enim cum
Euangelio, quod docet verbum fidei anteferendum omnibus rebus humanis.
Doctus igitur hic exercitiis Abraham, non speravit in hac vita se
consecuturum promissionem, sed intellexit eam de aliis maioribus rebus,
quam sunt huius vitae, siquidem, postquam haeres promissionis ei iam
contigit, tamen exercetur tantis tentationibus et calamitatibus.

Cognitio aeternae vitae et fides in futurum Christum et spes
resurrectionis a mortuis vera bona sunt: haec per promissionem
expectavit. Nihil motus istis calamitatibus, quod sic cogeretur errare,
non habere propriam sedem, eiicere uxorem et filium primogenitum, quae
omnia cum promissione carnali homini videntur pugnare, sed revera sunt
exercitia fidei, necessaria nobis, sed mirum in modum carni gravia, imo
prorsus impossibilia.

Verba haec, quod Abraham dederit Hagar lagenulam cum pane, brevia sunt,
sed ostendunt ipsa quoque, quam miserabilis fuerit hic casus, 

[Seite 168]

nam circumstantias considera, et videbis tam esse horribiles, ut
oratione exprimi non possint, non Sara, non servus aliquis, sed ipse
pater Abraham instruit coniugem et primogenitum filium ad iter, imponens
humeris panem, et aquam, ac mandans, ut exeant.

Convenit fere historia cum illa de mactando Isaac. Levior enim fuisset
dolor, si servo hoc offitium iniunxisset, ipse autem eo tempore
profectus esset in alium locum. Sed cogitur ipse instruere utrunque ad
iter, et praesens spectare abeuntes. Exuerit igitur paternum affectum
penitus necesse est erga coniugem et filium, in modum hominis duri et
crudelis, ac si nunquam eos nosset.

Hunc inaestimabilem timorem et amorem erga Deum Moses dignum iudicavit,
quem celebraret literis, siquidem non solum spectator, sed author etiam
huius calamitatis est Abraham. Quod si alius hoc fecisset, et coniugem,
cum qua viginti annos plus minus consueverat, eiecisset domo, quid
Abrahamum facturum fuisse iudicas? nunc autem cum Deus ita iubet, ipse
quasi administer huius crudelitatis existit.

Docens hoc suo exemplo, omnia quidem facienda esse propter proximum, sed
cum mandato Dei iubemur aliud facere, nihil in tota hac vita tam nobis
gratum et iucundum esse debet, quod non debeamus odisse, etiam [Matth.
10, 39] vitam nostram, sicut CHRISTUS dicit: ‘Qui odit vitam suam,
inveniet eam.’

[Ps. 45, 11] Hoc igitur est oblivisci domum patris, sicut Psalmus
loquitur. Miserabilis profecto descriptio, quam vix siccis oculis legere
possum, quod mater et filius sic patienter eiectionem ferunt, et in
exilium abeunt. Itaque pater Abraham vel stetit, et illachrymans
benedictionibus et votis prosecutus est abeuntes, vel abdidit se alicubi
in angulum, ubi solus suam et exulum fortunam deflevit.

Non enim, ut saepe dixi, stipes aut saxum fuit, sed habuit pectus
pietate et charitate plenum in summo gradu erga proximos, ac multo magis
erga domesticos, coniugem scilicet et primogenitum filium, ubi sic
tentatio tentationem excipit, et lachrymae alias lachrymas trudunt, ea
vera mortificatio est, et vera fidei exercitia mortificantis etiam
innatam charitatem. Nugas igitur dixeris monachorum et Nonnarum
mortificationes, quas iactant.

Beerseba, cuius textus meminit, est vicina Aegipto, ad eam forte fuerunt
greges ovium et armenta. Victitarunt enim eius loci homines ex pecuaria,
et habitaverunt in tabernaculis. Istic Ismael et Sara1� in novum
periculum veniunt, quod matrem attonitam, ac pene crudeliter impacientem
facit: sicut Abraham etiam crudeliter fecisse videri potest, quanquam
alia ratione: obedivit enim mandato Dei.

Ismael siti enecatur, mater hoc spectaculum triste videre cum non
posset, reclinat eum in herbam inter virgulta, ac progressa paululum
tanquam 

[Seite 169]

desertura moribundum, tamen in vicinia, unde audire gemitus morientis
potest, considet.

Experimur autem magnam miseriam et calamitatem esse, siquis exul sine
certa sede erret inter ignotos homines: maior autem ista calamitas est,
quam circumstantia hoc in loco ostendit, quod Hagar et mater et faemina
est, idque sola et in solitudine, sic repente ex ampla domo eiecta, ac
iam victus omnis deficit, et filius moritur.

Potuit quidem ex Beerseba habere aquas, fuerunt enim istic sine dubio
pastorum tabernacula, sed errat afflicta mulier non tantum corpore, sed
etiam animo sic consternata, ut, quid agat, nesciat.

�

Accesserunt igitur ad has calamitates cogitationes tristissimae, quarum
egregius instructor Sathan est, quo ibo nunc, cogitavit, ego misere
eiecta mulier? neque Deus in coelis est, qui misereatur nostri, neque
homo in terra, DEUS odit nos, igitur sinet nos mori hic, et perire in
deserto siti et fame etc.

Haec est illa pestilens additio, a qua Sathan nomen habet, quod vocatur
Leviathan, quod ex corporali malo facit spirituale, et oneri addit maius
onus. Dicit autem Iob, hamo eum capi non posse, hoc est, humanis viribus
non posse repelli. Est Leviathan seu adiector, qui semper ad alteram
lancem librae aliquid addit, et deprimit, et inclinatum currum evertit.

Magna igitur haec fuit tentatio et longe gravior, quam fames vel sitis:
Itaque in tantum stuporem incidit, ut, quid faciat, nesciat, alioqui
vidisset fontem et cogitasset de hominibus loci istius, sed lapsa in
illas additiones et augmenta Leviathan, ubi drachma afflictionis est,
iudicat esse aliquot centenarios.

[Off. 12, 10] Sic author Apocalypseos appellat Sathanam ‘accusatorem
fratrum nostrorum’: qui enim securi sunt, hos facit adamantinos plane,
sicut nostri antinomi sunt. Qui vero imbecilli et timido sunt animo, hos
terroribus, ceu impetu fulminis prosternit.

Non igitur tentatur Hagar tantum eiectione corporali, sed etiam
spirituali, et desperat usque ad mortem. Consumptae erant aquae, sed
aderat in vicinia totus fons, hoc Hagar non cogitat, est enim demersa in
istis mendacibus cogitationibus, quas suggessit Sathan: ecce Abraham est
vir et Propheta Dei, in eius domo sola est vera Ecclesia, is est, qui te


[Seite 170]

et filium eiicit: Quod aliud potest esse certius argumentum, te ad
Ecclesiam illam non pertinere?

Talibus telis non libenter velim ego peti cor meum, expertus enim sum,
quam periculosum vulnus faciat. Si aliquis Ecclesiae minister mihi
negaret absolutionem, et me a sacra communione arceret, etsi levis
aliqua esset causa, tamen credo, quod desperabundus cum Iuda fugerem, et
me suspenderem.

Audit autem Hagar hanc de eiectione sententiam non ex vulgari aliquo
ministro, sed ex summo Patriarcha, qui promissionis pater est, quid
igitur animi fuisse ei putas?

Supra de Loth audivimus eum calamitatibus sic fractum et attonitum esse
factum, ut videns non videret, et faciens non sentiret. Occupatur enim
animus sic in magno dolore et periculis, ut omnes sensus in corpore
quasi mortui sint. Itaque ἔκστασιν vocant et raptum, qui tam
vehemens est, ut Loth, quid cum filiabus fecisset, prorsus nesciret.

In tali paroxismo etiam bona Hagar hic est, et indicat id Moses in verbo
errandi, nihil enim vidit prae nimia tristitia. Desperatio facit eam
surdam, mutam, caecam, incogitantem, imo simpliciter occidit secundum
omnes sensus.

Vides autem contra nostros antinomos legem hic prius tractari, quam
consolationes. Ismael et mater Hagar superbiebant contra Isaac, quod
essent ipsi quoque semen Abrahae, et promittebant sibi propter carnalem
coniunctionem haereditatem.

Hic affectus hoc modo iugulandus fuit, ut primum discerent legem, et
mortificarentur, qui mortificati sunt per legem, hi demum verbo Dei
iterum sunt erigendi et consolandi, sunt enim contriti, non sunt securi
et superbi sicut Ismael.

Docet nos igitur praesens locus de exercitio et offitio legis. Itaque
[Gal. 4, 30] Paulus hanc Sarae vocem: ‘eiice ancillam’ vocat vocem
legis: Non dicit, quid dicit Sara? sed: ‘quid dicit scriptura?’ Etsi
igitur Moses cum sua scripta lege nondum adfuit, tamen lex fuit in usu
et exercitio suo, quia eiicere est vox legis.

Explodamus igitur antinomos, qui legem ex Ecclesia eiiciunt, et
poenitentiam per Euangelium docere volunt. Hoc quidem recte dicitur
erigendos et consolandos esse homines, sed definitio addenda est, qui
tales sint. Nempe qui cum Ismaele et matre eius eiecti domo, patria, in
deserto fame et siti contabescunt, qui ad Dominum gemunt et plorant, ac
vicini iam desperationi sunt: Tales idonei auditores sunt Euangelii.

Sed qui sentiunt se in gratia esse propter carnalem aliquam
praerogativam, qui praesumunt de iustitia et sanctitate sua, hi non in
deserto, sed in paradiso sibi esse videntur, nec sciunt, quid sit errare
in deserto, non humiliantur, non occiduntur, hi malleo legis feriendi et
comminuendi sunt, imo redigendi in nihilum.

[Seite 171]

Fit autem hoc per legem, quae dicit: ‘Eiice ancillam et eius filium,
non enim erit haeres’, hoc est, extra gratiam Dei omnes natura sumus:
quantum enim ad naturam nostram attinet, sumus filii perditionis, nec
sublevat, quod Iudaei sint semen Abrahae, quod nati afferimus iuditium
rationis et legem, et quod accommodamus ad eam aliquo modo voluntatem
nostram, omnia haec ad salutem nihil faciunt.

Sed quicquid ex lege est, quicquid est ex voluntate carnis et viri, de
hoc dicitur, eiice: non potest enim Deus ferre praesumptionem Ismaelis,
hoc est, non vult gloriari nos de carnali nativitate, de viribus
nostris, de libertate arbitrii nostri, de sapientia et iustitia nostra,
omnia haec mortificanda sunt, et de omnibus his desperandum est, sicut
hoc in loco desperat Hagar.

Ubi hoc factum est, et detrusi sumus ad inferos, ibi tempus est
revocandi nos per suavem Euangelii vocem, quae non dicit, eiice, sed [1.
Sam. 2, 6] confide, fili, remissa sunt tibi peccata tua, ideo scriptura
dicit, hoc Dei opus esse, ‘deducere ad inferos et reducere, occidere
et reddere vitam’.

Haec causa est, cur Ismael cum matre eiiciatur, ut scilicet horribile et
indomitum malum praesumptionis de propria iustitia occidatur. Sic enim
cogitabat: Ego sum in domo Abrahae. Igitur haeres sum, Haec fidutia tam
venenatum malum et noxia pestis est, ut occidi non possit, nisi per
extremam desperationem, ut homo exutus omnibus, quae possidet, tantum
non de Deo et Dei gratia desperet, ac sentiat se abiectum a Deo esse.
Hoc pater et verus Abraham, hoc est, ipse DEUS cogitur nobiscum facere:
nihil enim Ecclesia, nihil Christus, nihil iustitia ad nos pertinet,
nisi prius noxia praesumptio sit perdomita et mortificata.

Digni igitur omnium odio sunt Antinomi, qui nostro exemplo se defendunt.
Cum tamen causa in promptu sit, cur initio sic doceremus de gratia Dei.
Oppresserat Papa miserabiliter conscientias traditionibus suis,
praesidia vera, quibus defendi fractae mentes contra desperationem
poterant, omnia ademerat, quid igitur faceremus aliud, quam ut oppressos
erigeremus, et proponeremus veras consolationes?

Scimus autem cum Saturis delicatis et incrassatis aliter loquendum esse.
Eramus tum omnes eiecti et afflictissimi, consumpta erat aqua in
lagenula, hoc est, nulla suppetebat consolatio. Iacebamus moribundi
sicut Ismael sub arbore. Opus igitur fuit talibus doctoribus, qui
proponerent gratiam DEI, et respirare docerent.

At Antinomi volunt poenitentiae doctrinam simpliciter a gratia inchoari.
Sed ego sic non processi, noram enim Ismaelem eiectum et desperatum,
priusquam ex Angelo consolationem audiret: secutus igitur exemplum hoc
non nisi prius contritos et desperabundos consolatus sum, quos lex
perterrefecerat, et Leviathan oppresserat et quasi attonitos fecerat,
propter hos enim venit Christus in mundum, nec vult linum fumigans 

[Seite 172]

[Matth. 11, 28] extingui penitus: clamat igitur: ‘venite ad me omnes,
qui laboratis et onerati estis.’

Talis non erat Ismael, antequam eiiceretur domo, erat superbus et
securus, et antinomicus Epicurus: Ego, inquit, sum Dominus et haeres,
mihi cedat Isaac et Sara, haec superbia fovendane fuit an corrigenda?
Qua autem alia ratione potuit corrigi? quam ut una cum matre eiiceretur,
et nihil secum auferret ex domo Abrahae, quam illud praemium legis,
panem scilicet et aquam. Sic enim solet lex, furem vinctum deducit ad
patibulum, prius autem quam stranguletur, potu aquae reficit, sed
deficit tandem aqua, et relinquitur mors: Plus lex non facit.

Discamus igitur, quod Deus omnes superbos odit, qui autem humiliati
senserunt vim legis, hos consolatur, si non per homines, at per Angelum
e coelo: non enim patitur tales perire, sicut securos non patitur in
domo Abrahae manere.

Necesse est autem doctorem in Ecclesia eruditum et peritum esse in
utroque, ut et redarguere et conterere contradicentes possit, et
redargutos et contritos iterum consolari, ne absorbeantur. Si natura
peccato non sic corrupta esset, legis praedicatione non esset opus. Nunc
autem Deus per gratiam suam nihil apud nos propter nostram duritiem, et
altissimam securitatem efficere potest, nisi prius adamantina corda lege
fregerit et contuderit.

⌊arum quarto ad literam praesentem locum sic exponit: Omnes, inquit,
tales sunt, qui sunt de Synagoga. Nos autem usu experimur, non Iudaeos
solum, sed omnes homines tales esse, sicut supra commemoravi de Turcis,
qui praesumunt se populum DEI esse, quia ornantur victoriis: De Papa et
eius Ecclesia, qui Ecclesiae nomen ideo usurpant, quia sunt in dignitate
et offitio.

In summa haec historia tales omnes depingit, quod, nisi redigantur in
mortem et desperationem, salvari non possunt: omnes enim praesumunt
gratiam et remissionem peccatorum ex nativitate carnali et viribus, quas
secum adfert.

Memini impium et acerrimum Euangelii hostem decidere ex tabulatu quodam
inspicientem aedificium, quod extruebatur. Cum igitur ex lapsu nullum
sentiret incommodum, non enim ullum membrum laesum erat, exclamat: Nunc
scio me propitium habere Deum. Sic solet mundus, ex carnalibus
beneficiis praesumit Deum propitium esse: talis natura est. Mortificari
igitur eam necesse est, id quod fit per legem.

Qui ergo vult haeres esse promissionum, excludat necesse est omnia, quae
non sunt promissio, sicut Paulus ad Philippenses facit, appellans legis
iustitiam stercora: coram Deo enim nihil valet, nisi promissio et gratia
in Christo proposita.

[Seite 173]

Habet caro dona sua, sed illis nihil debetur, nisi panis et aqua. Vita
autem aeterna non carnis filiis, sed filiis promissionum, id est,
credentibus contingit.

Praeclarum est, quod coniugibus addidit benedictionem Deus, cum [1. Mose
1, 23] dixit: ‘Crescite et multiplicamini’, sed haec benedictio
corporalis est, et manet in repletione terrae, quantumvis enim sancti
sint pater et mater, tamen hoc filiis, qui ex eis nascuntur, non
prodest, non salvantur ideo: sed si salvari debent, opus est, ut
promissionis filii fiant, et ipsi quoque promissioni credant. Ideo enim
singulos oportet baptisari. Ego nihil inde habeo, quod tu baptisatus
sis, me quoque baptisari et credere necesse est.

Sic Ismael eiectus argumentum est, quod includit omnes homines, et
praeteritam Ecclesiam usque ad finem mundi coniungit, quod prima
nativitas ad regnum DEI non pertineat, quod sine fide in promissionem de
Christo nemo possit salvari. Stultum igitur est, quod Papistae se
Ecclesiam esse clamant. Ecclesia enim non est populus aestimandus ex
multitudine, magnitudine, sapientia, potentia, opulentia, dignitate,
successione, offitio etc. Multo minus ex electitiis cultibus, sed est
populus promissionis, id est, promissioni credens.

Quando igitur dicunt: Papa est caput Ecclesiae, igitur, quicquid
praecipit divinum est: Nega tu consequentiam, quia Papa nihil neque
scit, neque intelligit de scriptura sancta, multo minus credit: est
larva quaedam Ecclesiae, non Ecclesia, Imo impugnat et persequitur
Ecclesiam, sicut Cain Abelum. Idque propter promissionem, quam sibi
vendicat, etiamsi non credat. Nemo igitur splendidis titulis
successionis, vocationis, offitii terreri se sinat.

Turcae etiam gloriantur se esse creaturas Dei, et iurant per Deum,
creatorem coeli et terrae. Papa gloriatur se credere in Christum, quod
sit filius DEI et redemptor mundi, interim instituit monasteria, missas,
ieiunia, cultus sanctorum et similia, sed frustra. Sunt enim opera
creationis tuae, qui ex carne es conditus, sunt fructus arboris malae:
quod si arbor debet bona fieri, oportet ut fias persona promissionis,
hoc est, ut gratiam amplectaris: et sola nitaris misericordia, id quod
fieri non potest, nisi verbum promissionis fide apprehendas, Ismael est
naturalis Abrahae filius, et tamen non est haeres.

Hoc argumentum divi Pauli est, nec poterit ab ullo homine solvi. Videmus
palpabiliter, quod Papistae promissionis filios persequuntur, sicut
Ismael Isaacum: nisi igitur vana fidutia, quam conceperunt,
mortificetur, et redigatur in nihilum, cum omnibus excellentibus donis
ex carne nunquam salvabuntur. Vide turcas ornatos potentia et sapientia.
Papa quoque et cardinales sunt sapientissimi viri, sic Plato, Cicero,
Socrates etiam sunt maximi viri, sed non ideo sunt Ecclesia: non enim
habent hanc essentialem differentiam, qua Ecclesia a mundo separatur,
promissionem 

[Seite 174]

scilicet. Largimur igitur Pontifici et suis sapientiam, dignitatem, addo
etiam successionem et offitium, sed non ideo sunt Ecclesia: Deest enim
essentialis illa differentia, quae est credere Euangelio, qui autem non
credunt Euangelio, non sunt Ecclesia, nec pertinent ad regnum Christi.

Oportet igitur, o Papa, ut prius occidatur tuus papatus, et tu coram Deo
redigaris in nihilum, vel nunquam eris pars etiam minima Ecclesiae.
Durum hoc est et Papistis intolerabile: sed Ismaeli quoque doluit eiici
et separari ab Ecclesia, ac haberi pro rescisso membro ab Ecclesia.
Nobis quoque privatis omnibus nihil potest accidere acerbius, quam sic
omni spe et fiducia exui.

Ego quoque saepissime hac tentatione divexor, quod circumspicio de
operibus, quibus possim niti, quod multa docui, multis benefeci, multa
indigna praeter meritum passus sum: sed sentio in veris certaminibus
haec [Ps. 32, 5] omnia nihil esse, et redigor ad illam confessionem
Davidis: ‘Domine, nihil [Ps. 116, 11] sum nisi peccator’. Item:
‘ego dixi in raptu meo, omnis homo fallax’, [Ps. 143, 2] id est,
omnis homo vanus, qui fallit et fallitur. Item: ‘non intres cum servo
tuo in iuditium.’

Sola autem hac spe erigor, quod in Euangelio video contritis solatium,
desperatis spem, in inferno positis coelum promissum esse, et est huius
spei hoc certum argumentum, quod filius Dei nobis ignorantibus seipsum
pro nobis Deo patri suo in ara crucis obtulit.

Ad hunc modum humiliati primum et ad desperationem redacti, si,
quemadmodum de se desperant, ita propter Christum confidere incipiunt,
fiunt Dei filii et haeredes: sed multos invenias, qui humiliari nolunt,
sed meditantur vindictam et remurmurant, hi dupliciter indurati sunt.

Tu igitur cum sentis te humiliari, abiice te ad pedes patris coelestis,
et dic: O Domine, si ita mecum agis, feram pacienter, et fateor
atrociora me esse meritum, Miserere igitur mei, si non vis me esse
haeredem, fac, ut maneam servus, quin, sicut Cananaea dicit, non recuso
canis in tua domo esse, ut saltem micis vesci possim, quae temere in
terram cadunt, et alioqui conteruntur. Nullo iure quicquam mihi debes,
ideo amplector misericordiam tuam etc.

Haec est vera via, qua pervenimus ad gratiam et salutem. Sed pauci
audiunt, pauciores obsequuntur et credunt. Iudaei quotidie recitant haec
verba in suis orationibus: Benedictus Deus, qui nos sanctificat prae
omnibus populis terrae, sed haec non oratio, verum extrema contra Deum
[Ps. 109, 7] blasphemia est. Sicut Psalmus dicit: ‘Oratio eorum fiat
eis in peccatum.’ Deus enim non talis est, qui accipiat personas:
Omnibus proponit verbum, et vult, ut omnes credant et salventur, non
discernit inter Iudaeos et gentes: sed omnium vult esse Deus. Nemo
igitur sicut impii Iudaei tale aliquid sibi arroget. Humiliemur omnes,
et fateamur nos nihil esse, quicquid autem sumus, esse ex gratuita DEI
gratia.

[Seite 175]

Paulus etiam inflatus erat iustitia sua, sed cum audiret vocem Christi
ad Damascum, quem antea sic secure contempserat, tremens et trepidans
[Apg. 9, 6] dicit: ‘Domine, quid vis ut faciam’ ubi hic gloriatio
mansit, quod esset filius Abrahae de tribu Ben Iamin, Pharisaeus, Legis
discipulus? Sicut igitur Ismael ex lege ad promissionem, et ex morte ad
vitam, et ex inferno ad coelum pervenit, ita Paulo quoque accidit: ideo
postea cum tanto impetu et tam potenti spiritu hanc ipsam disputationem
de promissione et meritis, de gratia et operibus tractat, quod scilicet
sola promissio, et nihil aliud haeredes faciat, non nativitas carnis,
non circumcisio, non alia opera legis.

[21, 17] Audivit autem DEUS vocem pueri, vocavitque Angelus DEI de coelo
Hagar, et dixit ad eam, quid est tibi, Hagar? noli timere, quia
exaudivit DEUS vocem pueri ex eo loco, in quo est.

Non vocat filium Abrahae, sed simpliciter puerum, quod est commune nomen
omnibus hominibus, ac dicit clamorem eius exauditum: sine dubio autem
non allegavit moribundus Ismael nativitatem Abrahami, oppressus enim
calamitate et doloribus eius obliviscitur, et accedit Leviathan, de quo
supra, hoc est Sathan, vi legis spiritualiter eum occidens.

Nihil igitur reliquum fuit, quam gemitus inenarrabilis desperantis
animi, quod fatetur se indignum domo paterna et haereditate, sicut
prodigus [Luk. 15, 21] filius in Euangelio dicit: ‘non sum dignus
appellari filius tuus.’ Hunc gemitum videt et audit Deus. Clamavit
quidem voce sua, sed angustia cordis et contritio praecipua fuit, quam
sequitur rugitus ex gutture, et alte ducta suspiria. Hac musica nobis,
ut videtur, tristissima et [Jes. 57, 15] lugubri delectatur Deus magis,
quam ullo alio cultu, sicut apud Esaiam ait: ‘Habitabo cum spiritu
contrito’, securitas enim offendit Deum.

De Antonio Haeremita, qui incepit genus vitae monasticae, narratur
historia: Cupivisse eum scire, quem habiturus esset dignitatis et
gloriae socium in aeterna vita: placebat enim sibi mirum in modum ob hoc
solitarium vitae genus. In somnis igitur audit esse Alexandriae sutorem
seu coriarium quendam, illum eiusdem gloriae socium fore. Miratur
Antonius collationem, et Alexandriam proficiscitur, visurus scilicet
hominem sanctitate sibi parem, et nescio quae magnifica de sutore illo
sibi pollicetur, sed cum ad eum venit, vidit, quod manu sua laborando
victum quaereret, et sic se et uxorem et liberos aleret. Inquit igitur
quaeso te, mi sutor, scio, quod DEUM fideliter colas, et vere ei
servias: Dic igitur mihi, quid facis, quid comedis, quid bibis, quomodo
aut quando oras? num totas noctes insomnes agis orationi incumbens? etc.
Nullo, inquit ille, modo. Mane et vesperi ago Deo gratias pro fideli
eius tutela et gubernatione. Peto remissionem omnium meorum peccatorum
per Christum, ac suppliciter oro, 

[Seite 176]

ut me spiritu suo gubernet, et in tentationem non inducat: post hanc
orationem tracto corium meum, et mihi ac meis alimoniam paro, praeterea
facio nihil, nisi quod caveo, necubi aliquid contra conscientiam faciam.

Antonius haec audiens miratur, ac intelligit electitios cultus non esse
cultus, itaque iis nihil esse confidendum. Hoc beneficium non solum ipsi
Antonio contigit, sed est quoque admonitio ad omnem posteritatem, qua
DEUS Ecclesiae suae voluit succurrere, ne indulgerent electitiis
cultibus, qui semper hanc noxiam fidutiae pestem secum adferunt, quam
mortificari necesse est.

Non vilis vestitus, non asper victus, non ieiunia, non longae orationes,
non vigiliae, non ulla opera nobis prodesse possunt ad vitam aeternam,
sola fiducia misericordiae, seu sola promissio est, quae salvat. Absque
hac si sit, libere confitere, et dic, ‘ego nihil sum. Ego ad
haereditatem non pertineo, ego ex patris domo eiectus sum’.

Haec est pueri Ismaelis vox, quam audit Dominus, et sic clamantibus
mittit suos Angelos ex ipso coelo.

Maxima igitur haec consolatio est omnium istorum, qui sentiunt se
eiectos, hoc est, qui agnoscunt peccata sua, et trepidant a iuditio Dei.
Non enim vult, nec potest tales abiicere, etsi talibus solatia hominum
deessent, potius Angelum de coelis descendere necesse esset, qui
afferret consolationem. Vocatur igitur Deus humilium Deus et
afflictorum, qui linum fumigans non extinguit. Postquam vero fidutia
carnis in Ismaele mortificata est, fit verus promissionis filius, et
quod iure prius postulabat: non autem consequebatur, hoc nunc ex gratia
ei contingit in extrema necessitate et desperatione.

Mira et notatu dignissima res, cum sentit se abiectissimum esse, habet
Deum proximum, et Deo est carissimus, nec potest Deus vocem et gemitum
afflicti negligere. Quod si Deus hic eum non audisset, periisset in
aeternum, [Hes. 33, 11] sed DEO hoc impossibile est: ‘Est enim
misericors, qui non vult mortem peccatoris.’

Discamus igitur hunc canonem, quod non possunt fieri filii Abrahae, nisi
ex contritis: ex singulari et mera gratia. Non igitur praesumendum de
ulla re est, sicut etiam non est desperandum, sed natura nostra talis
est, tempore pacis praesumit, et desperat tempore belli, cum media via
incedendum esset, et in periculis non abiiciendus animus, sed
confidendum in Dei misericordiam, et invocandum eius nomen esset,
secundum sententiam: [Ps. 50, 15; Ps. 91, 16] ‘invoca me in die
tribulationis, et eripiam te.’ Item: ‘Ostendam eis salutare meum.’

Hoc tamen monendum est, ne quis putet contritionem, de qua iam multa
diximus esse meritoriam gratiae, sicut Sophistae falso docent. Multi
enim verbum non audiunt: Multi audientes verbum non credunt. Verbum enim
offertur omnibus, et communis vox est, ex aequo ad omnes pertinens: 

[Seite 177]

‘Ego sum Dominus Deus tuus’, sed praesumptuosi contemnunt. Desperati
autem ad se pertinere non credunt. Media igitur via tenenda est,
secundum versiculum hunc: Medio tutissimus ibis.1�

De Hagar mirari licet, quod non ad Angeli vocem in solitudine extimuerit
et aufugerit: sed dixi occupatum ipsius animum ingenti stupore, ut, quis
loqueretur, non consideraret, sicut cum Petrus in carcere excitatur ab
Angelo, et ex carcere deducitur, nescit rem serio agi, sed in somnis se
aliquid tale pati existimat. Haud dubie autem Angelus in humana specie
apparuit.

Quia autem verbum Dei nunquam frustra praedicatur, primum ipsa quoque
Hagar quasi ex morte voce Angeli excitatur. Deinde illuminatur novo
lumine spiritus sancti, ex ancilla fit ipsa quoque mater Ecclesiae, quae
posthac nepotes suos instituit, et suo exemplo monuit, ne superbirent:
se enim fuisse legitimam uxorem sanctissimi Patriarchae Abrahae, ac
genuisse ei primogenitum suum filium, sed eo privilegio carnis nihil se
adiutam, imo extitisse eam dignitatem occasionem superbiae, eiectam
autem propter superbiam, et humilitatem tandem venisse ad gratiam.

Sicut nos hodie, qui in monasteriis viximus, recitamus aliis cruces et
martyria nostra, quibus confisi putabamus nos sedere in sinu Dei. Nunc
autem illuminati verbo vocamus omnes illas iustitias, quibus nitebamur,
[Phil. 3, 8] ‘stercora et detrimenta’ cum Paulo.

Hoc modo erudita Hagar in schola Domini multos discipulos praeclare
instruxit de praecipuo articulo, qui in Ecclesia Dei docetur, non
scilicet valere ullam gloriationem secundum carnem, se in eodem thoro
[vgl. 1. Kor. 1, 31] cum Abrahamo fuisse, et tamen eiectam esse domo.
Qui igitur gloriatur, glorietur, quod Dominum norit, hoc est, quod
promissionem habeat et ei credat, sine hac fide omnia alia frustra esse.

Verba Angeli in Hebraeo admodum brevia sunt: ‘Quid tibi, Hagar?’ sed
non sunt accipienda duriter, quasi obiurget eam: sunt enim consolatoria.
Ah, inquit, quid ploras? quid ingemiscis, quid desideras? causa nulla
est, cur timeas, cessent lachrimae. Tu et filius Deo curae estis.
Mortificare vos voluit, hoc cum factum sit, vult te bene sperare de sua
misericordia. Orasti cum filio etiam prius in domo Abrahae, sed ibi Deus
exaudire vos noluit: Fuit enim oratio vestra coniuncta cum superbia et
despectu fratris: In hoc autem loco vos exaudivit, itaque credite hic
esse eius Ecclesiam. Ubi enim Deus exaudit preces, ibi fit templum, ibi
Ecclesia est, ibi est gemitus inenarrabilis desperantium de se. Ita cum
Emphasi intelligendum est, quod dicit nominatim de loco, in quo Ismael
est.

Sic Angelus de coelo mittitur ad consolandum moribundum Ismaelem et
matrem eius: quia autem remedium tam praeciosum est, patet ex eo 

[Seite 178]

etiam magnitudo morbi, quo ambo laborarunt: non enim homo, sed Angelus
ad calamitate oppressos mittitur. Atque hic etiam de finali causa
admonemur, non quia Deus Ismaelem et Hagar oderit, ideo sic
miserabiliter eos sinit eiici.

Hanc falsam causam Leviathan adfingit, Dei consilium est, ut
humilientur, et discant confidere in sola Dei gratia: non in meritis aut
dignitate aliqua carnali.

Per spiritum sanctum autem in literas haec relata sunt, ut universus
orbis et tota posteritas discat, hanc propositionem universalem et
indubitatam esse, quod gratia, non meritis aut operibus salvamur. Non
enim fuit aliud remedium ad conterendam superbiam meritorum et
dignitatis, nisi eiiceretur Ismael cum matre ab Ecclesia sancta Dei,
quae in domo Abrahae fuit. Quod si sine gravi dolore et multis lachrimis
haec non acciderunt, tamen fructus, quid secutus est, longe maior
extitit, quod scilicet hac via perveniunt ad gratiam et salvantur.

Hic finis tam miserabilis eiectionis est, ut doceat Deus sola gratia vel
sola fide, quae gratiam in promissione propositam apprehendit, nos
salvari. Exaequandi enim sunt naturales filii cum illis, qui naturales
filii non sunt, et tamen credunt, ut sit unus Deus Iudaeorum et gentium,
ut Iudaei glorientur de praerogativa carnis, et gentes propter peccata
non desperent.

Hic summus fidei articulus est, quem si vel tollas, sicut Iudaei, vel
depraves, sicut Papistae, neque Ecclesia consistere potest, neque Deus
retinere potest suam gloriam, quae est, quod sit misericors, et quod
propter filium condonare peccata ac salvare velit.

Pertinet igitur miserabilis in speciem historia ad nostram
consolationem, qui miseri peccatores sumus, et sine dignitate et meritis
accedimus ad Ecclesiam: habemus autem aequalem locum cum istis, qui
naturales filii sunt. Apud Deum enim non est respectus personarum, et
sola promissio valet. Est enim Dei verbum, quod manet in aeternum.

Quae autem potest esse ratio dubitandi, ut illam propositionem tantopere
impugnent adversarii. Cum dicimus, Gratia et non meritis nos salvari?
Quid eos movet? certior enim longe res est, si statuamus nos per
misericordiam potius adoptari in filios, quam per merita. Si enim ex
meritis res pendet, nunquam possumus esse certi, quando satis meritorum
habeamus. Igitur periculo damnationis carere non possumus. Quid igitur
movet Papistas, quod malunt operibus et meritis niti, quam promissione
et gratia?

Prima ratio haec est, quod non credunt Deum esse creatorem coeli et
terrae. Si enim crederent, se esse Dei creaturam, et Deum esse
creatorem, nunquam opponerent ei merita, seu opera, neque de ulla re
praesumerent, quae est enim collatio creatoris ad creaturam? creatura ex
nihilo 

[Seite 179]

est: ergo nihil sunt omnia, quae creatura potest, si scilicet creatori
opponantur, qui dedit ei esse.

[Hiob 4, 17 ff.] Ideo Hiob quarto dicit: ‘nunquid homo Dei
comparatione iustificabitur? aut vir erit purior suo factore? Ecce, qui
serviunt ei, non sunt stabiles, et in Angelis suis reperit pravitatem,
quanto magis hi, qui habitant domos luteas? qui terrenum habent
fundamentum, consumentur velut a tinea.’ Relinquitur igitur Papistas
non credere, quod vel Deus creator, vel ipsi creatura sint, siquidem
merita et opera sua Deo opponunt, et malunt operibus suis, quam gratiae
confidere, sed quid est, nihilum velle pugnare cum Deo creatore?

�

Demittit autem Deus hoc modo se propter nostram imbecillitatem, non enim
possumus sustinere loquentem in Maiestate, Maiestatis voces [Röm. 11,
35; Röm. 9, 18] sunt: ‘Quis retribuet, et retribuetur ei’? Item:
‘Quos vult, indurat.’ Item: [Hiob 4, 18] ‘coram eo nemo est
innocens.’ haec quis sustinere potest? et tamen, cum ita se propter
nos demittit, ut loquatur nobiscum sicut paterfamilias cum servis, a
nobis contemnitur. Et iudicamus eum indigere pecunia nostra ieiuniis
nostris, orationibus nostris, vigiliis etc.

Familiaritas igitur, quae nos invitare debebat ad amplectendam
benignitatem Dei, praesumptuosos nos facit: loquitur de se nobiscum, ac
si nobis similis homo esset, fingit se nescire, ubi sit Adam, fingit se
dormire, locat vineam, ac pollicetur praemia laborantibus, hac eius
familiaritate et humilitate abutimur, et iudicamus eum aliquem sartorem
aut cerdonem esse, qui nihil donet ex gratia, sed omnia faciat ex
merito: Haec non tolerabilis praesumptio est, et digna aeterna morte.

[Luk. 6, 38] Atqui, inquiunt, promissio est: ‘date, et dabitur
vobis.’ Quid hoc ad te? num ideo negabis te creaturam esse. Si autem
es creatura, erga creatorem nihil es, et frustra opponis ei tua merita
et opera. Non vides Ismaelem superbientem de nativitate carnali eiici ex
domo, et tantum non occidi in deserto: sed hoc ei utile est, sic enim
liberatur a praesumptione, et consequitur gratiam.

[Ps. 100, 3] Psalmus dicit: ‘Dominus fecit nos, et non ipsi nos’,
cur hoc monet spiritus sanctus? quasi vero quisquam sit, qui hoc
nesciat: imo profecto, 

[Seite 180]

totus mundus hac doctrina opus habet. Omnes enim, qui de operibus suis
praesumunt, nesciunt se a Domino factos esse, et opus habent hac
admonitione, quod sint facti a Domino, alioqui humiliarentur coram
creatore, et de nullis suis viribus praesumerent, quia, quicquid habent,
ex Deo habent, sic ignoratio creationis et nimia Dei familiaritas erga
nos facit nos praesumptuosos.

Opus igitur est, ut Deus constituat super nos legislatorem, sicut nonus
[Ps. 9, 21] Psalmus dicit, et cum Ismaele nos occidat: ut firma stet
Pauli sententia: [Eph. 2, 8.9] ‘ex fide, et non ex operibus, ex
gratia, et non ex meritis’ sumus, quicquid sumus, etiam naturaliter et
secundum corpus et carnem: quanto magis super naturaliter et secundum
spiritum, ut simpliciter dicamus: Miserere mei, Deus, hoc didicerunt
Ismael et Hagar in deserto.

Eiectio Ismaelis e domo docet, quam impense oderit Deus superbiam et
praesumptionem: sed hic vicissim disce, quid Deus cum humiliatis faciat:
sedet Hagar in maximo fletu et summa desperatione. Videt enim se cum
filio eiectam, et excommunicatam ab Abrahamo, patre Ecclesiae, quae sane
horribilis res est. Lex enim non iocatur, sed vere humiliat corda, ut
sentiant, se omnibus suis viribus et operibus nihil meritos, quam
aeternam damnationem.

Venit igitur consolator Angelus, nihil nisi consolationis verba ab ipso
Deo adferens, sed Hagar tacet, fletu enim impedita respondere non
potest. Nam in luctu et singultibus turbati cordis quasi moritur vox et
lingua, postquam igitur ad interpellationem Angeli tacet, Angelus
absolvit eam a peccatis, iubens, ne timeat.

Observabis igitur differentiam legis et Euangelii, prius audierat
tristem sententiam, quod Deus vellet eam cum puero eiici: Haec legis vox
deprimit superbum spiritum, praesertim, cum accessisset ista in
solitudine tentatio. [Ps. 51, 13] In his angustiis cum tenetur cor,
perpetuo gemitu clamat: ‘Domine, ne proiicias me a facie tua.’ Quid
autem sit proiici a facie Dei, non nisi sancti, hoc est, bene humiliati
intelligunt, qui de meritis et operibus pugnant, non intelligunt. Venit
igitur vera Euangelii vox, noli timere, hoc est, contrita hactenus per
legem, et reiecta atque excommunicata, concipe spem salutis: eiectio,
defectio aquae, vasta solitudo, filius moribundus te perturbant, et
tantum non occidunt, sed Deus iubet, ne timeas. Sicut igitur reliqua te
cogunt ad timorem, ita erigat te benevolentia Dei etc.

Antithesis autem ostendit in summo timore et tremore Hagar fuisse,
quorsum enim pertineret mandare, ne timeat, nisi summo timore perturbata
fuisset. Antinomi, Epicuraei comessantur, ludunt, saltant, igitur
frustra iuberentur non timere. Sed Hagar in summo desperationis gradu
est cum filio non tantum, quod deficeret aqua in lagena, sed magis, quod
spiritualis aqua deesset, et excommunicatam se sentiret, senserat se
hactenus 

[Seite 181]

frustra clamasse et orasse, fuerat enim superba. Iam autem auditur eius
oratio, quia contrita est et mortificata cum filio. Deus autem est Deus
[vgl. 1. Petri 5, 5] humilium, non tantum Iudaeorum, sed gentium quoque,
superbis autem resistit.

Vide autem, quam pulchre Angelus orationem suam temperet, non dicit,
exauditam vocem Hagar, sed filii, et tamen non cum filio, sed cum Hagar
loquitur. Ipsa enim ut mater propter filium moribundum maxime
turbabatur, cum igitur audit eum esse in gratia, et promitti ei amplum
regnum seu gentem magnam, tota iterum erigitur, nec obstat huic gaudio,
quod non statim restituitur seu revocatur in locum, unde eiecta erat:
Audivit, inquit Angelus, Deus pueri vocem in eo loco, in quo est, quasi
dicat: non debes facere distinctionem coram Deo inter domum Abrahae et
istam arborem, sub qua filius tuus iacet. Etiamsi non es in domo
Abrahae, tamen cave dubites te et filium pertinere ad eandem Ecclesiam.

Est quidem Abraham pater promissionis, et in domo eius est vera
Ecclesia, ab hac exulare videtur miserum esse, itaque cogitas te
libenter ancillam, filium libenter servum esse velle in domo Abrahae:
sed non est opus, hoc satis est, quod humiliata es. Quantum enim ad
conditionem loci attinet, non inferior est hic locus, in quo nunc es,
ipsius Abrahae domo. Hic enim Deus tecum loquitur, hic exaudit preces
filii tui: Ergo hic templum habet, etc.

Sic Paulus ubique facit, aequat gentes et Iudaeos, neque aliam facit
differentiam, nisi quod filiis Abrahae naturalibus credita sunt eloquia
Dei, hanc praerogativam gentes non habuerunt, quod ex ipsorum semine
venturus esset Christus, et tamen quo ad gratiam salutis Iudaeis
aequantur, si modo credant in Christum, sicut hic videmus, quod Deus
habet apertam aurem ad vocem Ismaelis, extra Abrahae domum clamantis in
solitudine sub arbore, ut scilicet propositio haec stet certa et firma,
Deum esse [Ps. 147, 11] humilium Deum, et beneplacitum esse Domino super
timentes eum.

[Apg. 10, 34.35] Item Acto⌊rum 10. dicit Petrus: ‘Deus personas non
accipit, sed in omni populo, quicunque eum timuerit, et faciens
iustitiam, ei acceptus est’, sive circumcisussit, sive non. Hanc enim
exclusivam circumstantiae certo adferunt.

Dignus igitur hic locus est et necessarius, in quo immoremur. Verissimum
enim est, si dignitas et meritum aliquid sunt, sumus perditi, dignus
igitur Papatus est omnium odio. Omnia enim ibi fiunt in respectu
personarum et dignitatis, monachus, monacha, sacrificulus, celebs. Omnes
cogitant, nos sumus pauperes, celibes, ieiunamus, oramus, ergo certo
possidebimus regnum coelorum: sed haec est Ismaelitica superbia, quam
Deus ferre non potest. Ac debent Deo a nobis agi gratiae, cum variis
tentationibus hanc meriti fidutiam nobis excutit, ac docet gratis nos
iustificari fide, non meritis operum.

[Seite 182]

⌊rum 15.

Non solum igitur audit Deus clamantes in domo Abrahae, Ubi est Ecclesia,
sed etiam sub arbore, modo humilieris, et per Christum speres gratiam.
Sic stabilitur principalis articulus fidei nostrae et summa nostra
sapientia, quod filii Dei non sint, qui nati sunt ex sanguinibus, ex
voluntate viri, ex voluntate carnis, sed qui ex Deo sunt nati, hoc est,
qui [Joh. 1, 13] credunt promissioni: per hanc enim solam vult salvare
eos, qui non praesumunt de nativitate aut merito, sed credunt in
Christum: Haec est Angeli contio, addit autem mandatum.

[21, 18] Surge, tolle puerum, et apprehende eum manu tua, quoniam in
gentem magnam ponam eum.

Potuit cogitare Hagar, Quid nunc faciam, postquam Deus mecum rediit in
gratiam? num redibo ad domum Abrahae? non, inquit Angelus, hoc mando, ad
nullum locum te alligo: Vade, quocunque libet, modo puerum tolle, et
apprehende eum manu, hoc est, cures, instituas, gubernes eum. Sic
absolvit turbatam foeminam ab omni excommunicatione et metu, recipiens
eam in gratiam et communionem promissionis Isaac, et relinquit simul
libertatem eundi, quo velit. Non alligat eam ad domum Abrahae, aut ullum
alium locum, quasi dicat, parum refert, ubicunque fueris, modo timeas et
adores Deum, et regas ac cures filium, nihil solicita de loco, tempore,
personis, cum quibus eris: Fac offitium matris, et scito te DEO curae
esse.

Prius igitur excommunicatae et quasi captae restituit nunc libertatem
Christianam, potuisset cum ea loqui Deus, sicut in monte Sinai, sed
territa iam ante vocem Maiestatis ferre non potuit.

Eadem benignitate erga nos quoque utitur Dominus, loquitur nobiscum per
ministerium hominum, et abscondit hoc modo formidabilem et nobis
intolerabilem Maiestatem. Sed quia ministerium nimis humile et familiare
est: Primum ipsi pastores, deinde ipse Deus in ministerio contemnitur,
et tantum conculcatur pedibus. Sed erit tempus, cum Deus sic se
humilians propter nostram salutem ostendet suam maiestatem, et opprimet
securos contemptores. Igitur agnoscamus summum et inaestimabile eius
donum, quod ad hunc modum se exinanivit, et induit formam humanam: Non
ideo contemnamus verbum, sed procidentes adoremus et osculemur
ministerium sanctum, per quod Deus dignatur nobis loqui.

[Seite 183]

Vere enim sumus populus ille, sicut Moses de Iudaeis suis dicit, qui
habemus Deum appropinquantem ad nos, et habitantem nobiscum, siquidem
per tuum os loquitur mecum, et per meum os loquitur tecum, quin filius
DEI ipse descendit in carnem, et factus est homo eo solo consilio, ut
nos ad se invitaret, et nos spem conciperemus misericordiae, neque
metueremus ab eo, sicut metuemus a Maiestate, quam natura nostra,
sustinere non [2. Mose 33, 20; 5. Mose 4, 24] potest, sicut sciptum est:
‘non videbit me homo, et vivet.’ Item: ‘Deus ignis consumens
est.’ Induit igitur formam infirmam, nobis similem, atque ideo
humanissimam, a qua tam non debemus metuere, quam non metuimus nobis a
nobis ipsis.

Pertinent autem omnia haec contra naturae vitium insanabile, quod omnes
respicimus ad opera et merita, et sic obliviscimur nos creaturas, Deum
autem creatorem esse, et gratiam, qua sola salvari oportet, negligimus,
huic malo ut succurreret Deus, misit filium in mundum, qui ostenderet
patrem. Filius autem misit spiritum sanctum, qui ostenderet filium
hominem et victimam pro nobis factum.

Quod Angelus repetit promissionem de gente magna, admodum necessarium
fuit propter tam severam excommunicationem. Sic enim necessario
cogitavit Hagar: ecce, cum filio eiecta sum, etsi igitur Deus promisit
de duodecim ducibus, tamen, quia secuta est excommunicatio, poenitet eum
beneficii, et periit promissio. Excommunicatio enim omnia aufert.
Consolatur igitur eam Angelus, et promittit firmam fore promissionem,
siquidem tantum eo consilio eiecta es, ut humiliareris, et disceres,
quicquid habes te non habere iure aliquo, quod Abraham maritus tuus
fuit, sed ex mera gratia. Hoc docendum et vestro exemplo toti mundo
proponendum fuit. Haec est absolutio, quam sequitur consolatio etiam
corporalis.

[21, 19] Et aperuit Deus oculos eius, viditque fontem aquarum, et abiens
implevit lagenam aqua, et dedit puero bibere.

ἔκστασι, in qua Hagar fuit, ut vicinum fontem non
animadverteret: nunc autem verbo Dei ceu ex alto somno excitata et
erecta aperit oculos, et videt fontem: Ac pedes tristitia animi prius
fracti nunc faciunt offitium, accurrit enim ad fontem, et aquam haurit,
qua moribundum puerum recreat.

� quidam dicit, se ita iratum, ut non possit 

[Seite 184]

instituere animum ad cogitandum, quod si ira sic perturbat animum, quid
non facerent stupores et extases, quas sensus irae Dei et aeternae
damnationis adfert.

Animus, inquit Augustinus, magis est, ubi amat, quam ubi animat. Sicut
apparet in amantibus, ita in magnis doloribus obruitur animus, et
moriuntur quasi omnes sensus. Haec autem vis est verbi Dei, ut animos
sic mortuos restituat vitae: verbum hominum hoc non potest.

Quod potat puerum, pertinet id quoque ad nos docendos de magnitudine
tentationis: solet enim succus corporis exhauriri tristibus
cogitationibus, ut lingua arescat, et totum corpus sentiat defectum
humanum, animo doloribus ardente et aestuante, hinc sincope et alia
tristia accidentia oriuntur.

[21, 20.21] Et fuit DEUS cum puero, et crevit, mansitque in solitudine,
et factus est magister arcus: habitavit autem in deserto Pharan, et
accepit ei mater sua uxorem de terra Aegypti.

Hactenus audivimus quomodo Ismael, postquam occisus et mortificatus est
in deserto, receptus iterum sit in gratiam, et didicerit hanc
propositionem: Filios esse, non qui nascuntur ex carne Abrahae, sed qui
credunt promissioni. Requirit enim Deus supra nativitatem carnis
propriam iustitiam seu personalem, quae contingit ex sola gratia, per
solam fidem, [Röm. 4, 2] ut scilicet cesset omnis gloria coram Deo.
Romano⌊rum 4.

Pertinet autem hoc ad nostram consolationem et doctrinam, ne vel
praesumamus de nostris donis, vel desperemus propter nostra peccata, sed
ut incedamus media via: quia enim praesumunt, peccant in primum
praeceptum, et in suo corde hanc Sathanae blasphemiam alunt, quod
dicunt: ego sum mihi Deus. Qui autem desperant, peccant hi quoque in
primum praeceptum, et blasphemant Deum: statuunt enim eum non esse
misericordem, et divinitatis gloriam praecipuam ei adimunt.

Media igitur via est confiteri et credere, quod, sicut in primo
praecepto dicitur, ipse sit Deus noster, nos creatura et opus eius. Non
igitur desperemus: habemus enim Deum, neque ita praesumamus aliquid,
sumus [Jes. 40, 6] enim creatura, et, ut Esaias dicit, nihilum ac
pulvis.

Quod textus dicit Deum fuisse cum Ismael, magnifica consolatio est, quae
ostendit Deum humiliatis nobis aperire coelum, et copiose seipsum et
omnia effundere: non solum enim reducitur Ismael in viam, ne pergat
praesumere: sed humiliatus restituitur in Ecclesiam, ex qua propter
praesumptionem eiectus erat, et ipse Deus se constituit eius custodem:
gubernat eum: et benedicit ei, ac grata nunc habet, quae facit omnia.

[Seite 185]

Itaque Ismael sine dubio evasit in eruditum et doctum concionatorem, qui
edoctus suo exemplo praedicavit Deum esse humiliatorum Deum: solere enim
eum suos humiliare, non quod conterere velit, sed ut frangat blasphemam
praesumptionem, nosque possimus capaces esse gratiae suae.

Hac occasione, postquam maritus factus est Ismael, perduxit ad Dei
notitiam etiam uxorem, et uxoris cognatos ac parentes, instituit
Ecclesiam inter gentes non circumcisas in similitudinem Ecclesiae
Abrahae, divisam quidem personis et locis, sed agnoscentem et
praedicantem eundem Deum, et idem semen promissum domui Abrahae.

Verbum ‘crevit’ non tantum est intelligendum de crescendo naturali
(Fuit enim excommunicationis tempore annos natus plus minus viginti,)
sed quod Deus fecit eum grandescere primum in verbo et donis
spiritualibus, Deus enim, inquit Moses, erat cum eo. Deinde etiam
temporaliter benedicendo, ut generaret duodecim duces, ac dubium non est
ditiorem factum Ismaelem Abrahamo: ipse enim duodecim duces ex se natos
vidit. Sed Abrahae posteritas non ita subito crevit, quanquam postea ex
nepote Iacob duodecim tribus natae sunt.

Discimus igitur quam potens sacrificium sit cor contritum, et quam [Ps.
145, 19] Deo gratus fumus seu incensum sit humiliatio. Vere enim Psalmus
dicit, Deum facere voluntatem timentium se. Hi enim hostiam sanctam Deo
offerunt. Qui vero praesumunt, hos abominatur Deus, non enim invenit
apud eos inenarrabilem gemitum.

Horribile autem est, quod fere semper sic accidit, ut posteritas
degeneret. Quo reciderit populus Israel, docent tot calamitates et
captivitates, exercuit enim eos Ismaelitica praesumptio. Quia anim
habebant verbum et templum, ideo erant securi, nec metuebant ruinam, et
libere non solum peccatis indulgebant, sed etiam novos fingebant cultus.
Idem accidit posteritati Ismaelis, quam videmus totam absorptam in
gloria carnalis nativitatis. Ideo enim Sarracenos se et non Hagarenos
appellarunt.

Fieri autem non potest, quin talis ruina sequatur, ubi doctrina haec
abolita est, quod tantum ex gratia, et non ex natura simus filii:
sequitur enim optima consequentia ex hoc antecedente illud consequens,
quod natura [Ps. 51, 7] omnes sumus filii irae, et, sicut Psalmus 51.
affirmat, quod simus concepti in peccatis, hoc est, quod massa seminis,
ex qua nascimur, sit vitiata peccato.

Sunt quidem excellentia in natura dona tum corporis, tum animi: [Jes.
40, 6] sed quid Deus pronunciat? ‘homo foenum est, et iustitia eius
flos agri’. Haec doctrina ubi non est, ibi inflantur animi, et
somniant sibi merita, gloriantur de sanguinibus, de carne et voluntate,
sicut Papa: is enim, quia offitium habet, baptisat, distribuit
Eucharistiam, virtute clavium absolvit, ideo se caput Ecclesiae esse
gloriatur, sed frustra. Non enim, utcunque Apostolorum successorem se
esse iactet, fidem Apostolorum retinet, et per 

[Seite 186]

consequens Ecclesiae pars nulla est. Filii enim sunt non qui ex carne
nascuntur, sed qui credunt. Quod igitur Ecclesiae nomen, claves et alia
dona habet, concedo, sed non ideo habet spiritum Dei.

Moses dicit Ismaelem fuisse Rabinum seu magistrum arcus, hoc est,
sagittandi peritum, id non intelligendum est, quod pulchre colimare
potuerit, sed quod fuerit bellator strenuus: non enim, ut nunc, ad
spectacula et ludos utebantur arcu, sed contra hostes: et adhuc Arabes
bellicosi sunt, et arcubus utuntur, neque unquam penitus subiugati sunt
ab ullo monarcha. [1. Mose 16, 12] Itaque angelus supra: ‘manus eius
contra omnes, et omnium manus contra eum’. Sicut enim non omnes
oppressit, ita quoque non est oppressus. Rudimenta fortasse et
tirocinium eius in solitudine fuit figere lepores, cervos, aves, sed
textus ad propagationem imperii spectat. Relapsa igitur posteritas
Ismaelis est in vitium patris obliti humiliationis.

⌊rum 20. dicit: ‘ex vobis ipsis surgent lupi graves’: sic hodie
exorti sunt sacramentarii et Anabaptistae, qui initio appraehenderunt
nostram doctrinam, sed postea verterunt insaniam et furorem in nos.
Eadem enim sunt artificia Sathanae omnibus temporibus. Sarraceni, ut
dixi, gloriantur de Ismaele, et non vident illam gloriam per
excommunicationem redactam in nihilum. Gloriam volunt habere a
maioribus, non spiritum, sic Iudaei quoque.

Sed conclusum est posteros oportere eundem spiritum, eandem fidem et
promissionem habere, vel non sunt filii Dei. Me oportet habere fidem, et
retinere confessionem, quam habuit Petrus, aut nihil sum, si etiam Papa
sum. Sic Ecclesia habet diversa dona, sed est eadem fides, spes,
charitas, quae conglutinat in uno capite Christo omnes credentes.

In fine meminit Moses deserti Pharan, ut significet eiectionem non
fuisse institutam in perditionem Ismaelis. Pharan enim vicina est
Beersabeae et Gerar, in finibus terrae sanctae, finitima tribui Iuda,
sicut ex [4. Mose 10, 12; 13, 3, 26] libro Numerorum patet. Non igitur
longo itenere ab Abrahae domo habitavit Ismael.

Igitur etiam vicinia ostendit Ismaelem reconciliatum esse cum patre
Abrahamo et eius Ecclesia, quanquam posteri, ut fit, paulatim
degeneraverunt.

Notandum quoque est, quod Moses diserte ostendit Ismaelem duxisse
uxorem, non secutum suam voluntatem, sed authoritatem matris, ad
exemplum omnium iuvenum et puellarum, ut parentum authoritatem
praesertim in contrahendo matrimonio sequantur, nec contra parentum
voluntatem indulgeant suis affectibus et cupiditatibus. Dederat Angelus
mandatum ipsi Hagar, ut curaret filium, institueret et gubernaret.
Igitur divina voce iubetur obedire matri, quae uxorem ei accipit ex
terra Aegypti, ac filius, ut decet, matris iuditio et voluntati
obsequitur.

Haec virtus a spiritu sancto hoc in loco commendatur, et benedicit ei
Deus secundum promissionem quarti praecepti: ‘ut sis longaevus super 

[Seite 187]

terram’. Meminerimus igitur nos quoque nostri offitii, et ministeria
hominum, quibus Deus ceu mediis ititur, non contemnamus, liberos vult
regi authoritate parentum. His cum pares, certus es te Deo paruisse: Sic
in Ecclesia constituti sunt Pastores, hos cum audis, Deum audis. Sic
Magistratus divina authoritate praeest. Sathanae igitur artificium est,
quod externa haec ministeria in contemptum adducit.

Verum quidem est, quod solus spiritus sanctus illuminat corda, et fidem
accendit, sed hoc non facit sine ministerio externo, et sine externo
sacramentorum usu. Ideo Paulus ad Damascum iubetur audire Ananiam. Sicut
autem in Ecclesia nobis commendatur verbum, ita in oeconomia non
dubitandum est, cum parentes audis, aliquid praecipere: Deum audis, et
certus es de Dei voluntate. Sin autem a ministerio discesseris, et tuas
opiniones fueris secutus, non solum nihil proficies, sed etiam Sathanam
pro Deo appraehendes, et incertus eris de tuis cogitationibus, ex Deone,
an ex Diabolo sint.

Fert igitur Ismael praemium amplissimum suae obedientiae, quod matris
authoritatem in ducenda uxore sequitur, benedicit enim ei Deus copiose.
Ubi econtra maledicit inobedientibus: sicut exempla docent: infoelicia
coniugia esse, quae contra parentum voluntatem liberi ineunt.

[21, 22, 23] Factumque est in illo tempore, ut diceret Abimelech et
Phichol, princeps exercitus eius ad Abraham, dicens: Deus est tecum in
omnibus, quae tu facis, et nunc iura mihi per Deum, ut non inique agas
mecum, et cum prole mea et nepote, sed iuxta misericordiam, quam feci
tecum, tu agas mecum et cum terra, in qua peregrinatus es.

Haec nova tentatio est. Saepe enim dixi, Deum sanctos suos sic in hac
vita mirabiliter ducere, ut subinde alia tentatio aliam excipiat. Sicut
autem calamitates excitant ad orationem et fidem: ita, cum liberantur
sancti, ad gratiarum actionem excitantur et praedicationem
misericordiae. Faciendum tamen discrimen est inter illa fidei exercitia
et ipsam fidem, sicut semper necessario differunt opera ab ipsa
promissione et fide.

Tentatio igitur, qua hic Abraham excipitur, est pulcherrima et
speciosissima virtus Diaboli, indomitum scilicet illud malum invidiae,
quae semper piis plurimum negotii in mundo fecit. Causa autem invidiae
est, quod Deus paraverat in Gerar hospitium Isaaco, ac rex liberam
habitandi, ubi vellet facultatem Abrahae concesserat. Itaque cum omnia
tranquilla et quieta sunt, et Abraham benedictione Domini crescit,
invident ei tanquam exuli eam foelicitatem Palestini. Nam rex a Mose
excusatur, 

[Seite 188]

qui adhuc memor somnii amicissime cum Abrahamo loquitur, eumque ut
Prophetam Dei colit.

Auxit autem invidiam nomen Abrahae, norant enim Palestini ex ipsius
regis iudicio, promissam ei terram Canaan, et benedictum semen Christum.
Haec fama postquam in totam aulam et in vicinas Palestinorum civitates
permanavit, tum demum palestinis intolerabilis fuit, cum seni singulari
miraculo ex vetula uxore natus est filius, ibi statuerunt peregrinum
hunc hoc agere, ut solus dominetur in terra Canaan.

Haec satis magna causa diabolo fuit, cur et odisset Abrahamum, et
concitaret Palestinos ad invidiam contra ipsum. Sic enim vulgus solet.
Potentiae et dignitati crescenti invidet, et cum nossent ex promissione
Abrahamum futurum haeredem terrae, sibi et suis metuebant, ac tentabant
consilia vel opprimendi exulis, vel impediendi. Huius consilii authores
fuerunt, qui in aula regia primum tenuerunt locum. Non enim hoc nunc
novum est, ut, cum principes et reges sint optimi, aulici tamen, seu, ut
nos vocamus, consiliarii, fraudulenti, invidi, iniuriosi, avari et pleni
doli et mendatii sint. Non igitur semper fit, quod boni principes iubent
et volunt.

Nostri principes hodie fovent Ecclesias, et favent Ecclesiarum
ministris: sed quid faciunt nobiles, cives et rustici? nonne conspirant
quasi in odium ministerii? Sic Diabolus excitat membra sua contra pios,
id quod statim in paradyso coepit.

Luctatur igitur Abraham hoc loco contra invidiam, ac ostendit animum
fortem: scit enim omne vitae genus, quod ex Deo est, Sathanam odisse et
turbare. Imperiti putant coniugium tale vitae genus esse, in quo nihil
nisi voluptas et gaudium sit, sed innumerae molestiae et offensae, quae
incidunt, requirunt fortem et patientem animum. Invenias alicubi pium
aliquem rusticum, sed is exercetur invidia vicinorum, vulpes, lupi
insidiantur pecori: familia negligens est, ignava et furax. Hic non
solum materiam uberem bonorum operum talis rusticus habet, sed etiam
occasionem discendae patientiae.

Idem Patriarchae Abrahamo accidit, laetus est de nato filio, quaerit ei
commodum hospitium, ac Deus benedicit ei, et facit eum crescere multis
opibus, ornat eum gloria sacerdotali, et contio de promissione terrae
Canaan vulgatur per omnem Palestinam. Excitatur igitur invidia, et, ut
infra sequetur, quotidianae rixae oriuntur propter aquam, qua non potuit
carere, quis autem incommoda omnia, quae singulis diebus nova nata sunt,
enumeraverit? foecundissima enim iniuriarum est invidia, discedit igitur
ex Gerar, cessurus scilicet invidiae. Deo igitur hoc genus vitae
gratissimum est, benefacere omnibus, et tamen sustinere invidiam, odium,
iniurias diaboli et hominum.

[Seite 189]

Quod ad historiam attinet, mihi non videtur, quod rex sua sponte vel
proprio motu Abrahamum compellavit, sed proceres in aula dies noctesque
fatigaverunt optimi regis aures, ne in praesenti periculo sterteret, et
pateretur sibi eripi regnum ab exule: crescere enim eum, at aspirare ad
regnum propter nescio quam promissionem: stabiliat igitur rex Abimelech
regnum sibi et posteris suis. Illud autem rectius fieri non posse, quam
intercedente religione iuramenti.

Huius consilii Phichol, dux regius, author fuit, ac magnificis verbis
qualia aulicorum sunt, perpulit regem, ne videretur se et suos
negligere. Hic enim aulicorum mos est, cum maxime videntur regum
commodis inservire, suo commodo student, ut sibi authoritatem comparent.
Rex non credens dolum subesse, nec ex invidia et odio profectum hoc
consilium, simplici animo cum Abrahamo agit: Video, inquit, te crescere,
et promissionem tibi factam impleri. Peto igitur abs te, ne in me et
meos sis durior. Venisti ad nos exul, qua potuimus humanitate te
tractavimus, idem, cum Dominus te evehet, abs te flagito, me, filium
meum et nepotem meum ne expellas, idque iuramento confirmes. Sentit
bonus rex, se non posse resistere promissioni: timet autem, quia iam
natus erat Isaac, ne statim impleatur promissio. Exercuit autem pium
regem cogitatio de posteris, quod sint degeneraturi. Deum igitur
ingratis verbi contemptoribus maledicturum, et dignitatem regiam
translaturum in alios, ideo contentus est: si filio et nepoti Abraham
parcat.

�, rock und kropff, et propter multas causas cavendum, ne ditescant
ministri Ecclesiarum. Sed profecto accidet, ut, quod timent, ipsis
invitis accidat, volunt nunc comparcere micas in alendo misero Lasaro,
cum prius effuderint in epulonem omnes suas opes, dederunt enim
Episcopis arces et civitates, et nimis splendide ac laute habuerunt eos.
Nunc cum isti alendi sint: qui vere et fideliter docent, vix micas
alioqui perituras eis concedunt.

Haec est perversa mundi sapientia, qua non solum sibi maledictionem
accersit, sed etiam occasionem subministrat, ut, sicut antea creverunt
opes Pontificiorum, ita adhuc hodie fiat. Papatus enim crevit, cum duae
illae causae concurrerent, prima, quod ii, qui tenebant ministeria
Ecclesiarum, natura erant ambitiosi, et implicabant se saecularibus
negotiis tractandis. Secunda, quod nobilitas et magistratus erat
ignavus, et fugiebat labores, indulgebat voluptatibus, et curam
gubernationis relinquebat ministris Ecclesiarum.

[Seite 190]

Haec adhuc hodie sacrificulorum potentiam augebunt. Dum enim principes
venantur, comessantur, ludunt, saltant, nec volunt componere causas,
tandem parochis disciplinae custodia retinenda est. Sed hi varietate
negotiorum saecularium obruti, abiiciunt necessario Biblia et studium
sacrarum rerum. Non enim possunt simul Reipublicae et Ecclesiae servire.

Nos quidem diligenter interea docemus distinguendas esse
administrationes illas: Politicam et Ecclesiasticam, sed frustra. Culpa
igitur est non solum ambitiosorum Episcoporum, quod exaltantur
sacerdotes et crescunt, sed ignavi magistratus, qui quidem vult esse in
gloria et dignitate, ac merito, sed non vult laborare. Cum igitur ipsi
offitium facere nolunt, qui ad id vocati sunt, ac defectus in imperiis
seu morbi sunt perpetui, et requirunt medicum, si Pastores Ecclesiarum
eam curam suscipiunt, hac via tandem ad dignitatem Pontificiam
devenient.

Exhortandi igitur erant magistratus ad laborem, et ad molestias
sustinendas, quas gubernandi ratio diligens secum adfert, Mundus enim
vult gubernari, alius iniuriis, alius plagis, alius indigna contumelia
afficitur: requirit igitur ceu in morbo medicinam, quod si isti in
politia cessant, res devolvitur ad eos, qui sunt in Ecclesia. Sic ipsa
negotia et laborum patientia provexit ad amplissimas dignitates
Ecclesiasticas. Sunt autem non debilitatae solum hac ratione Ecclesiae,
sed poenitus collapsae. Sero, aiunt, sapiunt friges, idem nostris quoque
accidit, ante haec tempora nimium profuderunt in templa et Episcopos.
Nunc etiam micas Lazaro invident.

Hoc malum sine insigni poena non abibit. Bonus Abraham non postulat
possessionem civitatum in Palestina, relinquit eas regi suo, contentus
est gramine et aqua pro se et pecore, quin cedit invidiae, et in loco
vicino Beerseba habitat: sed invidia aulicorum ne id quidem ferre
potest, cupit eum oppressum, et impeditam benedictionem, et non vident,
quod, quanto largius Abraham omnes adiuvat, tanto benedicitur magis.
Econtra aulici quanto dant parcius, tanto maledicuntur magis.

Sed sic comparatum est, qui Christo mendico nihil dant, hi dant
superfluum epuloni, et qui esurientem non cibant, hi ipsi peribunt fame.
Non libenter velim administrationem politicam denuo nostris imponere
cervicibus, sed quia magistratus secure dormiunt, et suum munus aliis
[Luk. 19, 40] permittunt. Igitur si tacuerint hi, clamabunt lapides.
Implent hi multis iniuriis et iniustitiis mundum. Itaque necessaria est
diligentis medici cura, qui morbos hos depellat.

Laudo igitur regem Abimelech eumque excuso, quod non proprio instinctu
seu motu cum Abrahamo egerit, sed sic impulsus a principe militiae in
aula sua. Signum enim est probitatis, quod a peregrino tam humiliter
petit, ut velit in suos esse beneficus, non iubet, ut excedat terra, sed
ut sacerdotem Dei reveretur.

[Seite 191]

� Quod Moses diserte dicit Abrahamum iurasse, id videtur esse contra
[Matth. 5, 34 ff.] Euangelii sententiam et Christi mandatum. Sed
necessarium hoc exemplum est, quod Abraham non recusat iuramentum, et
docet suo facto, moralia et civilia ista nec contemnenda, nec negligenda
a sanctis praetextu religionis. Ac spiritui sancto agendae sunt gratiae,
quod ita describit sanctorum patrum historias, ut sint exemplaria non
solum fidei et superiorum virtutum, sed etiam in civili genere vitae
contra insensatas statuas monasticas, quae omnem humanitatem et
civilitatem exuunt, hoc scilicet pacto mortui mundo, et tamen
vivacissimi in omnibus generibus viciorum. Dicit igitur Abraham vivum
testimonium contra tales, quod scilicet vita civilis et actiones civiles
Deo non displiceant.

[Matth. 5, 34] Quod autem ad mandatum Christi pertinet: ‘omnino non
iurabitis’, ea quaestio facillime dissolvitur, si causas inspicias,
quas Moses in hac historia pulchre ostendit. Potest vere et simpliciter
responderi, iustum non peccare, etiam cum iurat, sed gratum offitium
facere Deo et hominibus, sed causarum explicatio facilior est. Efficiens
causa est, quod Abraham non temere, sed a rege sic iussus iurat. Non
enim detrectanda hic est Magistratus civilis autoritas, sicut stultum
Anabaptistarum vulgus delirat. Convenit igitur iuramentum a Magistratu
impositum cum mandato Dei, qui iussit magistratui obedire.

Altera causa finalis ostenditur etiam hic, ut hoc pacto pax inter
familiam regis et Abrahae sanciatur: sicut enim sacra scriptura dicit:
[Hebr. 6, 16] ‘iuramentum est finis omnium controversiarum’, hoc
est, finit controversias et lites, hoc quis negaverit sanctum et bonum
opus esse?

Pertinet autem ad secundum praeceptum, qui enim verum iuramentum
Magistratui deferunt, honore affitiunt Dei nomen, et veritatem ornant,
suspitiones autem tollunt. Pii igitur benefaciunt, cum per iuramentum
dant testimonium veritati. Contra impii nihil recte faciunt, quia semper
habent annexum titulum: ‘hi errant corde.’

Respondemus ergo ad quaestionem, qui temere iurant, et veritati non
patrocinantur, horum iuramentum ex abundanti et malum est: ubi autem
iuramentum servit veritati, et ad retinendam benevolentiam ac concordiam
utile est, ibi recte iurare non est contumelia nominis Dei, sed honor,
ut scilicet timeatur Deus, et maneat pax et tranquillitas.

Gubernat igitur etiam civiliter sanctum Patriarcham Dominus, et defendit
contra invidiam, permittens, uti eum legibus et moribus civilibus, et ut
se usitatis ritibus hominum accommodet ad servandam pacem publicam. Non
enim resistit in hac parte Philosophiae et legibus scriptura 

[Seite 192]

sancta, sed confirmat eas, et ex iuramento ceu sacramentum quoddam
facit, siquidem coniunctum est cum nomine Dei. Et pertinet ad
reconciliandos animos et tollendas lites ac suspiciones.

[21, 25.26] Et redarguit Abraham Abimelech super causa fontis aquae,
quem vi abstulerant servi Abimelech, et dixit Abimelech, nescio, quis
fecerit rem istam, nec tu indicasti mihi, et ego quoque non audivi, nisi
hodie.

Hic aliud exemplum civilis vitae proponitur. De magistratu et eius
dignitate scripsimus satis copiose, certum enim est, quod Euangelion
leges civiles et obedientiam magistratui debitam non tollit. Magna
igitur adversariorum non solum impudentia, sed etiam scelerata malitia
est. Cum scripta nostra contraria loquantur, quod nos seditionis
accusant.

Quomodo igitur excusabimus Abrahamum, qui hoc in loco videtur regem non
pro dignitate tractare? siquidem redarguit eum violati foederis, cum
tamen pius rex perseverans in sua pietate sancte testetur, se nihil
omnium, quae adversa Abrahae acciderint, nosse. Potest dici implorasse
eum regis opem, idque sine cupiditate. Sed infirma haec excusatio est:
quin sunt haec exempla communis vitae, in qua etsi impingimus varie
omnes, tamen piis talia errata condonantur. Decipitur Abraham
suspitione, quod putat, conscio rege et authoritate regia sibi ademptum
fontem contra foedus, sic supra cum Saram negat uxorem esse, sed
sororem, impingit etiam: sed non peccandi voluntate, metu et timore tale
consilium instituit. Melius quidem fuisset non increpare regem, sed
suspitione occupatus non potest aliter cogitare, quam regem facti huius
conscium esse. Et sane magistratus non sic debet negligens esse sui
offitii, ut, quid sui peccent, nesciant: etsi enim etiam pius resciscere
omnia suorum facta non potest, sed multa cogitur ignorare, tamen peccato
non caret.

Ergo, inquis, uterque culpandus est: Abraham propter suspitionem, et
quod regem durius tractat, et rex propter negligentiam offitii? Ita
sane: vult enim Deus nos habere peccatores, ut non superbiamus, sed [Ps.
19, 13] canamus cum Davide: ‘ab occultis meis libera me, Domine’,
item: ‘Delicta quis intelligit?’ Ac utile est scire, quod tale
offitium geras, cui ubique satisfacere impossibile sit, qui aliud
statuent, superbiunt, et per superbiam gravissime impingunt. Solent
autem hoc fere isti facere, qui novitii ad gubernationem accedunt. Hi
enim sicut imperiti sagittarii longissime a scopo aberrant. Voluntas
igitur boni magistratus non est, quod nocere velit. Huc consilia omnia
dirigit, ut prosit suis, sed servi et Consiliarii, quorum opera cogitur
uti, quod solus tot negotiis sufficere non possit, multa faciunt sub
nomine principum, quae si scirent: non paterentur. Sic a familia multa
peccantur, quae ignorat herus.

[Seite 193]

Idem etiam sanctis accidit. Exercentur non solum poenis et
tribulationibus multis, sed etiam implicantur saepe in offendicula
lapsus et erroris: sed discendum est, quod non ideo pereunt: modo
voluntas sincera et pura sit, ac absit ignavia. Si enim privati non
possunt sine peccato vivere, multo minus id poterunt, qui in magistratu
sunt. Videat tamen unusquisque, ut non adsit mala voluntas, et absit
adfectata ignorantia.

Implorat igitur Abraham magistratum, sed cum increpatione: sic enim
cogitat: Rex iste sic debebat imperare, ut haberet obedientes servos,
qui essent pactorum custodes etc. hic certe mala voluntas non fuit.
Experimur autem nos hodie idem fieri in aulis principum. Saepe mihi hoc
accidit, ut, cum a principe cum bona gratia aliquid impetrassem,
intervenere aulici Picholes, et impediverunt, ne fieret, quod princeps
iusserat. Si igitur privati non possumus omnia peccata vitare, orandum
tanto diligentius est pro magistratu. Habet enim magnum corpus, cuius
membra rebellia et multis modis vitiosa sunt.

Porro praeter hoc peccatulum, quod Abraham committit male de rege
suspicans, locus hic notandus est etiam contra Anabaptistas, quod liceat
contra iniurias magistratus auxilium implorare. Bonum quidem esset, ut
Magistratus sua sponte offitium faceret, nec expectaret, donec
imploraretur eius auxilium, sed pauci hoc faciunt, et ne quidem crebris
supplicationibus ad debellandas iniurias impelli possunt.

Tales sunt ex illorum numero, de quibus supra dixi, quod optent gloriam,
reverentiam et obedientiam, gaudent se appellari Deos: sed si mores et
vitam aestimes, sunt Diaboli et Tyranni, habentes non solum realia, sed
etiam personalia peccata. Talis Abimelech non fuit, qui peccat
ignorantia. Talia peccata excusanda, et oratione coram Deo levanda sunt,
non exagitanda, multo minus concitandae ideo seditiones: peccat
Abimelech non solum sicut homo, sed etiam sicut Magistratus. Non enim
potest scire, quid ubique a suis fiat: et tamen est hoc peccatum coram
Deo, ut scilicet nemo superbiat. Soleo igitur hoc peccatum comparare cum
peccatis legalibus, seu ceremonialibus potius.

Pertinet autem ad consolationem nostram, ne cogitemus fuisse sanctos
viros statuas monasticas, mutas et sine sensu: Haec enim offendicula
arguunt fuisse homines, et habuisse passiones similes nobis, spirituales
quidem fuerunt, sed tamen vixerunt in carne.

Quod igitur Abraham implorat regis auxilium propter raptum fontem,
clarum exemplum est, quod liceat nobis quoque implorare auxilium
magistratus, et uti eius defensione: quam scilicet leges et usus fori
permittunt: quod si Magistratus ope sua nos destituit, ferenda est
iniuria: sciendum tamen, saepe peccare etiam bonos: etsi enim voluntas
non desit, tamen saepe deest cognitio, quanquam voluntas quoque in
multis infirma est. 

[Seite 194]

Honorandi tamen sunt, et ferenda incommoda: sed in quibus perversa
voluntas est, in his detestanda est malitia, et sunt redarguendi.

Abimelech pulcherrime se excusat: ‘non cognovi, inquit: non audivi,
nec tu indicasti.’ Nam pius Magistratus non offenditur admonitione,
sed requirit, ut indicetur a subditis, si quid peccatum alicubi est.
Quomodo enim scire potest, quid ubique agatur? Qui autem superbi sunt,
et offenduntur iuditiis ac admonitionibus subditorum, quasi dedecus sit
ignorare aliquid, hi parum memores sunt suae conditionis, neque unquam
humiliantur coram Deo, nec invocant Deum, talia peccata ut condonet.

Est autem, ut dixi, inevitabile peccatum Magistratus ignorantia, et tam
innatum Magistratui, quam omnibus innata est concupiscentia, sine qua
certe nemo vivere potest. Agnoscant igitur singuli defectum suum: ita
enim fiet, ut humilientur, et non solum implorent auxilium Dei, sed
etiam exposcant veniam occultorum peccatorum.

Praeclare igitur Bernhardus ad Eugenium Papam scribit. Multa cogeris
ignorare, et multa cognita dissimulare. Ignorantia est error in
voluntate, qua toleramus ea, quae non volumus. Abimelech quidem rex est,
sed non scit omnia, quae subditi faciunt: haec enim laus non hominis,
sed solius Dei est, qui omnia scit, et falli non potest. Hanc laudem
superbi tyranni sibi usurpant, qui admoneri nolunt.

Sciendum igitur, quod ipse Deus, deinde etiam ipsum ius postularit, ut
magistratui indicemus, si quid publice peccatum est: sicut enim
magistratus ignorando peccat, si peccant subditi non indicando.
Retorquet igitur Abimelech culpam in Abrahamum, quod non citius
detulerit ad se aulicorum iniurias, et revera Abraham in culpa aliqua
est: non tamen prorsus iniustus eius motus est, vidit regum animos
mirabiles et mutabiles esse, nam sunt in offitio mirabili, et res, quas
gubernant, sunt mutabiles. Cum igitur affectus esset iniuria ab aulicis,
suspitione hac carere non potuit regem conscium esse.

Sic uterque bene humiliatur, Abrahamus suspicando, et non indicando.
Abimelech autem ignorando, ne enim sineret Abraham errare regem,
admonere debuit. Id charitatis offitium fuit. Iuste igitur queritur
Abimelech, Abraham nihil indicasse, nec se a quoquam quicquam audivisse.
Quam perversa igitur hodie res est, quod fere omnes necessarium hoc
offitium magistratui negant. Si enim de cuiusquam peccato ad magistratum
referas, proditoris nomine ab omnibus appellaris: peccatum igitur illud
pro heroica virtute celebratur, nihil magistratui indicare, quid enim
hic faciat rex, si tu indicare recusas, quod nescire ipse cogitur, nonne
videtur innocens et excusatus?

Vult tamen Deus implicatum eum peccato ignorantiae, ut agnoscat se non
habere universalem gubernationem, quae homini impossibilis est 

[Seite 195]

propter ignorantiae peccatum, sed partialem, et Deum agnoscat universali
gubernationi praeesse: is enim est, qui habet universalem oculum, et
intuetur omnia ac nihil ignorat, sed magistratus utcunque bonus habet
tantum partialem oculum.

Adiuvandus igitur est, et quando aliquid publice peccatur, concurrere
omnes debent, tanquam ad commune incendium restinguendum. Debent enim
singuli pro suo modo adiuvare rempublicam.

Sic describit sanctos spiritus S. in praedicamento actionis et
passionis, quod secuti sint civilem hominum consuetudinem, deferendo
iuramentum magistratui, et implorando auxilio eius, ac passi non solum
iniurias aliorum, sed etiam, ut sic dicam, culpas et ignorantias suas,
ne scilicet deesset occasio orandi: sanctificetur nomen tuum. O Deus,
cur enim me facis magistratum? cur contionatorem? cum scias me
satisfacere non posse voluntati tuae: sed ades tu adiutor, adsunt etiam
angeli tui, tu autem vis hoc modo superbam meam cervicem humiliare, ne
scilicet me tibi aequem, qui es iustus, et omnia scis etc.

Notabilis hic locus est de implorando magistratu et indicanda rapina:
quanquam hoc posterius pauci praestant, nemo enim vult subire invidiam
vicinorum, nobilium, potentum, sed statuendum erat hoc nostro offitio
valde indigere Magistratum, alioqui suum offitium facere non potest.
Quod si indicasti iniuriam, nec tamen a magistratu adiuvaris, feras
incommodum, et scias te sine culpa esse, ac fecisse, quod debebas. Non
autem carebit poena sua negligens Magistratus.

[21, 27 –32] Et tulit Abraham oves et boves, ac dedit Abimelech, et
percusserunt ambo foedus, et Abraham statuit septem agnas ovium seorsum.
Dixit autem Abimelech ad Abraham, quid volunt sibi septem agnae istae,
quas statuisti seorsum? Respondit, quoniam septem istas agnas accipies
de manu mea, ut sint mihi in testimonium, quod ego foderim puteum istum.
Ideo locus ille vocatus est Beerseba: quia uterque ibi iuravit, et
percutiens foedus in Beerseba surrexit Abimelech et Phichol, princeps
exercitus eius, et reversi sunt ad terram Philistim.

Pergit Spiritus sanctus in describenda idaea sancti patriarchae: foedera
et pacta non sunt opera erga Deum, quibus indigeat, sed de rebus
temporalibus et humanis, quibus etiam sancti miscentur: si quis igitur
scire cupit, quomodo se gesserit Abraham in rebus civilibus, Historias
diligenter inspiciat, non fugit civilia offitia, non detrectat
iuramentum, reveretur regem, implorat eius opem etc. Rex quoque pro sua
erga Prophetam Dei pietate sponte iuramentum defert, tandem uterque
iuramentum confirmant 

[Seite 196]

tanquam sigillo. Abraham regi donat oves et boves, rex donum eius non
contemnit, hoc ceu sigillo confirmatur pactum, non ut nunc in more
verbosae literae componuntur, utrinque contenti sunt conceptis verbis
iurare, postea additur reale signum, donatio.

Haec simplicitas veterum in contractibus admodum iucunda est, nosque
admonet, quantum degenerarint mores ferrei nostri saeculi, in quo nulla
pactorum fides, nullae syngraphae, nulla sigilla satis sunt, fraude
eluduntur, et vi turbantur omnes contractus.

Duo autem facit Abraham, primum donat oves et boves. Deinde seorsum
donat septem agnas, non quod rex tali munere indigeret, sed Abraham vult
hoc modo publice testatum facere apud omnes subditos regis, hunc fontem
suo labore factum esse.

[2. Mose 23, 8] In lege prohibita sunt munera: sic enim textus dicit:
‘non accipies [5. Mose 17, 19] munera.’ Item: ‘munera excaecant et
corrumpunt iudices’, quin etiam gentilium literae damnant munera
tanquam singularem imperiorum pestem. Quomodo igitur excusabimus
Abrahamum offerentem, et regem accipientem?

Respondeo sicut supra. Pius quicquid facit, recte facit, etiamsi errat,
habet enim cor rectum, in quod praecipue intuetur Deus. Contra impius,
etiam si opus, quod facit, per se bonum est, tamen Deo non placet, quia
errat corde, hoc est, neque agnoscit Deum, neque credit Deo, neque timet
Deum.

Consideranda autem hic quoque est causa finalis, si munera dantur eo
consilio, ut suspitiones, invidia, discordia amoveantur, et ut
concilietur benevolentia et pax, recte numerantur inter bona opera: quid
enim suspicari mali de Abrahamo rex potest, cum tam liberaliter eum
donet, profecto nocere non vult, qui in alium liberalis est. A bono
igitur viro honestum est, ut accipias munus. Dat enim puro corde, non ut
te sibi obnoxium reddat, non ut causam iniustam per te obtineat, sed ut
hoc modo alat mutuam benevolentiam. Sic sponsus dat munera sponsae ad
testandum amorem et alendam benevolentiam. Summa igitur offitia sunt, et
ad hanc vitam valde necessaria, sic largiri et accipere munera: sed qui
hoc modo vel accendunt discordias, vel corrumpunt iudicem, et iuditia
pervertunt, hi abutuntur muneribus, et sequenda est regula, quam
proverbium proponit: nec omnia, nec ab omnibus, neque semper. Sicut enim
incivile est, aversari amici munus, ita etiam honestum est in causa mala
a muneribus abstinere.

Quod textus narrat de septem agnis, et copiose eam ceremoniam describit,
certo consilio fit. Rex est homo sanctus. Phichol autem et reliquum
aulicorum vulgus sunt mali, invidi, avari, furaces, rapaces etc. Omnes
enim aulae semper hac infoelici appendice maculatae sunt, quod habent
Doëgitas, qui impediunt, ne fiat, quod rex statuerit, aut ignorante 

[Seite 197]

rege contrarium faciunt. Abraham igitur ut vir politicus vult,
placationem cum rege institutam muniri a rege iuramento, ut scilicet hoc
modo aulicorum vulgus absterreatur, ne deinceps tale aliquid ignorante
rege audeat facere.

Iucundum autem est videre, quam civiliter Abraham hic se gerat, apertis
verbis non audet hoc a rege exigere, ut iuret, est enim peregrinus.
Abimelech autem rex est, ideo cum incivile esset, tanquam ab inaequali
exigere iuramentum, singulari prudentia et civilitate Abraham utitur,
statuit septem agnas seorsim: rex interrogat, cur id faciat, cum iam
antea percussum foedus sit? Respondet Abraham, et rogat, ut eas
accipiat, non propter te, inquit: sed propter aulicos tuos, Phichol et
alios, qui fortasse denuo tentabunt rapinam, et concitabunt nova iurgia.
Hoc igitur, ut in posterum caveas, volo, ut publice mihi iures, quanquam
hoc exigere non audeo, tamen istis septem agnis ceu rudibus literis
postulo.

Observandum autem hoc loco est, Haebraeum vocabulum (Seba) esse
aequivocum. Utrunque enim significat septem et iuramentum, sicut in
Germanico vocabulum hutt et pileum et custodiam significat. Vocabulum
rad consilium et rotam significat. Hoc igitur in loco vocabulum Seba
utrunque significat, iuraverunt ambo, et, ut sic dicam, septimaverunt
ambo. Item statuit seorsim agnas septem: aperte igitur indicat Abraham,
etsi iuramentum non postulet, tamen cupere se, ut iuret rex.

Singulari igitur sapientia et pulcherrima insinuatione extorquere vult
regi iuramentum, cum aperte id postulare esset incivilius. Oves proponit
septem, et quia vocabulum Seba utrunque significat, septem et
iuramentum, intelligit Abimelech, quae sit Abrahae voluntas. Sicut si
mutus aliquis ad me veniret, ostentans rotam, hic mihi facile est
propter aequivocum vocabulum divinare, quod requirat consilium.
Vocabulum enim Germanicum rad rotam et consilium significat. Ad hunc
modum per septenarii numeri vocabulum admonet Abraham de iuramento.
Fuisset enim impudentia aperte postulare iuramentum a persona superiore.
Hinc etiam apud Germanos puto esse hunc morem, ut in condendis
testamentis utantur septem testibus, et septimandi verbum usurpatur pro
certo testimonio. Sic enim loquimur, man muß ims besibnen, hoc est, tam
est incredulus, ut nisi septem testes audiat, non credat.

Singulare igitur hoc exemplum est reverentiae erga magistratum, quod sic
arte tractat regem. Regis quoque singularis clementia est, quod cedit
Prophetae, et non recusat iuramentum, admonitus hac figura.

Fuit autem Aegyptiis prae aliis gentibus in more, per imagines seu
picturas loqui, sicut extant apud Philostratum ἱερογλυφικά,
locuturi de Iove pingebant sceptrum superne habens oculum, sicut adhuc
Mathematici 

[Seite 198]

Iovis nomen scribunt. Sceptrum enim significabat eis propter
rectitudinem iustitiam. Oculus autem prudentiam. Hoc enim si destituta
sit iustitia, fit iniustitia sicut proverbium testatur: Summum ius,
summa iniuria.1� Talibus literis prisca saecula usa sunt.

Pertinet igitur ad doctrinam haec diligens descriptio, ut discamus,
quomodo sancti Patriarchae se gesserint in rebus civilibus, quam
reverenter tractarint magistratum, et quam clementer magistratus
complexus sit subditos, et quid potest haec vita habere pulchrius, quam
magistratum iustum, et subditos amantes sui principis? ibi revera
paradysus est, ibi mandavit Deus benedictionem. Sed si Magistratus
caecus et iniquus est, plebs autem mala et indomita, quod mali genus non
invenias?

Moses dicit, ab hoc pacto inditum loco nomen Beer Seba id est, fons
septem, seu fons iuramenti, quod factum est per septem agnas. Seba enim
utrinque significat, septem et iuramentum. Haec ceu civilia, seu moralia
voces, diligenter notanda et consolationis plena sunt, ne cum
Anabaptistis cogitemus Christianos abiicere debere communia civilis
vitae opera. Non enim sic Deus condidit Ecclesiam, ut aboleret vel
oeconomiam, vel Politiam, sed potius per Ecclesiam confirmat eas. Ideo
Abraham, pater promissionis et rex regnum in hac terra, non dedignatur
iurare, et inire pactum cum rege et aula illius.

Non igitur praetextu religionis politica offitia recusanda sunt aut
fugienda, sicut Monachi faciunt, qui ideo se abdunt in monasteria, ne
cuiquam serviant: Caecum hominum genus et traditum in reprobum sensum,
ideo neque primam neque secundam tabulam curat. Ferunt autem praemium
dignum suae impietati, dum vitant oeconomicas et politicas molestias,
immerguntur in deterrima et foedissima vitia, plus quam ulli, ut vocant,
saeculares.

Prudenter igitur inspiciamus divinas ordinationes et exempla sancti
Patriarchae Abrahae, qui de omnibus rebus Ecclesiae abunde nos docuit,
et specimen pietatis suae praebuit non solum in Ecclesiastico vitae
genere, tanquam Propheta Dei, sed etiam in Politicis et oeconomicis.
Oportet enim esse gubernatores in hac vita, nec est posita Ecclesia ad
subvertendam oeconomiam et politiam, sed ad instaurandam. Sed etiam
reges sui offitii non obliviscantur, sint iusti et clementes erga
subditos: subditi quoque eis obediant, sed hoc tempore optare licet,
habere non licet. Miror autem locum Beerseba non esse celebratum a
Iudaeis insigni quadam Idolatria, sicut alia loca, in quibus sancti
Patriarchae vixerunt. Nobis haec doctrina satis sit, quod scimus pios
etiam cum civilia offitia subeunt servire Deo.

[Seite 199]

[21, 33.34] Et plantavit arbores in Beerseba, et vocavit ibi in nomine
DOMINI Dei aeterni, et peregrinatus est Abraham in terra Philistin
multis diebus.

Quoties particula haec ponitur, vocasse seu clamasse Patriarchas in
nomine Domini, seu aedificasse altare, significatur certum locum
constitutum esse ad docendum et audiendum verbum Dei, si enim servanda
est Ecclesia, oportet aliquem bonum principem esse, qui praebeat
hospitium, ac concedat spacium et pacem, ut propagari doctrina et cultus
Dei possit. Talis tum fuit Abimelech, sub quo domus Abrahae, in qua
Ecclesia fuit, pacem et tranquillitatem habuit, et verbum in Gentes
propagatum est per Papam seu Episcopum Abrahamum, qui, quocunque pergit,
trahit secum verbum, cultum, religionem et omnia.

Meminit hic quoque Moses civilis seu oeconomici operis, quod plantaverit
nemus. Vocabulum enim (ESCHEL) generale est, sicut apud nos arboris
nomen, ut intelligas, non tantum hortum consitum fructiferis arboribus,
sed etiam arbores silvestres pro commoditate pecorum.

Quare, inquit Monachus, haec scribit Moses: cur non potius scribit de
ieiuniis et orationibus et duro vestitu? sed, ut saepe dixi, facit hoc
Moses contra monasticas statuas, quae mandata Dei negligunt, et incedunt
[1. Mose 1, 28] in electitiis religionis cultibus, tales non vident
mandatum Dei: ‘Subiicite vobis terram, et colite eam’. Voluntas enim
Dei haec est, ut plantetur et colatur terra, non tantum propter homines,
sed etiam propter pabula bestiarum.

Est igitur hoc quoque civile, sed bonum et sanctum opus, non licitum
solum, sed etiam divinitus mandatum, ut nobis et posteris, addo etiam
bestiis provideamus colendo terram, ne simus Monachorum similes, qui ceu
ignavi fuci et erucae nihil laborant, sed tantum aliorum labores vorant,
ac contumeliis etiam laborantes conscindunt, dum vocant hoc divinitus
mandatum opus Laicale et rusticanum.

Abraham sanctior est omnibus sanctis in novo testamento, et tamen hoc
Laicali opere occupatur, non solum propter peregrinos adventantes, ut
umbram habeant, sub qua consideant, sicut Lyra exponit, sed domesticam
necessitatem, ac praecipue propter mandatum Dei: ‘subiicite vobis
terram, et colite eam’. Accedit tertia quoque causa, ut in uberiore
proventu etiam elemosinas dare possit.

Interim praecipuum suum munus exercet, aedificat templum, non ut nos ex
lapidibus, sed locum constituit, in quo praadicat in nomine, vel 

[Seite 200]

per nomen Domini. Haec phrasis significat docere et praedicare, quando
adiecta est litera Beth. Quando autem litera Beth non additur vocabulo
Schem, sed simpliciter ponitur invocare nomen Domini, ibi significat
orare seu invocare.

Observandum autem est novum nomen Dei hoc in loco, vocavit, inquit, seu
clamavit in nomine DOMINI, (ELOLAM) Dei saeculorum seu mundi, vocabulum
enim (Olam) aequivocum est, significat enim saeculum seu aeternitatem et
mundum. El autem etiam creaturis applicatur, et in Mose saepe dicitur de
praestantissimis et optimis fructibus, et fere exponitur pro
fortitudine.

Mihi igitur placet hoc in loco dici Deum (El Olam) quasi dicas potentiam
et virtutem mundi, implentem omnia in mundo, sicut apud Poëtam1� est:
A Iove principium musae, Iovis omnia plena: quam vocem sine dubio hausit
ex antiqua traditione patrum. Quicquid enim habet mundus, existit et
servatur divina voce. Deus enim condidit mundum, et conservat mundum,
ita hic (El Olam) Deus est virtus mundi, per quem mundus est, et potest,
quicquid potest.

Hoc nomen Abraham Deo tribuit, doctus sua experientia. Vidit enim Deum
praesenti auxilio adesse suis, ita ut etiam cor regis et procerum
inclinet, quo velit. Imo qui fingat sigillatim corda, hoc est, qui det
omnibus consilia et motus ad faciendum ius et rectum. Excipitur tamen
hic peccatum, cuius Deus autor non est. Actionum omnium dicimus esse
autorem, quae iustae sunt, peccatum autem non est actio, sed privatio.

�

[22, 1.2] Factum est autem post negotia haec, Deus tentavit Abrahamum,
et dixit ad eum: Abraham: Qui respondit: ecce ego, et ait, tolle nunc
filium tuum unicum, quem diligis, Isaac: et vade ad terram Moriia, et
offeres eum ibi in holocaustum super unum montium, quem dixero tibi.

Audivimus insignem illam tentationem, qua tentatus est Abraham in
eiectione filii Ismael, eo eiecto pax concessa est sub rege Abimelech:
subiit autem tum alia tentatio longe maxima, prae qua priores fere nihil


[Seite 201]

sunt. Sic scriptura sancta ubique sibi consonat, et veros Dei filios
describit perpetuo exercitatos in utroque vitae genere, activo et
passivo, sine ulla tamen specie ceremoniarum, ostendens scilicet bonos
fructus in bona arbore. Ambulant enim in debita obedientia erga Deum et
charitate vera erga homines, et tamen variis tentationibus et periculis
excipiuntur.

Quia autem Abraham primus et maximus inter sanctos patriarchas est, ideo
patitur vere Patriarchales tentationes, quas posteri non potuissent
ferre. Abraham iam laetus et fidens in magna securitate est, adolevit
enim iam filius promissionis Isaac, ac fuit annorum plus minus viginti
corpore sic firmo, ut sustinere onus lignorum posset, quibus ad
holocaustum opus erat.

Cum igitur uterque parens impense amarent eum, quod in senectute, esset
eis natus, et promissionem divinam haberet de futura benedictione totius
mundi, atque ideo in summa laetitia essent ambo, ac pax in domo, eiecto
Ismaele, et extra domum, reconciliato rege constituta esset, ac iam
solliciti parentes de uxore deligenda cogitarent, ut scilicet mature
semen promissum suscitaretur. Ecce autem pulcherrima haec consilia, et
cogitationes parentum suavissimae de maritando filio unico verbo
evertuntur et perturbantur, quod Dominus iubet, ut ipse Abraham tollat
filium et mactet.

Longe igitur gravius Abrahami cor hic volneratum est, quam supra in
eiiciendo Ismaele, sed nos magnitudinem huius tentationis assequi non
possumus. Ratio est, quia Isaac habuit promissionem futurae
benedictionis, tanto igitur acerbius fuit mandatum de occidendo eo.

Singulariter autem observandum hoc in loco est verbum tentandi: non enim
otiose positum est, nec debet ita tractari frigide, sicut Iacobus [Jak.
1, 13] in primo capite tractat, adfirmans neminem tentari a Deo.
Scriptura enim hic diserte dicit vere ab ipso Deo tentatum Abrahamum,
non de muliere, de auro, de argento, nec de morte, nec de vita, sed de
contradictione scripturae sanctae. Deus enim manifeste hic sibi ipsi
contradicit: [1. Mose 21, 1] quomodo enim conveniunt haec: ‘in Isaac
vocabitur tibi semen’, et: ‘tolle filium tuum, et macta eum’. Non
dicit venturum latronem aliquem, et clam abducturum filium, ibi enim
spem retinere potuit Abraham de vita filii et restitutione, sed ipse
iubetur esse author caedis, ne scilicet dubitet, Isaac vere occisum
esse.

[Seite 202]

Hic igitur an non murmuraret contra Deum, et cogitaret: non hoc Dei
mandatum, sed Sathanae dolus est? Nam promissio divina certa, clara,
indubita est: ‘ex Isaac habebis semen.’ Quomodo igitur iubet Deus
occidi eum? sine dubio poenitet Deum promissionis, alioqui sibi non
contradiceret, vel ego insigne aliquod peccatum commisi, quo Deum
graviter offendi, ut retractet promissionem.

Sic enim natura solemus omnes, quando corporalis aliqua afflictio nos
urget, mox adest conscientia, eam exagitat Diabolus colligendis omnibus
circumstantiis. Anxium igitur cor circumspicit, et cogitat, qua nam re
maxime offenderit Deum. Inde nascitur murmur contra Deum, et summa
tentatio, odium Dei.

Sic Abraham quoque cogitavit: Ecce promisit et dedit mihi filium
Dominus. Laetus igitur sum factus, et quasi vivificatus denuo, sed forte
ex hoc dono nimis superbivi, nec Deo tam fui gratus, ut debebam,
poenitet igitur eum promissi etc.

Haec tentatio non potest vinci, et longe maior est, quam a nobis possit
compraehendi. Est enim contradictio, qua ipse Deus sibi ipsi
contradicit, hoc carni impossibile est intelligere: necessario enim
cogitat, vel mentitur Deus, quod blasphemum est, vel odit me Deus, quod
desperationis est occasio. Non potest igitur hic locus pro rei
magnitudine explicari.

Nos saepe tentamur cogitationibus desperationis, quis enim homo est, qui
ista cogitatione carere possit? quid, si Deus non vellet, te salvari?
Docemur autem in hoc certamine appraehendendam promissionem in baptismo
nobis factam, quae certa et clara est, sed hoc cum fit, non statim
cessat Sathan, sed reclamat in corde tuo, te non esse dignum ista
promissione.

Est autem hic opus ardenti oratione, ut det Deus spiritum suum, ne
extorqueatur nobis promissio. Ego contradictionem istam non possum
solvere. Unica enim nostra consolatio est, quod in afflictione
confugimus ad promissionem, ea sola baculus et virga nostra est, quem si
nobis Sathan ex manibus excutit, nusquam manere possumus. Sed promissio
retinenda est, et statuendum, quod, sicut de Abrahamo textus dicit,
tentemur a Domino, non quod revera Deus hoc velit, sed quod experiri
vult, an eum diligamus super omnia, et possimus eum iratum sic ferre,
sicut libenter ferimus benefacientem et promittentem.

Sicut Abraham credere non potuit, se tentari tantum, alioqui certus
mansisset de promissione, cogitasset, Deum facere, sicut nonnunquam
parentes solent, cum tentant liberos, et vel poma, vel tale aliquid
eripiunt, quod mox eis reddunt, sed Deus cum iubet filium tolli, nullam
spem relinquit, sed simpliciter ducit Abrahamum in contradictionem, et
Deus, qui antea summus amicus videbatur: nunc videtur factus inimicus et
Tyrannus.

[Seite 203]

Gravius igitur tentatur Abraham, quam Maria Hierosolymis amittens
filium, etsi enim ipsa quoque cogitavit se dare poenas negligentius
custoditi filii, tamen certam adhuc retinuit spem de eius vita. Hic
autem Deus, qui dederat filium, iubet, ut filius occidatur ab ipso
patre. Quid igitur sperare potuit pater? Hoc profecto non potuit
intelligere, tantum se tentari, Deum non ex corde loqui, sicut nos hac
cogitatione nos erigimus. Deum, etsi irasci videtur, tamen non odisse
nos, nec abiicere nos, sed [Jes. 28, 21] facere nonnunquam, ut Esaias
dicit, alienum opus et simulare iram ad occidendum sensum carnis, qui
est contra Deum, sicut Iob dicit: ‘etsi me occiderit, tamen
sperabo.’ Certus enim est, quod Deus aliud cogitet, nec fere sit
iratus.

Scripta igitur haec nobis sunt in consolationem, ut discamus
promissionibus, quas habemus, niti. Ego baptisatus sum, igitur statuere
debeo me translatum esse ex regno Sathanae in regnum Dei. Alius
ingressus est Matrimonium, ibi, ut fit, obiiciuntur varia incommoda.
Igitur intueatur in quartum praeceptum, cogitet hoc vitae genus Deo
gratum esse, praecipit enim, ut parentes honore affitiantur, et sic
ostendit, hoc vitae genus sibi gratum esse.

Sic in omnibus aliis tentationibus faciendum est, ubicunque enim
contrarium a promissione experimur, certo statuamus, cum se aliter
ostendit Deus, quam promissio sonat, esse eam tantum tentationem, nec
ideo hunc baculum promissionis patiamur nobis extorqueri e manibus.

Desperatione tentantur fere omnes homines, et quanto pii magis sunt,
tanto crebrius hoc Sathanae telo petuntur. Hic quid aliud facias, quam
ut dicas, scio me baptisatum, et promissam mihi a Deo propter filium
gratiam? Haec promissio non mentietur, etiamsi in exteriores tenebras
abiiciar. Itaque haec Dei voluntas non est, quam mihi proponit Sathan,
sed tentat me eo modo Deus, ut appareat, quid in corde meo absconditum
sit, non quod Deus id ignoret, sed quod ego ignoro, et ipse hac
occasione in me vult conterere caput serpentis. Cor enim hominis
inscrutabile est, et φρόνημα seu sensus carnis est inimicitia
erga Deum, nec intelligit haec, nisi per verbum legis, quo occiditur
caput serpentis, ut nos vivificemur, sicut [1. Sam. 2, 6] scriptura
dicit: ‘Deducit Deus ad inferos, et reducit.’

Dixi, quae fuerit tentatio Abrahae, nempe contradictio promissionis.
Egregie igitur hic elucet eius fides, quod tam prompto animo iubenti Deo
obsequitur, et quanquam mactandus sit Isaac, tamen de promissione
implenda nihil dubitat, etiam si modum impletionis ignoret, etsi autem
trepidat et pavet: quid enim aliud faceret pater? tamen haeret in
promissione, futurum, ut aliquando habeat semen Isaac.

Ratio humana simpliciter concluderet, aut mentiri promissionem, aut
mandatum non esse Dei: sed Diaboli. Est enim contradictio manifesta. Si
enim debet occidi Isaac, irrita est promissio: Sin rata est promissio, 

[Seite 204]

impossibile est, hoc esse Dei mandatum. Aliud ratio non potest, sicut
exempla ostendunt in levioribus negotiis.

[Matth. 26, 26; Matth. 14, 22; Luk. 22, 19; 1. Kor. 11, 24]
Sacramentarii contradictionem faciunt, quod Christus dicit: ‘Accipite,
hoc est corpus meum’: et Christus sedet ad dextram patris. Inde
concludunt: ergo in coena Domini tantum distribuitur panis et vinum, non
[Joh. 6, 63] corpus et sanguis Christi. Item: ‘caro nihil prodest.’
Christus in coena dat carnem suam, ergo Christi caro in coena non est.
Hoc vere est illotis pedibus irruere in scripturam sanctam, et sequi
coecum rationis iuditium.

Abraham, etsi hic manifesta contradictio sit: inter mortem enim et vitam
nullam est medium, tamen discedit a promissione: sed credit morientem
filium habiturum semen. Idem nos quoque discamus sepelivimus heri
charissimum nostrum amicum D. Sebaldum.1� Itaque conclamatus iam est,
quasi sit mortuus, sed nos scimus eum vivere: quia enim [Matth. 22, 32]
in confessione filii Dei vera expiravit, et Deus, Matth⌊aei 22. Non
est mortuorum Deus, sed vivorum, vivit ipse quoque.

Ad hunc modum innititur Abraham promissioni, et tribuit divinae
maiestati hanc potentiam, quod mortuum filium sit reducturus ad vitam.
Sicut enim vidit natum ex effoeta matrice et matre sterili: sic etiam
sepultum, et in cinerem redactum credidit excitandum esse, ut habeat ex
[Hebr. 11, 19] se semen, sicut Epistola ad Hebraeos dicit: ‘potens est
Deus etiam mortuis dare vitam.’

Intellexit igitur Abraham articulum de resurrectione mortuorum, et per
eum solum solvit hanc contradictionem, quae alias solvi non potest, ac
merito praedicatur a Prophetis et Apostolis eius fides. Sic enim
cogitavit, hodie habeo filium, cras habebo nihil nisi cineres. Hi nescio
quam diu iacebunt dispersi, sed iterum vivificabuntur, sive hoc fiat me
vivo adhuc, sive mille annos post meam mortem. Verbum enim dicit, me per
Isaacum hunc incineratum habiturum semen.

Dixi autem hanc tentationem nos non posse assequi, sed ceu ex longinquo
videre et imaginari. Vides autem non hic agi, sicut Iacobus in [Jak. 2,
21] sua Epistola dicit, de opere, nondum enim ad opus ventum est, sed
fides est, quam admiramur et praedicamus.

Tenenda igitur est consolatio haec: quod Deus semel dixit, hoc non
mutat. Baptisatus igitur est, et in Baptismo tibi promissum est regnum
Dei, hoc scias immutabile verbum esse, nec patiaris, te ab eo abduci:
etsi [Luk. 24, 28] enim fieri potest, ut, sicut apud euntes in Emaus,
fingat se ire velle longius, ac videatur nobiscum agere, quasi oblitus
suarum promissionum: tamen retinenda fides in verbum est, et urgenda
promissio, quod vera et infallibilis 

[Seite 205]

sit, etiamsi nobis modus, tempus, occasio, locus et aliae circumstantiae
ignotae sunt. Certum enim est infallibile, quod Deus non potest mentiri.

Quando ego occidor, video, quibus modis et circumstantiis pereat vita:
sed circumstantias non video, quibus vita sit reditura, nec tempus, nec
locum. Cur igitur credo hoc, quod nusquam video? Quia habeo promissionem
et verbum Dei, id non patitur, ut spem vitae abiiciam, aut dubitem de
haereditate, quae Christi est, per quem nos adoptati sumus in filios.

Cogitaverat hactenus Abraham filium Isaac ducturum uxorem, et
generaturum in eo loco, in quo tum erat. Haec omnia cadunt: adest enim
mandatum Dei de occidendo filio. Etsi igitur circumstantiae istae loci
et temporis intercidunt, tamen de ipsa re non ideo dubitat Abraham, scit
habiturum filium semen vel post mille annos.

Haec exercitia sancti patriarchae nobis proposita sunt, ut animemur in
nostris tentationibus, et cum Abraha dicamus: etsi moritur filius meus
Isaac, tamen, quia in Deum credit sepulchrum ipsum, in quo cineres eius
iacebunt, non erit sepulchrum, sed cubile et dormitorium. Imo, inquit
ratio, contrarium apparet, abit caro in pulverem, et rodunt eam vermes:
sed hoc Dei verbum neque impedit, nec tollit, sunt enim haec duo inter
[1. Mose 3, 19] se coniuncta, quod Deus dicit ad Adam: ‘pulvis es, et
in pulverem converteris’: [1. Mose 3, 15] et: ‘ipsum semen conteret
caput serpentis.’

Iuadei dicunt hic de quatuor revelationibus, non eodem tempore factis,
sicut Lyra recitat, ad ostendendam magnititudinem obedientiae et
immensam vim fidei: sed tali subtilitate hic opus non est: Iudico enim
simul et semel haec esse facta: ‘Tolle non servum aut ancillam, non
Ismaelem, sed illum tuum unicum filium, quem diligis, Isaac.’

Hoc modo exaggerat mandatum, et durius atque acerbius facit, quasi
dicat, non eris posthac talis filii pater, nec habebis, quem sic
diligas. Volo enim, ut eum mihi offeras, non ut caeterea primogenita,
quae retinebantur, sed ut mactes: nihil igitur de promissione Abraham
iam habet, quam ante natum Isaac: et tamen propter Deum paratus est
amittere non solum filium, Saram, haereditatem, domum et Ecclesiam: sed
etiam suam ipsius vitam. Haec enim omnia mors Isaaci includit, siquidem
in Isaac haerebat promissio.

De Sara textus nihil meminit, fueritne conscia huius mandati, vel non:
fortasse, quia infirmior, quam ut illum ingentem impetum sustinere
posset, coelavit eam hanc rem Abraham. Durum enim est, quod textus
dicit: ‘offeres’, non in donum, seu gratiarum actionem filium: sicut
primogenita in Israel offerri solebant, sed in holocaustum, ut
simpliciter in cineres redigatur: et foedandae erant manus paternae
sanguine filii.

[Seite 206]

Quomodo existimas cor Abrahae hic affectum fuisse? habuit enim carnem,
nec, ut saepe dixi, fuit ἄστοργος. Auxit autem dolorem illud
quoque, quod non ausus est cuiquam revelare factum, alioqui omnes
dissuasissent, et multitudo dissuadentium forte movisset eum. Igitur cum
servulis et filio solus ingreditur iter. Grande praeceptum et longe
durius, quam nos cogitare possumus: et tamen hoc plenum consolationis
est, quod textus clare dicit Deum hoc facere tentative. Quod si Abraham
scivisset, minus habuisset curarum. Nunc autem in hac cogitatione
adsorptus est, quod sit mactandus, quandocunque et quocunque modo
implenda sit promissio.

Etiam locum Dominus certum designat extra domum in terra Moriia. Porro
Moriia distat a Beer Seba miliaribus germanicis, si non mentiuntur
Cosmographi, plus minus decem, id tridui fere iter est. Ambulavit enim
cum asino, qui ligna et vitum portaret, ideo tardius processerunt.

[2. Chron. 3.1] Porro Moriia, sicut 2 Paralip⌊omenorum 3. scribitur,
est mons ille monti Syon vicinus, in quo Salomon aedificavit templum in
medio Hierusalem, versus aquilonare latus, ubi urbs descendit ad
declivum. Dedit autem mons toti terrae nomen, ut vocaretur terra Moriia.
Turcae quoque adhuc hodie eo nomine montem appellant, et religiose
colunt. Sic saepe fit, ut unus locus toti terrae nomen faciat, sicut ab
arce Saxenburg tota Saxonia nomen habet. Ita a monte Morria illo tempore
Morii dicta est tota ea regio, in qua fuit Ierusalem. Tum Salem, item
Iebus dicta, et a Patriarcha Sem gubernata.

Scribitur autem Moriia cum duplici ii: et Hebraei valde sollicite
disputant de Etymologia. Hieronimus appelative reddidit hoc in loco:
Vade in terram visionis. Sed repudiatur ab omnibus Etymologia haec, quod
sit alienior a Grammatica. Alii iudicant habere nomen a Mirrha, ut
Morria latine sit, Mirrha mea Dominus: quia Dominus ibi habeat mirrhan,
hoc est, cultum suum. Crescebant enim ibi mirrha et thus, unde fiebant
sacrificia incensorum. Ac convenit Etymologia, (Mor) enim mirrha est. J
est pronomen enclition, mea. Ja Dei nomen est.

Hanc Etymologiam etsi non impugno, tamen non sequor, maxime ob eam
causam, quod Iudaei suo more tantum appraehenderunt externum cultum
incensi: veros autem cultus et internos neque intelligunt, neque
praestant.

Potior igitur et melior eorum sententia mihi videtur, qui deducunt
vocabulum a verbo Jara, quod docere significat, unde dicitur thora, lex
seu instructio, ut sit sententia, Morija, id est, Dominus docens, quod
in [Jes. 2, 3] hoc monte doceat Deus et audiatur, sicut Prophetae
dicunt: ‘Ex Syon egredietur lex, et verbum ex Hierusalem.’

[Seite 207]

Haec Etymologia pulchrior mihi videtur et accommodatior tum ad
sententiam, tum ad Grammaticam, sed non arrogo mihi in hac lingua tantum
iuditii, ut pronuntiem. Burgensis quoque cum hac convenit. Vertit enim
doctrix, seu docens me Dominus.

� Testimonia enim scripturae sacrae ubique sunt, quod timor Dei sit
cultus Dei. Sicut enim homo et risibile sunt convertibilia, sicut
Dialectici loquuntur: Ita timor et cultus Dei. Deus enim Mirrham seu
incensum non [Jer. 7, 22 f.] curat, si absit timor, quem scriptura
sancta ubique maxime urget, ut scilicet obediamus verbo Dei: Sicut apud
Ieremiam cap⌊ite 7.: ‘Non sum locutus cum patribus vestris de
holocaustis et victimis, sed hoc verbum praecepi eis dicens: Audite
vocem meam, et ero vobis Deus, et vos eritis mihi populus, et ambulate
in omni via, quam mandavi vobis, ut vobis, bene sit.‘

Reverentia igitur et timor est verus et Deo gratus cultus. Si enim
Abraham occidisset filium stulto zelo, et cum contemptu verbi Dei, sicut
Achas, fuisset quidem mirrha, hoc est, durum et acerbum sacrificium,
quod affligit cor, sed Deus non externum opus, sed ipsum cor intuetur,
id si rectum est et timens Dei, Deo placet, quicquid facit.

icare θεοσέβειαν, seu reverentiam et timorem Dei, ideo Esaiae
29. Ubi Hebraeus habet: [Jes. 29, 13] ‘Timor eorum in mandatis
hominum’, septuaginta, sicut etiam Christus citat, [Matth. 15, 9]
fecerunt: ‘frustra me colunt in mandatis hominum’.2�

[Jes. 11, 2] Apud eundem Esaiam vocatur spiritus timoris, hoc est,
cultus Dei. Habuit igitur tum terra illa, tum mons nomen a vero cultu
Dei, is autem nusquam est, nisi ubi ipse Deus docet.

Ac verum esse videtur, quod Iudaei affirmant in illo ipso loco Adam,
Abel, Noe sacrificasse. Certe Sem ibi sedem habuit, a quo verus cultus
Dei in mundum propagatus est. Huc alludit illud quoque, quod supra
diximus paradysum ante diluvium fuisse circa illam terram: et eiectum
Adamum ex paradiso habitasse circa montem Moriia. Itaque etiam ante
diluvium celebris locus fuit propter Dei cultum, ac mansit celebris
usque ad Christum. Nam post exhibitum spiritum sanctum Euangelium inde
propagatum est in totum mundum, nec amplius vel cultus Dei, vel ipsa
Ecclesia conclusa fuit in illum exiguum angulum terrae Iudaicae.

Libenter igitur illos sequor, qui Moriiam dictam putant ab Hebraeo
verbo, quod significat timere, colere, revereri Deum, ac si dicas
germanice 

[Seite 208]

�

Quomodo autem Deus hoc mandatum de mactando filio revelaverit, variant
sententiae. Maior pars in nocte per visionem factum esse dicunt: alii,
sicut moris fuit, putant Sem Patriarchae revelationem hanc esse factam,
et ipsum authoritate divina ita iussisse Abrahamum. Sed utcunque sit,
certum est ex Mose hanc fuisse Dei voluntatem, ut hoc mandato tentaretur
Abraham.

Quod ad Hieronymi versionem attinet, qui ex proprio nomine appellativum
fecit, dignus est venia, Ea enim Hebraicae linguae natura est, quod tota
est Etimologica etiam in propriis nominibus. Sicut igitur in
Paralypomenon loci proprium nomen reliquit, ita etiam hic relinquere
oportuerat sed decepit eum sequens locus, ubi scribitur appellasse
Abrahamum nomen loci, Dominus videbit. Itaque hic quoque vertit: vade in
terram visionis.

Qui allegoriam volunt sequi, his Moriia erat verbum Dei et fides in
verbum. Nam haec duo correlativa sunt: non potest esse fides, nec cultus
Dei, ubi verbum non est, et ubicunque verbum est, ibi necesse est
aliquos esse, qui credant. Ubi igitur haec duo sunt, sequitur tertium,
Crux scilicet et mortificatio. Haec tria absolvunt vitam Christianam,
sed haec alias copiosius.

Praecipue autem notandum hoc in loco est loci adverbium: ‘Ibi offeres
mihi filium in holocaustum.’ Non enim licuit ubique sacrificare, seu
Dei cultum instituere: sed tantum in eo loco, quem Deus elegit. Ideo
Prophetae valde reprehendunt Iudaeos, alibi, quam in praecepto divinitus
loco sacrificantes, et hic non solum locus diserte nominatur, sed
personae quoque, item sacrificus. Tu, Abraham, offer filium: non
pecudem: Isaac, non Ismael, omnes particulae sunt exclusivae.

Non enim vult Deus, ut serviamus ei in nostris electitiis operibus, ideo
praecepto suo, eoque tam certo et rigido omnia definit, ut, si sit vel
alia persona, vel locus alius, vel tempus aliud, erres, et non solum
cultum nullum praestes, sed etiam irrites, et ad odium et iram concites.

Iudaei non erant Abraham, hoc est, non habebant praeceptum, sicut
Abraham, de immolandis liberis, imo quintum praeceptum prohibebat in
genere omnes caedes, et tamen Achas putabat se praeclare mereri de Deo,
si faceret per ignem transire liberos. Antecedens erat, etiam filius 

[Seite 209]

occidendus est propter Deum, sicut Abrahae exemplum docet: Ergo ego
quoque occidam filium meum, sed haec est falsa consequentia propter
dissimilitudinem. Nam Abraham peculiari et novo mandato iussus est
filium immolare, id mandatum Achas non habuit: ideo nihil debuit
suscipere contra manifestum decalogi praeceptum.

[22, 3a] Igitur Abraham mane surgens cinxit asinum suum, et accepit
secum duos pueros et Isaac filium.

Digna est historia haec, cuius singula verba diligenter excutiantur.
Mane surrexit: non cessavit, non disputavit, nec fuit Quarista, ut Adam
in paradyso, ut quaereret: Quare mandat hoc Deus? Non audivit neque
carnem, neque serpentem, imo ne cum Sara quidem rem communicavit, sed
ubi audivit mandatum, sine ulla haesitatione properat ad executionem.

Est hoc insigne exemplum, et descriptio perfectae obedientiae, cum tam
subito semel et simul ex oculis abiicit et mortificat omnia, quae in
vita sua habebat charissima, domum, uxorem, filium tam diu expectatum et
cumulatum tam magnificis promissionibus. Frustra igitur miramur sanctos
in novo Testamento, et eorum ieiunia et macerationes sine iuditio
legimus: quales quales enim fuerunt, si ad Abrahamum conferantur,
sanctitas et virtutes eorum vilescunt prorsus et sordescunt: Nesciunt
illi, quid sit mactare filium promissionis, in quo parentis grandaevi
spes et opes omnes positae erant, quae omnes cum vita filii tam repente
in uno momento concidunt. Illud vere est abnegare semetipsum, et
relinquere omnia. Legimus alibi, alios abiecisse aurum, argentum et
opes, alios uxorem et liberos, et vitam in discrimen adduxisse propter
confessionem. Sed qui hanc obedientiam tam constanter praestare
potuisset, nullus unquam fuit Apostolorum, Patriarcharum aut martyrum.

Meminerimus autem in hac tota historia praecipue spectandum esse verbum
et mandatum Dei, quod omnia opera fidelium illustrat, et magnifica
reddit, quantumvis exilia. Sicut ea, quae extra mandatum fiunt, etiam in
speciem sanctissima, merae sordes sunt, qualia sunt Papae aut aliorum
fanaticorum.

Deinde describitur animus promptus et alacer Abrahae, cum dicit Moses:
Surrexit, non tardavit, non cunctatus est. Quando enim de voluntate Dei
certi sumus, et credimus eum iussisse id, quod prae manibus est, non
trepide aut contanter, sed summa alacritate negotium aggrediendum est,
etiamsi mille pericula aut mors ipsa adeunda esset. Non enim potest
irritum esse verbum Dei. Sed quando nos iubenti Deo obtemperamus,
eventus praefinitus certo sequitur, repugnantibus etiam ipsis portis
inferorum. [Ps. 119, 50] Sic David CXIX. Psalmo dicit: ‘Verbum tuum
consolatio mea in humilitate 

[Seite 210]

mea’, id est, quia habebam verbum tuum, eram animo praesenti et alacri
ad omnia pericula subeunda, et vivificabat me eloquium tuum.

Verissimum enim est, quando quis in vocatione sua animo persuasum habet,
quod Deus velit, et verbo suo iusserit hoc, quod gerit, tantam vim et
efficatiam illius divini mandati sentiet, quantam in nullius Oratoris,
nec Demosthenis, nec Ciceronis oratione inveniet. Illud circumstantias
omnes declarat: Quid utile, quid bonum in re sit: ostendit, et suggerit
animo Deum infinitos fines exuperantes sensum nostrum spectare, qua
fiducia instructus animus fortiter pergit, nec de possibili, aut
impossibili, facili aut difficili solicitus est. Sicut hanc piorum
confidentiam et securitatem Paulus Ro⌊manorum 8. magnifice descripsit.

⌊annis 14: ‘Qui credit in me, opera, quae ego facio, et ipse faciet,
et maiora horum faciet.’

Haec autem in ethnicis historiis non videmus, neque nos Christiani satis
intelligimus, quia stertimus, nec credimus mandanti, comminanti,
punienti aut promittenti Deo, sed sumus insensati. Isti sancti heroes et
patres, Abraham, David etc. crediderunt, ideo tam arduas res gesserunt.
Supra commemoratur, quomodo Abraham quatuor reges exiguis copiis
devicerit, eam victoriam non alia re consecutus est, quam fide, quae
iussu et vocatione divina nitebatur.

Ita in hac historia vincit fide tentationes, quas habuit haud dubie
maximas, Scit Deum praecepisse, ideo properat ad executionem, nihil
moraturus Sarae, aut familiae, aut ullius creaturae diversum iuditium.
[Ps. 119, 50] Haeret enim id infixum animo, quod in Psalmo dicitur:
‘Lex tua mea maxima consolatio, quia me vivificat.’ Ad eundem modum,
qui habet certum verbum Dei, in quacunque vocatione, credat tantum et
audeat, et dabit Deus haud dubie secundos exitus.

Nos de eiusmodi extraordinariis et singularibus mandata non habemus, non
credituri forsitan, etiamsi haberemus. Sicut simile exemplum de Acha
rege incredulo. Esaiae 7. describitur. Inferebant ei bellum duo
potentissimi [Jes. 7, 2] reges Syriae et Israel. Dicit autem scriptura,
commotum esse cor eius, et cor populi eius, sicut moventur ligna
silvarum a facie venti. Ibi [Jes. 7, 4] mittit Dominus Prophetam ad
Acham cum novo mandato: ‘Vide, ut sileas, noli timere, ne trepides.’
Nam isti duo reges coram me non sunt reges, sunt adusti titiones, imo
caudae titionum fumigantium, tantum tu confidas, 

[Seite 211]

nec timeas, quin et signum petere iubetur, ut animus et fides eius magis
[Jes. 7, 12] confirmetur. Sed quid Achas? ‘Non petam, inquit, et non
tentabo Dominum’ etc. Tales nos quoque futuri essemus, non recepturi,
etiamsi offerret nobis Deus novum aliquod mandatum.

Nunc in praesenti periculo pestis ita trepidamus, ac si non haberemus
mandatum vivendi et invocandi Deum. Habemus firmissimam vocem [Joh. 11,
25.26] prolatam ex ore filii Dei: ‘Ego sum resurrectio et vita, qui
credit in me, etiamsi mortuus fuerit, vivet: et omnis, qui vivit, et
credit in me, non morietur in aeternum’. Sed hanc quis curat aut
attendit? Similiter quilibet in sua vocatione certus esse potest de
verbo Dei, sive civilis ea sit, sive Ecclesiastica: sed nihil minus
facimus, quam offitium. Magistratus oscitantia [vgl. Jes. 56, 10] et
ignavia omnibus nota est. Episcopi et Parochi silent, ut muti canes, non
credunt se hoc esse, quod sunt, lucra et honores aucupantur, sed opera
non praestant. Interim querimur deesse nobis occasionem faciendi bona
opera.

Habemus mandatum omnibus commune, ut diligamus Deum, et neminem
timeamus, nec Diabolum, nec Turcam, nec pestem, ambulantes [Ps. 27, 14]
in viis nostris, etiamsi vita periclitetur, iuxta sententiam: ‘Expecta
Dominum, viriliter age et confortetur cor tuum.’ Hoc quis servat?
Nemo, quia nemo credit Deum praecepisse fiduciam, et damnasse
desperationem. Dignus igitur hic locus est accurata consideratione, ut
discamus veram obedientiam erga Deum, et quantum momenti sit in
certitudine mandati Dei, quanta fidutia impleat corda piorum: Eam certe
in extremis finibus orbis terrarum inquirere debebamus: Sed non est opus
longinqua peregrinatione aut curiosa inquisitione, plena est domus,
corpus, cor nostrum mandatis Dei, et tamen non credimus, ideoque non
laetamur, neque quicquam lucis aut sensus habemus de superbia et
confidentia illa spirituali ex Dei verbo et praeceptis.

Ideo exaggeranda et diligenter inculcanda sunt exempla patrum, in quibus
efficatia et virtus verbi Dei et fidei conspicitur. Sicut David [Ps.
119, 50] gloriatur: ‘Haec consolatio mea, eloquia tua.’ His eloquiis
fidens interfecit ursum et leonem et Philistaeum Goliath, et alias res
arduas et praeclaras gessit: Eandem consolationem retinuit eiectus a
filio ex regno, sic sentiens: ego sum rex electus autoritate et
praecepto divino, non propter meam voluptatem, sed ad gloriam Dei, de
hoc cum certus sim, non [Ps. 7, 7] movebor, nec trepidabo, et hac
fiducia invocat: ‘exurge, Domine Deus meus, in praecepto, quod
mandasti’, quasi dicat: Si vis me abiicere, bene est: sin regem esse
et manere vis, regnabo etiam invitis et adversantibus inferorum portis.
Hoc verbo et filium suum Absolon, et improbum consiliarium vicit et
occidit.

Sic Abrahae unica consolatio fuit in hac incredibili tentatione, quod
scivit se habere mandatum Dei: Is certe non fugisset pestem, nec 

[Seite 212]

Turcorum multa millia: Quia cor eius firmiter retinuisset illam
fidutiam: Credo in Deum omnipotentem. Quid vero sunt decem millia
Turcorum ad omnipotentem Deum? Ideo nec hic cessat, sed statim arripit
mandatum, et paratus est ad sacrificium peragendum.

Hanc verbi Dei vim discamus intelligere, quam spiritus sanctus adeo
solet exaggerare, ut maiorem faciat omni creatura, inferno, morte,
angelis bonis et malis. Quin et Deo aequat, sicut revera est, quod
Roma⌊norum 1. [Röm. 1, 16] dicit Paulus: ‘Virtus et potentia
Dei’, et quidem de verbo vocali sic sentiendum est. Id Abraham
praeclare intellexit, ideoque non dubitavit, etiamsi moreretur Isaac,
eum tamen resuscitatum iri, et mansurum sibi semen, propterea quod Deus
mandatum et promissionem suam non sinit esse irritam.

[Ps. 91, 7.11] Sic Psalmo XC [sic!] dicitur: ‘Cadent a latere tuo
mille, et decem millia a dextris tuis: ad te autem non appropinquabit.
Quoniam Angelis suis mandavit de te, ut custodiant te in omnibus viis
tuis.’ Hanc promissionem qui retinet firmiter, et interim diligenter
facit offitium suo loco, quem scit divinitus sibi attributum esse, etsi
quid periculorum aut impedimentorum obiicitur, tamen non dubitat de
successu aut eventu prospero, sed animo suo persuasum habet, potius
angelos omnes e coelo in auxilium et defensionem advolaturos esse, quam
irritus sit et inanis conatus pius, secundum verbum Dei. Es muss
hindurch gehn, was du anfengest auff sein Verbum, und solt kein Engel im
himel bleyben. In hoc igitur antecellunt gentilium res gestas historiae
sacrae. Hic enim mandato Dei, illic fortuito et consiliis humanis
geruntur omnia.

⌊um 10: ‘Esto vir fortis, et pugnemus pro populo nostro et civitate
Dei nostri. Dominus autem faciet, quod bonum est in conspectu suo.’
Tales sunt parati ad omne opus bonum, reliqui omnes sunt reprobi. Quia
etiam tarda obedientia est nulla.

[22, 3a] Cinxit Asinum suum.

Haec omnia ideo tam diligenter describuntur, ut significetur etiam moram
fidem eius nonnihil exercuisse. Ipsi parenti quaerenda sunt ligna,
secanda et imponenda asino ad cremandum filium. Interim haud dubie
maximam carnis trepidationem sensit. Neque enim ferreo pectore fuit, sed
tenerrima natura: et animo eius perpetuo observata est cogitatio de
sacrificio holocausti, ad quod filius unigenitus promissus, spes futuri
seminis et posteritatis mactandus, et illis ipsis lignis, quae colligit
pater, cremandus 

[Seite 213]

erat. An non in re tam tristi et stupenda deliberandum amplius erat? an
non conferenda consilia cum Sara matre? Haec in istis, ut apparet,
inutilibus verbis significantur, alioqui potuissent haec brevissime
dici. Sed vult indicare Moses, quos motus senserit singulis momentis,
quibus haud dubie gemitus inenarrabiles, suspiria, sigultus et lachrymae
paternae accesserunt. Ipsemet autem cingit asinum, non servis id dat
negotii. Adeo attentus et quasi absorptus est in reverentia et timore
Dei. Vix ut sentiat, quid agat.

[22, 3a] Et accepit secum duos pueros suos.

Hebraei disputant, qui fuerint isti duo servi. Ismael est eiectus, et
tamen dicunt unum fuisse Ismaelem, alterum Eliezer, procuratorem domus
suae, cuius supra facta est mentio. Fuerunt certe fidelissimi, quicunque
tandem fuerunt. Sequuntur enim et observant Dominum suum absque ulla
tergiversatione. Ex hoc autem textu Saraceni horribilia mendatia
commenti sunt. Fingunt Ismaelem loco Isaac, quem dicunt aufugisse, et
non obediisse patri, immolatum esse. Hinc se filios Sarae iactant, quia
Isaac non sit oblatus, sed Ismael loco fratris sui.

Est haec consuetudo perpetua omnium haereticorum, ut transferant in se
gloriam Ecclesiae et populi Dei. Quilibet enim vult Deo proximus esse,
et fuit haec tentatio inter homines ab initio mundi. Sic hodie haeretici
et Papa volunt esse Ecclesia. Turca vult esse populus Dei. Christiani
autem suo iusto titulo et honore privantur. Hic cursus mundi est ab
initio usque ad finem. Cain primus author est, et durabit per omnia
saecula. Falsa Ecclesia arrogat sibi titulum Ecclesiae Dei. Idola
rapiunt nomen et honorem Dei, itaque in primam tabulam pene plus
peccatur, quam in secundam. Hac ratione Isaac quoque inobediens et
fugitivus dicitur.

[22, 3a] ET ISAAC FILIUM SUUM.

Postquam accepit mandatum, praeter id unum nihil videt. Omnia in eo
moriuntur, Sara, familia, domus, Isaac. Haec vera mortificatio est:
Illud est sedere in cinere et sacco. Facessant hinc Antonius, Hilarion
et alii, qui quidem magna et difficilia opera fecerunt, sed ea omnia non
fuerunt mortificatio capitis illius serpentini, rationis videlicet et
voluntatis humanae, quod Monachi et id genus hypocritae vivificant
potius et augent, dum inflantur sua iustitia, meritis et operibus
supererogationis.

Sed hic ingens et vere tristis dolor est, amittere tantis precibus et
lachrymis impetratum filium, et spem illam et gloriam, qua se patrem
seminis benedicti fore speraverat. In hoc dolore tamen se erigit, et
statuit se habiturum semen, si non in sua vita, tamen post obitum. Sicut


[Seite 214]

supra 16. cap⌊ite Sara se erexit cogitando: Ego non ero mater huius
seminis, non fui digna, sit ergo alia, scilicet Hagar ancilla mea,
tantum det Dominus semen aliquod. Hae sunt verae mortificationes, quae
non fiunt in desertis locis extra societatem hominum, sed in ipsa
oeconomia et politia, et vel hinc insignis obedientia Abrahae usque ad
intimas medullas iudicari potest.

[22, 3b] Sectisque lignis in holocaustum surrexit, et abiit ad locum, de
quo dixerat illi Deus.

Omnia ad moram indicandum spectant. Habet 318 famulos: et ipse tamen
servus servorum est. Quae ideo recitantur, ut memorabilis eius
obedientia commendetur. Nemini quicquam imperat, omnia ipse exequitur,
et quidem festinanter, quia urgetur mandato, quod in eo regnat et vivit.

[22, 4] Die autem tertio levavit Abraham oculos suos, et vidit locum
illum a longe.

ἀγὼν ille fuisset, facilius superasset. Ideo haec mora obedientiam
eius amplificat: interea cogitavit: Ecce incedo cum filio summae spei
iuvene, ei moriendum est. Eiusmodi carnis macerationem hosce tres dies
simul cum Satanae sagittis sustinuit: mussitandum tamen et silendum fuit
propter mandatum, quo nixus confirmatur et servatur.

[22, 5] Dixitque Abraham ad pueros suos: sedete hic cum asino, ego autem
et puer illuc ibimus, et postquam adoraverimus, revertemur ad vos.

Si servi adfuissent, non permisissent fieri, quod cogitabat pater, aut
mente eum errare suspicati essent: Quod si non potuissent impedire,
tamen clamassent, et clausis oculis conspectum tanti facinoris
effugissent.

[22, 6a] Et tulit Abraham ligna holocausti, et imposuit super Isaac
filium suum.

Alia dilatio est, et integrascit dolor, cum imponit ligna. O mi fili, si
scires quale lignum gestares, aut mater tua, putas te ferre ad
sacrificium: sed nescis teipsum fore holocaustum.

[Seite 215]

[22, 6b] Ipse vero accepit in manum suam ignem et gladium.

Non fuit gladius, nec recte imago illa Abrahae mactaturi filium vulgo
pingitur. Fuit culter, quo lanii et sacerdotes solebant uti, Isaac
supinus super strue lignorum iacuit, verso vultu in coelum, et Abraham
iugulum eius ferire voluit, sicut lanii vitulos solent mactare. Prius
gestavit ligna asinus, servi ignem, ab illis accepit et imposuit ligna,
onus asinorum, filio, quia non fuit puer, sed adolescens .25. annorum
circiter: ignem ipse tulit. Tum vero servis varia in mentem venisse
necesse est.

[22, 6a] Et pergebant duo illi simul.

Hi duo soli fuerunt, ambulantes in solitudine. Totus mundus ignorat,
quid hic agatur: Neque quisquam adfuit, qui erigeret moestum parentem.
Filius autem nescit se esse occidendum. Talis transitus, qualis hic est,
nusquam in scriptura sancta descriptus est, Duo. Qui? pater carissimus
et dilectissimus filius, Quo animo? eo animo: Isaac rei ignarus et tamen
paratus obedire. Abraham certissimus mactare filium, et in cineres
redigere.

[22, 7.8] Dixit autem Isaac ad patrem suum: pater mi, At ille respondit:
Ecce ego, fili mi, ait ille: Ecce, ignis et ligna, ubi est pecus ad
holocaustum? Respondit Abraham: Deus providebit sibi pecus in
holocaustum, fili mi, et pergebant duo illi pariter.

Ingens vero hic motus, et vehemens πάθος est, quod Moses noluit
praeterire. Isaac victima alloquitur patrem, et irritat illam
στοργὴν φυσικὴν,, quasi dicat: Tu mihi es pater, et
parens vicissim: tu mihi filius. Haec penetrarunt et perculerunt haud
dubie animum paternum. Ait enim filius: Ecce ligna, ubi pecus? Solicitum
esse apparet de gloria Dei, scit enim patrem oblaturum esse holocaustum,
cuius vult ipse spectator esse. Admonet igitur eum, ne forte prae nimia
intentione et devotione animi sacrificii obliviscatur. Ubi est pecus,
inquit, in holocaustum, ibi debuisset respondere pater: tu eris. Sed
tacet, et addit: Deus providebit, quo dicto simul includit mandatum Dei.

Non vult filium macerare longa cruce et tentatione. Ideo nondum indicat,
quod ipsi sit moriendum, nec significat Moses admonitum esse a patre
hosce tres dies inter eundum, ut adsuesceret cogitationibus mortis. Sed
videtur tacuisse et expectasse, donec iam iam iugulum petiturus esset.

Mirandum sane est, quomodo potuerit Isaac tam subito omnes huius vitae
adfectus exuere, et oblivisci patrem, matrem, domum, promissionem, vitam
denique ipsam, quam vixdum ingressus fuerat. Non potuerunt haec 

[Seite 216]

vinci sine ingenti luctu et dolore. Neque enim stipites et insensati
sunt, sancti. Sed homines sunt, et humanae naturae insitos motus et
στοργὰς excellentes habent. Egregia certe fides fuit, qua se tam
repente a vita avertere, et in mortem tradere potuit. Non enim aliud
cogitavit nec vidit oculis corporis, quam praesentem interitum.

[22, 9a] Et venientes ad locum, de quo dixerat illi Deus, aedificavit
ibi Abraham altare, et ligna composuit.

Hactenus Moses prolixa narratione exemplum obedientiae utriusque, et
filii et parentis descripsit, suspenditque lectorem ad tedium usque
mirabili expectatione. Constructo iam altari cum ad ipsam Epitasin
perventum est, tacet, et vel desperat ista eloqui: Quia res maior est,
quam ut ulla eloquentia efferri possit, vel prae lachrymis non potuit
scribere. Atque ita stuporem et admirationem in animis auditorum
relinquit, et vult, ut ipsi rem expendant, quam verbis assequi non
potest.

Iam enim constructo altari, parato cultro et igni accenso necesse fuit
aliquos sermones inter patrem et filium intercedere, quibus Isaac
edoctus est de voluntate, et mandato Dei. Pater dixit: Tu, mi
dilectissime fili, quem Deus mihi dedit, destinatus es ad holocaustum.
Ibi filius haud dubie obstupuit, et patrem de promissione vicissim
admonuit: Cogita mi pater me esse semen, cui promissa est posteritas,
reges, populi etc. Dedit me Deus matri meae Sarae per magnum miraculum.
Quomodo igitur poterit impleri promissio me occiso? Sine tamen nos antea
de ea re conferre et colloqui.

Illa omnia hic scribenda fuissent, cur omiserit Moses, nescio. Non autem
dubito, quin insignis admodum oratio fuerit patris ad filium, et
principalem eius statum fuisse existimo, Mandatum Dei et resurrectionem
mortuorum: Deus praecepit, ideo oportet nos ei obedire, et cum sit
omnipotens, potest servare promissionem etiam te mortuo et in cinerem
redacto. Atque hac doctrina haud dubie Isaac ante imbutus fuit, et aeque
atque Abraham praeclare intellexit et credidit. Quia sunt exempla fidei:
Fides autem includit promissionem, quae supra cap⌊ite 15. recitata
est.

Fuit igitur oratio patris ad filium, quae conciliavit hasce duas
contradictorias propositiones: Isaac erit semen et pater regum et
populorum: Isaac morietur, non erit pater populorum. Illae
contradictoriae non possunt conciliari per ullam rationem humanam aut
philosophiam. Sed verbum conciliat haec duo: Quod mortuus vivit, et
vivens moritur. Sic nos vivimus, et tamen morimur. Quia iam viventes
reputamur pro mortuis propter peccatum: et mortui reputamur viventes.
Ista sunt hic tractata et agitata inter patrem et filium, et non solum
ab Abraham, sed etiam ab Isaac credita. Nam in fide promissionis
moritur, quod sit futurus pater. Ergo Isaac moritur et vivit, fit cinis
et pater populorum.

[Seite 217]

Sophistae et Rabini hoc loco nihil intelligunt, quia non vident medullam
scripturae sanctae, quae agit de resurrectione mortuorum, vita, victoria
mortis, destructione peccati, non de rebus caducis et nihili. Simul
etiam hic videre est. An fides sit sine operibus, et an damnentur opera,
cum docetur iustitia fidei. Quantum enim pulcherrimorum operum et
sanctissimae obedientiae in hoc uno exemplo concurrit?

[22, 9b, 10] Ligansque Isaac filium suum posuit eum in altare super
ligna, extenditque manum suam, et arripuit cultrum, ut immolaret filium
suum.

Brevi sententia complectitur Moses illam mirabilem et stupendam
historiam. Pater filium iam iam iugulaturus est. Filius iugulum praebet
sublatis oculis in coelum, et expectat, ut in cineres redigatur: Ita in
extremum discrimen vitae uterque a Deo adducitur. Si ibi non fuisset
fides, aut Deus dormitasset unum momentum, actum fuisset de filii vita.
Quia culter paratus, filius vinctus, in struem lignorum positus est,
iugulum petitur. Haec Dei opera sunt, quibus ostendit se nos in summis
periculis et media morte curare.

Disputant autem Hebraei de ista ligatione, qualis fuerit: Ego puto
vinctum fuisse Isaac, sicut lanius ovem aut capram fune ligat, unaque
manu pecudem prehendit, altera cultrum tenet. Ad hunc modum Abraham illo
momento filium quoque mactare voluit.

Sed cur ligat? Non ideo, quia Isaac fugam meditetur, et patri nolit
obedire. Sed ut servet ritum holocausti. Oportuit enim Abraham induere
adfectum et gestum sacerdotis mactantis vitulum. Ideo similem gestum et
ritum adhibet. Collocat super ligna, velut vitulum iam mactandum, admoto
simul cultro ad iugulum. Quare non significatur hic aliqua coactio aut
necessitas. Sed ritus tantum et gestus sacerdotis vel mactatoris?

Ego non potuissem esse spectator, nedum actor et mactator: Stupenda res
est, quod pater carissimus filii carissimi iugulo cultrum admovet, et
agnosco sane me hasce cogitationes et adfectus nec verbis, nec meditando
assequi posse. Nemo alius hunc locum explicare debebat, quam D⌊ivus
Paulus. Nos non movemur istis adfectibus, quia non cupimus eosdem
sentire aut experiri. Filius obediens est, sicut ovis ad mactationem,
non aperit os suum. Cogitavit, fiat voluntas Domini: Quia educatus est
in disciplina et obedientia patris, ac praeter Christum simile exemplum
obedientiae nullum habemus.

[Seite 218]

[22, 11a] Et clamavit ad eum Angelus Domini de coelo, dicens: Abraham,
Abraham.

Ibi vides, quam secure ludat divina maiestas in morte et omnibus viribus
mortis. Colludit hic cum suo Patriarcha et eius filio, qui simul in
summa Angustia et maxima victoria mortis constituti sunt. Non enim Isaac
tantum paratus fuit mori. Sed et pater Abraham septies moritur revera,
quia totus est in cogitatione de immolatione et morte filii.

Mors naturalis, quae est separatio animae a corpore, simplex mors est.
Sed sentire mortem, hoc est, terrorem et pavorem mortis, ea demum vera
mors est. Sine pavore mors non est mors, sed somnus, ut inquit Christus:
[Joh. 11, 26] ‘Qui credit in me, non videbit mortem’, ablato pavore,
ablata est animae mors.

Proinde hanc descriptionem mortis constituamus. Mors habet animam et
corpus. Corpus est extinctio mortis animae, Animae mors est ipse pavor
et horror mortis. Quod si anima mortis est mortua: corporis mors est
somnus. Hic in Abrahamo animae mors fuit, quia nihil dubitavit, sed
certo scivit immolandum, et illo momento occidendum esse Isaac.
Quandocunque autem homo in terrore mortis constitutus est, hoc est, in
ea persuasione, quod debeat mori, ibi tantam violentiam verae mortis
sentit, ut sustentare se non possit, et tum verissime moritur, non
quando fit separatio animae a corpore.

Eiusmodi duae mirabiles mortes hic coniunguntur in summa pacientia et
obedientia. Abrahamo enim tolerabilius fuisset vel septies mori morte
naturali, quam spectatorem, imo mactatorem esse filii. Ita uterque
occiditur, cum nihil aliud videant, nec sentiant, quam mortem, et tamen
coram Deo non sunt mortui, ut postea audiemus. Quia mortem pro ludo et
ioco habent, non aliter atque nos cum pila aut pomo ludere solemus.

Victoria autem Abrahae et Isaac et omnium sanctorum est fides, hanc qui
habet, is superat pavorem mortis, et vincit et triumphat in [2, Kor. 1,
9] aeternum. De ea loquitur. 2. Cor⌊inthiorum 1.: ‘Speramus in Deum
vivum, qui suscitat mortuos.’ Huius fidei nos quidem vix unicam
scintillam habemus. Tamdiu enim credimus, quandiu mortem non sentimus,
ubi ea apparet, statim pavor et horror subsequuntur.

Illud igitur admirandum est, et rationi impossibile creditu. Quod Deus
possit et velit mortem abolere, et mutare in vitam. Sed hoc multo
mirabilius, quod Abraham et Isaac persuasum habuerunt istam totam
actionem esse ludum, et non mortem. Ac Deo quidem mortem ludum esse
quivis facile credit. Sed si idem mihi et in meo corpore statuendum sit:
mortem non esse mortem. Hoc nec medicus, nec philosophus, nec
iureconsultus unquam persuadebit.

Quis enim ista coniunget et conciliabit: Mors non est mors, sed vita?
Moses ipse contrarium adfirmat. Si enim legem audias, dicet: Media vita 

[Seite 219]

in morte sumus1�, iuxta veterem illam et piam cantionem in Ecclesia,
sed est legalis tantum. Euangelium autem et fides invertunt hanc
cantionem, et sic canunt: Media morte in vita sumus, te redemptorem
laudamus, suscitasti nos de morte et salvasti nos. Quia Euangelium
docet, quod in ipsa morte sit vita, quod legi et rationi ignotum et
impossibile est. Hinc [Kol. 2, 15] Paulus triumphat, Cor. [!] 2.:
‘expolians principatus et potestates, ostentavit [2. Kor. 6, 9] eas
palam.’ Item. 2. Cor⌊inthiorum 6: ‘Quasi morientes, et ecce
vivimus.’ Haec fidei vis est, quae ita mediat inter mortem et vitam,
et transmutat mortem in vitam et immortalitatem, quam scit donatam per
Christum.

⌊alonicensium 4.

Christiani autem, qui habent verbum, omni studio id audire et meditari
debebant, quo excitarentur corda eorum, ut, quantumvis graventur peccati
mole et Satanae impedimentis, tamen assurgant in gloriam illam et
cognitionem mentis divinae et immortalitatis, ut possint credere veram
et immotam hanc sententiam esse. Mors est ludus, id quod credidit et
sensit Abraham, et vicit mortem hac fidutia. Sic enim animum induxit
suum. Filius meus Isaac, quem iugulo, est pater promissionis, quae
propositio simpliciter vera est: Ergo filius vivet in aeternum, et erit
haeres. Etsi igitur iam morriendum ei est, tamen revera non morietur,
sed resurget.

Fides igitur conciliat contraria, nec est ociosa qualitas, ut Sophistae
dicunt. Sed virtus eius est mortem occidere, infernum damnare, esse
peccato peccatum, diabolo diabolum, adeo ut mors non sit mors, etiamsi
omnium sensus testetur adesse mortem. De hoc Abraham certissimus est, et
cogitat: Redigo filium in cinerem, tamen non moritur.2� Imo isti
cineres erunt haeres. An non id ludere est in tam magna et ardua causa?
in qua omnes homines bis pueri sunt.

Haec vero non propter Abraham scripta sunt, qui iam defunctus est. Sed
ad confirmandos nos et animandos, ut discamus apud Deum mortem esse
nihil, et canamus: media morte in vita sumus, quem laudabimus, nisi te
Deum nostrum? Haec Euangelica cantio, altera legalis est. Patriarchae 

[Seite 220]

et spirituales homines praeclare ista intellexerunt. Nos quotidie ista
tractamus et magna luce. Sed quotusquisque est, qui credat aut attendat?
Ac sane tales nihil differunt ab iis, qui non audiunt. Imo audientes non
audiunt, quia sunt mortui in peccatis et in avaritia. Horum similes
fuerunt etiam in veteri testamento Scribae, sacerdotes et impii, qui
haec non intellexerunt. Sed David, Esaias, Samuel, Ieremias habuerunt
intellectum spiritus sancti, et potuerunt hoc videre: quod Isaac et
pater Abraham morientes, tamen vivunt. Abraham septies hic occiditur, et
tamen manet in vita, et quidem corporali, uno momento Abraham pater et
Isaac filius occiduntur et vivunt.

Ista nos non assequimur, et tamen cogitanda sunt, ut assequamur, quantum
possumus. Ego sane tarditatem meam agnosco, meus asinus infra resistit,
nec potest ascendere in montem. Sic omnes, qui non sunt eruditi in
doctrina fidei, manent asini, non possunt istas cogitationes
apprehendere, quod mors sit vita. Sic Petrus negans Christum in periculo
mortis ignavum pecus fuit, imo ne asini quidem similis. Non solum enim
non consistit infra montem: Sed resilit prorsus et fugit.

Meminerimus igitur hoc spectaculum, quod Moses proposuit, et lusum illum
divinae maiestatis in morte, ut discamus credere, mortem esse vitam.
Quot enim, quaeso, sunt, qui hoc sciunt? Vide, quid faciamus, quando
aspicimus aut adsumus iis, qui animam agunt, aut cum nostra vita
periclitatur. Si ita adfecti essemus, quemadmodum Abraham et filius,
diceremus: [Ps. 118, 17] ‘Non moriar, sed vivam.’ Castigando quidem
castigavit me Dominus, sed morti non tradidit me, etiamsi sepeliar et
corrodar e vermibus, tamen vivam. Atqui morieris? obiicit caro. Non. Sed
castigatio est.

Abraham et Isaac nihil aliud videbant et sciebant, et res ipsa et tota
actio nihil differebat ab eorum cogitationibus, et tamen statuunt non
esse mortem, sed ludum quendam. Sicut Paulus insultat morti, et
triumphat: [1. Kor. 15, 55] ‘Mors, ubi stimulus tuus?’

Haec discamus nos quoque, ut possimus in media morte dicere: Ade, laub
und gras.1� Non moriar, sed vivam, sicut Isaac, quando petebaur eius
iugulum. Quod si adhuc pavemus et trepidamus cogitatione et conspectu
mortis, agnoscamus inscitiam nostram, nec gloriemur nos esse Theologos.

Videre mortem possunt omnes homines, gentiles et impii intelligunt, quod
mors sit mors. Haec autem Christianorum sapientia et doctrina Ecclesiae
peculiaris est, quam Abraham tenet: Ego occidens filium habeo eum
viventem. Et Isaac: moriens non moriar, utcunque iugules, et in cineres
me redigas, fiam quidem cinis: nihilominus tamen vivam, et generabo
haeredes totius orbis terrarum.

Recte vero antea dictum est: ‘Illi duo simul pergebant.’ Nam in toto
mundo cogitatio ista de morte non fuit, praeterquam in istis duobus. 

[Seite 221]

Iugulandus cogitavit: In manus tuas commendo spiritum meum, Non moriar,
sed vivam, et redibo, quia Deus non mentietur. Filius promissionis sum:
necesse igitur est, ut generem liberos, vel si coelum ruat. Vide, an non
sit hoc mori certa morte, et tamen certiore vita vivere? Hinc Prophetae
in scriptura sancta passim praedicant resurrectionem mortuorum. Et hic
locus manifeste ostendit resurrectionem etiam in hanc vitam corporalem,
quanto magis in futuram?

Manant autem haec omnia ex primo praecepto. Ibi enim est doctrina fidei
et resurrectionis mortuorum. Ego, creator omnipotens coeli et terrae,
sum Deus tuus, id est, tu debes vivere ea vita, qua ego vivo. Si cum
bobus loqueretur haec, in aeternum viverent. Nobis autem, nobis, inquam,
haec dicuntur. Non illud: Tu debes comedere paleam, triticum, gramen,
sed sum Deus tuus.

Porro Deum esse est liberare ab omnibus malis, quae nos premunt, ut sunt
peccatum, infernus, mors, etc. Sic enim Prophetae inspexerunt et
interpraetati sunt haec verba. Gentiles tantum Deum creantem norunt. Sed
in primo praecepto invenies Christum, vitam, victoriam mortis et
resurrectionem mortuorum in vitam aeternam, totum denique vetus et novum
testamentum. Illi vero soli haec vident, qui habent spiritum sanctum, et
attendunt, quid Deus dicat et faciat. Alii etiamsi assiduo ista audiunt,
tamen nihil curant.

Sint igitur hi duo: Abraham et Isaac huius articuli de resurrectione
mortuorum exempla. Quia ambo credunt, quod Deus non solum possit, sed
certissime velit resuscitare mortuos, et quod agat cum hominibus de
occidenda morte, quae tamen ipsi non mors est, sed somnus, qui est quasi
frater et consanguineus mortis. Quando enim homo sepelitur, Deo non est
mortuus, sed dormit.

Sic potest dici de Isaac, quando redigitur in pulverem, unde sumptus
est, non est cinis mortuus, sed filius promissionis generans reges. Sic
de nostris mortuis et corporibus cogitemus. Istud pabulum vermium non
manebit pulvis, sed reviviscet, quia audimus scripturam dicentem, quod
mors coram oculis Dei puerilis quidam lusus sit, et omnibus Christianis
etiam talis, qui credunt in Deum vivificantem mortuos, et reputantem
defunctos pro vivis.

Haec est doctrina Christiana et sapientia Dei, scientia sanctorum, [1.
Kor. 15, 55] sublimis cognitio supra captum mundi: ‘Mors ubi stimulus?
ubi victoria [Ps. 118, 17] tua?’ Media morte in vita sumus: ‘Non
moriar’, etc. Qui hanc artem novit, gratias agat Deo. Sed danda est
opera, ut non solum speculative in ore, sed virtualiter eam et toto
pectore teneamus.

Quod si quaeritur, unde hanc sapientiam hauserint patres: respondet [1.
Kor. 10, 4] Paulus: ‘de comitante populum in deserto petra
spirituali’, hos est, ex agnitione Christi, promissi liberatoris.

[Seite 222]

⌊inthiorum 4.: ‘facti sumus spectaculum mundo et Angelis et
hominibus.’ Id si de malis Angelis intelligitur, horribile spectaculum
[1. Petri 1, 12] est. Si de bonis, est iucundum spectaculum, ut 1.
Petr⌊i 1. dicitur: ‘In quae desiderant Angeli prospicere.’
Libenter enim inspiciunt Deus et Angeli illa miranda opera: victoriam
mortis, destructionem peccati. Isaac redeuntem et resuscitatum ex
cinere, et ex nihilo factum patrem gentium.

Magna enim lux fidei fuit in illo adolescente. Credidit in Deum
creatorem, qui vocat ea, quae non sunt, ut sint, et iubet cinerem, qui
non est Isaac, ut sit Isaac. Qui enim hoc credit: Deus est creator, qui
ex nihilo facit omnia, necessario concludit. Igitur potest Deus mortuos
suscitare. [Apg. 26, 8] ‘Quid incredibile iudicatur apud vos? si Deus
mortuos suscitat?’ inquit Paulus, Acto⌊rum 26.

Id ergo agitur istis exemplis, ut discamus credere vitam et mortem iuxta
esse piis. Si vivunt, moriuntur, si moriuntur, vivunt: Sicut docetur per
totum novum testamentum, et ostenditur, omnia Christianorum opera [Ps.
4, 4] esse miracula, Psalm⌊o 4.: ‘mirificat Dominus sanctum suum’:
Item, [Joh. 14, 12] Ioa⌊nnis 14.: ‘Maiora his faciet, qui credit in
me: et ego vado ad patrem’, ut sim omnipotens in vobis. Ista mirabilia
opera terrent daemones, exhilarant Angelos, consolantur pios.

Impius vero tollatur, ne videat gloriam Dei. Quia mundus non [Joh. 14,
17] videt spiritum veritatis, nec cognoscit Ioan⌊nis 14.: ‘Vos autem
videtis, quia in vobis est et manet.’ Videbant quidem Iudaei Christum
resuscitantem Lasarum, Petrum sua umbra sanantem. Sic nostri adversarii
vident nos velle consulere omnibus hominibus Euangelio, cernunt item
opera nostra dilectionis, humilitatis, patientiae. Sed videntes non
vident: Etiamsi spiritus sanctus eiusmodi opera exhibet, quae in ipsos
oculos et in aures manifeste impingunt, ut palpari possint manibus,
tamen non vident. Ideoque nos blasphemant, et spiritum, qui in nobis
loquitur et operatur, et clamitant esse diabolica omnia.

Atqui clare eorum oculis expositus est spiritus sanctus, cernuntur eius
opera et mirabilia in verbo et Sacramentis, ut vel lapides, nisi sensu
carerent, videre et testari possent, tamen non vident. Quare? Quia
Christus [Joh. 14, 17] dicit: ‘Mundus non potest eum capere.’

Quia autem potest credere iuxta primum praeceptum, quod Deus sit creator
coeli et terrae, is non disputabit nec dubitabit de resurrectione
mortuorum. Econtra qui non credit, quod Deus possit et velit suscitare
mortuos, ille nihil prorsus credit, sicut Papa, Cardinales, Episcopi non
credunt resurrectionem mortuorum, ideo infallibili consequentia
colligitur, 

[Seite 223]

quod non credant esse Deum, quia negant eius opera, nihil credunt de
eius maiestate et potentia, quae conspicitur in resurrectione mortuorum.

Amplificet igitur istam historiam, et meditetur toto pectore, qui
potest, ut habeat pro erudito exemplo ad confirmandam fidem. Deinde ad
refutandas stultas opiniones de Papistarum obedientia et votis
monasticis, quae ipsi magnifice praedicant. Sed hanc historiam ex alto
despiciunt, propterea quod Abraham fuit oeconomus, laicus, maritus. Ista
sunt opera politica et mundana, inquiunt, nos spiritualia facimus,
deserimus mundum.

Quod si quis monachis persuadere vellet Abraham fuisse sacerdotem et
Episcopum, eum haereticum clamarent. Ipsi enim sacerdotem definiunt, qui
habet longam vestem, rasum caput, qui legit horas canonicas. Extra hanc
ideam nullum sacerdotem norunt. Quasi vero Deus sacrificos istos
ululantes in templis probet. Diaboli sacerdotes sunt, Abraham autem vere
sacerdos est: quia non solum pecudes, sed filium offert. Et hic quidem
ritus immolationis descriptus est, ligavit, et mactare voluit tanquam
pecudem.

Hoc ipsi non considerant, nec magnifaciunt, propterea quod Abraham non
habet rasum caput, non habet casulam aut unctos digitos: alit barbam, et
est maritus. Si habuisset scortum et spurios, magis laudarent.

Sed nos vicissim eos detestamur et damnamus tanquam idolatricos et
diabolicos, et hos veros sacerdotes esse dicimus, qui credunt verbo Dei,
offerunt sacrificium laudis et crucis: non incedunt in longis vestibus,
sed in donis et ornamentis spiritus sancti: fide, pacientia mortis et
expectatione alterius et melioris vitae.

Haec de historia ista vere spirituali dicta sufficiant, quam quidem ego
carnalis et unus de pedibus asini, qui non ascendit in montem, non
possum perfecte assequi aut enarrare: tantum tamen docere volui, quantum
mihi per tenuitatem meam cogitare et intelligere licuit.

[22, 11] Et clamavit ad eum Angelus Domini de coelo dicens Abraham,
Abraham. Qui respondit, ecce ego.

Hic videre est, quomodo sancti sunt admirabiles Angelis et spectacula
Dei, quia sunt ipsi opera Dei. Angelus de coelo hic adfuit, et vidit
Abraham in toto actu. Imo Deus ipse in coelo et omnes Angeli fuerunt
spectatores. Neque enim procul a finibus mundi advolavit Angelus, sed
adstitit supra Abraham, et Isaac intentis oculis consideravit et vidit,
quomodo ligaret filium, et admoveret cultrum iugulo, et quomodo filius
suam obedientiam declararet et volens expectaret istum. Abrahamo
fortassis 

[Seite 224]

lachrimae fluxerunt. Filius resupinus iacuit fixis oculis in coelum,
Ista Angelus aspexit, et stricto iam cultro clamat et vocat Abraham
nomine. Adeo prope adsistunt, et oculos in nos dirigunt Angeli, cum
sumus pii.

Hac obedientia mirum in modum delectatus est Deus. Id enim unum omnium
sacrificiorum Deo gratissimum est: occidere peccatum, vivere in
iustitia, sanctitate, obedientia et mortificatione carnis. Nobis [Röm.
12, 2] quidem id dolet et grave est, sed discendum et assuescendum est,
ut Paulus inquit, quae sit voluntas Dei bona.

Nos de his tantum verba facimus: Sed Abraham et Isaac re ipsa
praestiterunt. Atque haec Deo perfecta voluntas est, nobis ne quidem
inchoata, Deo bene placens et bona: nobis mala et ingrata. Nihil enim
asperius est mortificatione carnis et peccati. Ideo nobis horribilis et
impossibilis videtur, eamque fugimus et odimus. Assuescendum tamen et
incipiendum est exemplo Abrahae, qui non fugit: sed summa voluntate
expectat, et ideo adest, ut mactetur filius, et ut vita succedat morti.

Hoc est opus in fide factum, quo solent gaudere Angeli, etiam in nobis:
Quando sumus in officio et opere Christiano. Ad hoc collata Papistarum
iustitia et obedientia non solum obscuratur, sed foeda prorsus et
abominabilis videtur, quia sunt omnia electitia. Sicut Reges et populi
multi exemplum Abrahae imitati sunt: Sed peccaverunt graviter, nec
intellexerunt veram mortificationem.

Extat historia in vitis patrum de quodam eremita, qui cum unico filio
mundum relicturus in desertum concesserat: ibi cum puer fleret, voluit
eum in vicinum flumen coniicere et submergere. Hoc opus magnifice
efferunt et extollunt monachi, et operi Abrahae aequiparant. Sed aequale
est operi Diaboli in paradiso. Et si occidisset filium, fuisset
homicida, et quicunque alii eius exemplum unquam secuti essent, aut
approbassent. Ratio haec est: Quia sine verbo nulla obedientia Deo
placet.

Sed Papistae, sacerdotes illi Baal, hanc rationem non accipiunt. Sed
pertinaciter reclamant nos damnare bona opera. Atqui bonum opus esse
illud nos adfirmamus, quod fit in fide et obedientia Dei ab eo, qui
credit Deum creatorem, servatorem et resuscitantem a mortuis. Econtra
Monachus, sacerdos Baal, Turca, Iudaeus, num incedit in obedientia Dei?
Nequaquam: quia nullum mandatum Dei habet.

Sic Achas magnum opus fecit, sed contra Deum et eius verbum. [Micha 6,
7] Ideo recte Micheae 6. dicitur: ‘Nunquid dabo primogenitum meum pro
scelere meo?’ etc. Non, quia non est praeceptum. Abraham habuit
singulare mandatum Dei, alii non item: quia non generaliter dicit:
Quicunque immolaverit Deo filium, placet Deo.

Non possumus omnes unum et idem opus facere, sicut in corpore humano
diversorum membrorum diversas operationes esse necesse est. Pedes non
fabricant, manus non ambulant. Sed una est obedientia et unus 

[Seite 225]

spiritus sanctus. Obedientia autem sit certa de fide, quae nulla est,
ubi non est promissio divina. Neque opera placent, ubi non est mandatum
Dei. Papistae et Turci sunt pleni fide, sed conficta, quia dicunt: Ego
sic credam, igitur sic Deo placebo. Id vero electitium est propria
opinione: Ideoque devotio est, non ad Deum, sed ad Diabolum pertinens.

Itaque exemplum illud singulare Abrahae non est trahendum in
consequentiam. Sed obedientiam et fidem resurrectionis, occisi peccati,
mortis, quae in ipso et filio fiunt, imitari debemus. Postea quisque suo
loco et ordine in eadem fide maneat, et obediat Deo. Ita erimus socii
Angelorum, hospites et convivae regni Dei.

Caeterum hoc loco quaeri potest, cur apud nos et in universum in novo
testamento rarius apparuerint Angeli, quam in veteri testamento.
Respondeo, Ideo hoc fieri, quia apparuit et missus est filius, haeres
omnium. Antea quidem praemissi sunt ministri et nuncii, ut solet fieri a
principibus et regibus in mundo, qui monerent populum de adveutu Domini.
Ipso autem praesente nihil opus est ministris et praecursoribus.

Postquam Deus misit filium, revelavit omnia, et replevit orbem sapientia
coelesti, attestantibus signis et miraculis a CHRISTO editis. [1. Tim.
3, 16] Sicut inquit Paulus. 1. Timoth⌊ei 3.: ‘Deus manifestatus est
in carne, iustificatu in spiritu’, etc. Ideo non expetendae sunt
Angelorum apparitiones.

Post Christum exhibitum diabolus horribiliter mundo illusit immissis
spectris et malis Angelis, ut testantur exempla superioris aetatis. Sed
fuit ea poena ingratitudinis hominum, qui Dominum ipsum praesentem
contempserunt, et inani curiositate novas revelationes quaesiverunt.

Sic initio renati Euangelii Monetarius, Carolostadius et Sacramentarii
exorti sunt, qui relicto Euangelio, tradito per spiritum sanctum de
coelo, peculiares illuminationes sectati sunt. Quidam eo dementiae
pervenerunt, ut gloriarentur se vocem Dei in coelo loquentis audire.

Hic necessario opponenda fuit veritas et lux Euangelii, et pugnandum
contra eiusmodi phanaticos, qui sine verbo voluntatem Dei scrutandum
putabant. Tales fuerunt olim Enthusiastae, item Manichaeus et omnes
haeretici, qui voluerunt similes esse patriarchis, quibus subinde
clarius revelata sunt oracula Dei, donec Christus lux ipsa prodiret in
hunc mundum.

⌊is 16.: ‘Adhuc multa habeo vobis dicere sed non potestis portare
modo. Cum autem venerit spiritus ille veritatis, docebit vos omnem
veritatem,’ Finxerunt non omnia per Christum et Apostolos tradita
esse, quae sunt ad salutem nostram necessaria. Sed multa oracula
reservata esse Episcopis et sibi, subinde clarius Ecclesiae proponenda.

[Luk. 16, 29] His deliriis omnibus opponatur vox Christi: ‘Habent
Mosen et Prophetas.’ [Ps. 24, 7 f.] Item: ‘Dominus ipse venit, hic
tollantur portae, ut intret.’ Non 

[Seite 226]

enim est servus, qualis Moses aut spiritus ministrantes sunt: sed
Dominus ipse.

Haec tradenda, et ad posteros quoque propaganda sunt, ut fugiant et
detestentur revelationem novarum doctrinarum, et custodiant mandatum
illud coeleste: HUNC AUDITE, id est, Euangelistas, Apostolos. Hos legant
et audiant: item vetus testamentum, quod fert de istis omnibus fidele
testimonium.

Quod si praeter haec aliquid revelatur, oportet, ut habeat Analogiam
fidei, et sit revelatio intellectus scripturae. Alioqui diabolica est:
Satan me quidem saepe tentavit, sicut et Augustinum, qui deprecatur, ne
Angelus sibi appareat, ut postularem signum a Deo. Sed absit a me, ut
huic tentationi adsentiar. Martyres sine Angelorum apparitione solo
verbo confirmati, mortem oppetierunt pro nomine Christi. Cur non eodem
et nos acquiescamus? Satis evidens et illustris apparitio est Baptismus,
Eucharistia, claves, ministerium verbi, aequale, imo exuperans omnes
omnium Angelorum apparitiones, quorum collatione Abraham guttulas tantum
et micas habuit.

Ego igitur non curo Angelos, et soleo Deum quotidie precari, ne quenquam
ad me mittat, quacunque de causa. Quod si offerretur aliquis, non
audirem, sed aversarer: nisi de politica necessitate aliquid
significaret, sicut somnia omnia iucunda et laeta in rebus civilibus
interdum solent nos exhilarare: Et tamen haud scio an etiam in tali casu
auscultare et credere ei velim.

⌊eri 23. dicitur: ‘Non est Deus quasi homo, et mentiatur, nec ut
filius hominis, ut mutetur.’ Habemus sermonem Dei, Eucharistiam,
Baptismum, decalogum, coniugium, politicas ordinationes et oeconomiam:
His acquiescamus, et exerceamus nos usque in finem mundi.

Gregorius, ut videre est in eius dialogis, credidit simpliciter omnibus
apparitionibus. Sicut inter reliqua de festo S. Michaelis multa commenti
sunt. In monte Gargaro Michaelem templum consecrasse, et bovem
confodisse, qui eo die festo araverat. Ego dixissem, Quid tibi cum monte
Gargaro, cuius Dominus est Rex Apuliae, Tu non es Michael, sed diabolus.

Talibus mendatiis referti sunt Papistarum libri, et accidit id nostra
culpa. Quia noluimus audire Dominum, et postulavimus Angelos,
revelationes et apparitiones, ideo magna copia quod quaesivimus,
offendimus magno nostro malo.

[Seite 227]

[2. Thess. 2, 10 f.] Sic enim Paulus iudicat .2. Thessa⌊lonicensium
2.: ‘Eo, quod caritatis veritatem non receperunt, ut salvi fierent,
Ideo mittet illis Deus efficaciam erroris, ut credant mendatio.’
Contempsimus illum doctorem, de quo dictum est: Hunc audite, Item:
Spiritus Domini super me, etc. Habuimus aures prurientes, et a veritate
auditum avertentes, ad fabulas conversi sumus. Ideo invenimus, qui aures
fricarent.

Ego si essem Rex, et misissem alicui filium meum unicum oblato simul
regno et omnibus bonis, et is tantum beneficium aspernaretur, mitterem
ei crucem et omnis generis mala. Sic nos cum Euangelium confirmatum
signis e coelo non receperimus: An non digni fuimus, qui acciperemus
totam legionem diabolorum pro uno Angelo bono, quem vidit Abraham?

[22, 12a] Et ille ait: Non mittas manum tuam in puerum, neque facias
illi quicquam.

Hic alia quaestio oritur: Quomodo potuerit Abraham voci Angeli
obtemperare, et a mactatione filii abstinere. Quid si dubitasset, et
cogitasset non esse Angelum, sed diabolum? Quia mandatum Dei expressum
habuit: ‘Macta filium, et offer in holocaustum’, contra id iubetur
parcere puero.

Prior tentatio fuit contra promissionem seminis, ea vero superata, cum
iam de obedientia animum obfirmasset, et Isaac hanc consolationem
amplexus esset, se in cinerem redacto, tamen mansuram promissionem, et
se a Deo resuscitatum iri. Contra haec omnia iam clamat Angelus: ‘ne
facias puero quicquam.’ Ibi tentatur pugnantia contra praeceptum,
sicut supra contra promissionem.

Respondeo autem ad quaestionem. Scriptura sancta adfirmat fuisse verum
Angelum, non fallacem, adferentem verum Dei verbum, ei credidit Abraham,
quod non proferretur in vanum, et spiritus sanctus, cum iam de occidendo
filio certus esset, intus per verbum Angeli tanquam per externum organum
eum admonuit, et domuit in eo spiritum et fidem: verum sine verbo
externo non credidisset Abraham diversum, nec mutasset sententiam.

Deinde credibile est singulari quodam et arcano motu Abraham continuisse
manus contra mandatum. Sicut in veteri testamento Prophetae multa
fecerunt contra verbum, ut Elias aedificat altare in monte Carmeli, [5.
Mose 12, 5] et interficit Prophetas Baal, contra quam Moses praeceperat:
‘In loco, quem elegerit Deus, ibi offeres’, hoc non servavit Elias,
nec Elizeus. Item multi Prophetae in Israel fuerunt, qui non venerunt
Hierosolymam, ut ibi docerent.

[Seite 228]

Hi omnes singularem impetum cum quodam privilegio habuerunt. [Richt. 14,
6] Sic Simson peculiarem spiritum habuit, quando leonem dilacerat, et
mille [Richt. 15, 15] philisteos maxilla asini sine armis trucidat. Isti
singulares motus et heroici spiritus supra communem regulam et rationem
sunt. Quemadmodum in politico regimine videmus discrimen quoddam
gubernatorum et principum: quidam in gubernatione servant leges et ius
commune: Quidam non, ut Alexander nullis legibus se adstringi patitur,
sed perrumpit suo quodam impetu, quod ab aliis fieri nequaquam posset.

Haec in exemplis ethnicis cernimus: Quanto magis Deus reservavit sibi
heroas in suo populo. Gideon trecentis militibus profligavit exercitum
Midionitarum. Supra Abraham quatuor Reges exigua manu devicit. Haec non
sunt vulgaria exempla: sed miracula, quae Deus sibi reservat. Sic fieri
potest, quod Abrahae occultum et peculiarem impetum indidit Deus, ne
mactaret filium: sic simpliciter responderi posse videtur.

Sed textus addit etiam externam notam. Quia diserte dicit, Angelum de
coelo venisse, non venit more Satanae. Deus enim mirabile discrimen
constituit, boni Angeli veniunt cum terrore, id est, cum aliqua
maiestate, [Ps. 104, 4] sicut Psalmus .103. Angelos sive ministros ignem
urentem vocat, ita ut terreantur homines, ad quos veniunt. Sic Maria
expavescit viso Angelo. Item Daniel capite 8. Adferunt igitur secum
quandam maiestatem.

Ita hic Angelus delapsus est coelo, et coelum haud dubie apertum est,
adfulsit nova lux, conspecta fulgura et ignis, adfuit una multitudo
Angelorum, qua maiestate perterritus Abraham cultrum et cogitationem
simul de mactatione abiecit. Sic in monte Sina cum flamma et tonitru
apparuerunt, ut prosterneretur populus. Tandem vero discedunt boni
Angeli cum laetitia, et relinquunt animos tranquillos et hilares. Haec
ratio Deo est mittendi bonos Angelos, quo signo et Abraham admonitus
est, adesse verum Angelum.

Sed Angelus malus, perinde ut serpens, leniter et suaviter serpit, donec
illiciat homines in securitatem et peccatum, postea recedit cum
horribili pavore.

�, id mandatum ad regulam et normam fidei exigo, et video, an cum ea
conveniat.

[Seite 229]

[Apg. 4, 2] Analogia autem fidei haec est, Act⌊orum 4. ‘Non est
aliud nomen sub coelo datum hominibus, in quo oporteat salvos fieri.’
Sic inter Christum et Iacobum in compostella1� nulla Analogia est.
Igitur hunc tanquam idolum abiicio, etiamsi Angelus aliud euangelisaret,
aut mortuos excitaret idolum.

Promissiones sunt simpliciter invariabiles et immutabiles: Ideo et
Abraham antea praeceptum quidem servavit: Sed ita, ut ad Analogiam
promissionis exigeret de venturo semine. Postremo etiam finalis causa
spectanda est, Ideo sequitur.

[22, 12b] Quia iam cognovi, quod tu timeas Deum, et non pepercisti filio
tuo unico propter me.

Angelus hoc vult, ut timeatur Deus. Illam finalem causam Diabolus non
praescribit. Et tamen finis ille, videlicet timor Dei nullus est, nisi
habito prius verbo Dei. Sic utcunque externa differentia apparitionum
constitui potest ab iis, qui iuditium spiritus et fidem habent. Spiritus
enim malignus non potest non suam gloriam quaerere. Sicut impii et falsi
Doctores proponunt nova et inaudita, ut mundus sapientiam eorum
admiretur, non ut Deus timeatur.

Alterum et certissimum argumentum boni Angeli est, quod e coelo venit.
Tertio congruit etiam Analogia fidei. His motus Abraham paruit voci
Angeli tollenti mandatum de immolando filio, quibus accessit haud dubie
spiritus sanctus, qui perpetuo coniunctus est cum verbo.

� Quando enim mors oppetenda est, possunt ad Deum dicere: Non est
mors, sed vita, tu ludis mecum, sicut pater cum filio, aliud dicis,
aliud cogitas. Id nobis salutare mendatium est.

Ac foelices nos, si possemus hanc artem a Deo discere. Alienum opus
tentat et proponit, ut suum facere possit: per nostram adflictionem 

[Seite 230]

quaerit suum ludum et nostram salutem. Deus dixit ad Abraham: Occide
filium etc. Quomodo? Iudendo, simulando, ridendo. Foelix sane et
iucundus lusus.

Sic fingit interdum se longius a nobis recedere, et nos occidere. Sed
quis credit simulationem esse? Atqui apud Deum est ludus, et, si liceret
ita dicere mendacium est. Est quidem vera mors, quae omnibus obeunda
erit. Sed Deus non serio id agit, quod ostendit. Simulatio et tentatio
est, an velimus amittere res praesentes et vitam ipsam propter Deum.

[5. Mose 13, 1 ff.] Sic in Deuteronomio dicit Moses 13: ‘Si surrexerit
in medio tui Propheta, aut qui somnium vidisse se dicet etc. Non audies,
qui tentat vos Dominus Deus vester, ut palam fiat, utrum diligatis eum
in toto corde, et in tota anima vestra.’

Haec verba non sunt irati iudicis, sed paterna verba sunt: Ego dedi tibi
verbum, ut quieto corde amplectaris etc. Sed mittam Pseudoapostolos, et
tentabo, an velis serio diligere me et verbum.

Sic pater puero pomum aufert simulatione quadam, non quod velit eripere:
sed tantum tentat, an filius diligat se, et credat patrem redditurum.
Quod si filius libenter dat pomum, gaudet parens de obedientia et amore
filii.

Sic Dei tentatio paterna est. Ita enim Iacobus in sua Epistola [Jak. 1,
13] inquit: ‘Deus non est tentator ad malum’, hoc est, non ideo
tentat, ut eum metuamus et oderimus, tanquam tyrannum: sed eo fine, ut
exerceat et exuscitet in nobis fidem et dilectionem.

Satan autem tentat ad malum, ut abstrahat a Deo, ut faciat te diffidere
et blasphemare Deum. Deus ludit cum filiis, quos diligit, exhibet se, ut
carni apparet, iratum et formidabilem. Hinc querelae illae oriuntur:
[Ps. 31, 23; Ps. 27, 9] ‘proiectus sum a facie oculorum tuorum’,
item: ‘Ne avertas a me faciem tuam.’ Sed sunt meri lusus. Nec fallet
aut decipiet te Deus, tu tantum firmiter adhaereas promissioni
infallibili et immutabili: et quamvis honores, opes, vitam ipsam
amittas: tamen non statuas Deum tibi irasci, teque abiecisse propterea,
sed alia longe praeclariora dona, honorem vitamque [Hiob 13, 15 f.]
meliorem ab eo expectes, sicut inquit Iob 13.: ‘Etiamsi occiderit me,
in ipso sperabo.’

Caeterum verbum, ‘cognovi’, interpraetati sunt patres hoc loco,
noscere te feci, hoc est: ut intelligeres te esse timentem Dei, Sicut
Petrus monet, ut certam et firmam faciamus vocationem et electionem
nostram bene operando. Quemadmodum si quis tentationem superavit,
certior redditur de auxilio Dei, et potest dicere, hoc certum argumentum
est, me a Deo esse adiutum: quia meis viribus non potuissem hoc
efficere. Sic fructus spiritus dicuntur testimonia fidei, quae nos de
nostra electione et vocatione certificant.

Porro Canon hic observandus est de duplici cognitione vel visione 

[Seite 231]

Dei. Quando dicitur in scriptura sancta: vidit Deus, ibi faciunt
duplicem cognitionem, unam aeternam et invisibilem, qua Deus videt res,
antequam existerent: alteram, qua intuetur res praesentes. Deus non
vidit Mariam, antequam fuit, illa altera visione, qua existentes res
aspicit: et tamen ab aeterno vidit. Sic omnes creaturas vidit Deus,
antequam fierent: et iam cum factae sunt, etiam videre sive cognoscere
dicitur.

Ad eundem modum hic loquitur Deus: Nunc cognovi, hoc est, nunc probo et
in effectu video te timere Deum. Huc pertinet Augustini distinctio inter
cognitionem vespertinam et matutinam.

Habet enim Deus aliqua humano captui accommodata, ideoque hanc phrasin
(‘nunc cognovi’) simpliciter accipiendam puto, tametsi patrum
expositionem non reprobo, quod loquatur Deus humano more, tanquam ex
illa obedientia tum demum perspexerit pietatem Abrahae et verum timorem.

Dulcissimae enim sunt eiusmodi descriptiones, quando scriptura de Deo
tanquam de homine loquitur, et humana omnia ei attribuit, quod loquatur
nobiscum familiariter, et similia hominum sermonibus, quod gaudeat,
contristetur, patiatur ut homo: propter mysterium futurae incarnationis.

Ob eam enim causam legimus et evolvimus vetus testamentum, ut Christum
videamus praedictum incarnandum, non solum verbis, sed et variis figuris
et factis.

Itaque amamus illas phrases scripturae, quando forma et gestibus [Ps.
44, 24; Ps. 34, 16] humanis describitur Deus: ‘Quare obdormis?’
‘oculi Domini super iustos.’ [Ps. 145, 16] ‘aperis tu manum
tuam’, et si qua sunt similia, quae de hominibus ad Deum
transferuntur, propter nostri intellectus imbecillitatem.

Et hac quidem quasi pictura contenti simus, et fugiamus curiositatem
illam humani ingenii, quae vult scrutari maiestatem. Ideo enim Deus
praedictus est incarnandus, ut certam formam cognoscendi et
appraehendendi Deum haberemus.

Deinde quaestio hic agitari solet, an Abraham sit iustificatus ex
operibus? Sicut disputat Iacobus in sua Epistola. Quia enim dicitur:
[Jak. 2, 21] ‘Nunc video te iustum’, vult inde colligere, quod prius
non fuerit iustus. Sed facilis est responsio, quam ipsa verba ostendunt.
Aliud enim est esse iustum, etiam Grammatice loquendo: aliud cognoscere
iustum.

Abraham fuit iustus fide, antequam cognoscitur a Deo talis. Igitur male
concludit Iacobus, quod nunc demum iustificatus sit post istam
obedientiam, per opera enim, tanquam per fructus cognoscitur fides et
iustitia. Non autem sequitur, ut Iacobus delirat: ‘Igitur fructus
iustificant.’ Sicut non sequitur: ego agnosco arborem ex fructu.
Igitur arbor ex fructibus fit bona.

[Seite 232]

Facessant itaque e medio adversarii cum suo Iacobo, quem toties nobis
obiiciunt, et multa de iustitia operum blaterant, sed nihil intelligunt.
Quin et Sophistae distinguunt inter esse cognitum, et esse substantivum.
Iustus non fit iustus cognoscendo. Sed iustificatus fide, ut supra cap.
15. de Abrahamo dictum est, cognoscitur iustus ex fructibus et operibus.

Observandum vero et illud est hoc loco, cum celebratur Abraham timens et
reverens Dei, non tantum de fide dici, sed de universo cultu, de arbore
cum fructibus, siquidem timere Deum Hebraeis est idem, quod colere Deum,
seu servire Deo, diligere et habere Deum in precio.

[Ps. 14, 5] Sic Psalmus 13. [!]: ‘timuerunt, ubi non erat timor’:
non loquitur de pavore, quia impii non pavent. Sed de cultu impiorum.
Colunt Deum, [1. Tim. 4, 2] ubi non est colendus: faciunt cauteriatam,
ut Paulus appellat, hoc est, factitiam, sive fictam conscientiam,
violentam, non naturalem, non veram. Sicut Papa, quando prohibet
coniugium et esum carnium. Impii igitur volunt timere, id est, colere
Deum, ubi non est verus cultus Dei.

[Matth. 15, 9] Sic cum dicitur: ‘frustra colunt me mandatis
hominum’, idem est, quod timent. Quia summus cultus est in scriptura
sancta: timor Dei. [1. Mose 31, 42] Hinc Iacob appellat Dominum Deum
timorem et reverentiam, et nihil aliud intelligit, quam ipsam
divinitatem.

Impii ergo volunt esse reverentes, humiles, inclinata cervice et tremulo
capite incedunt, sicut arundo, cupiunt videri timentes Dei prae omnibus
hominibus, et tamen frustra timent et colunt.

Atque id sane commune malum est per totum orbem terrarum: timemus,
colimus, observamus etiam usque ad angelorum religionem: sed conficta et
cauteriata conscientia. Sicut sacerdotes Baal durissima quaeque
patiebantur, pungebant se cultris et subulis usque ad sanguinis
effusionem, [Gal. 6, 17] sed erant illa stigmata electitia, non illa, de
quibus Paulus dicit: ‘porto stigmata Domini mei’, etc.

Econtra ubi maxime timendum erat, nihil timent impii: imo audacissimi
sunt in contemnendo vero cultu et conculcando verbo Dei.

Nusquam vero est timendus Deus, nisi in suo verbo, iuxta illud: ‘Non
adorabis Deos alienos: non facies tibi sculptile, qualecunque sit’:
ubi revelatur Deus in verbo, ibi cole, ibi exerce tuam reverentiam, tum
times, ubi timendum et pavendum.

Ideo non proculcamus Papam, et sectas, qui cultus instituunt extra et
contra verbum Dei, non timemus aut colimus. Ipsi vicissim veram
religionem et doctrinam damnant, et vocant haereticam. Timent igitur,
ubi non est timor, et ubi timendum erat, non timent.

Hactenus Abraham sacrificium expedivit cum suo filio, quamvis non est
peractum, sed tantum fuit praeparatio quaedam ad sacrificium.

[Seite 233]

[22, 13] Et levans Abraham oculos suos vidit, et ecce aries post tergum,
compraehensus in perplexu veprium cornibus suis, abiensque tulit arietem
illum, et obtulit eum in holocaustum pro filio suo.

Supra dictum est non pie et cum reverentia sic cogitare posse, quod
Angelus cum singulari maiestate venerit cum vento et flamma, et Abraham
perterritus prostratus sit in faciem, vel saltem genibus flexis
praebuerit aurem, quando dixit Angelus: ‘Tu es timens Deum.’
Postquam autem prohibuit mactationem, disparuit Angelus. Ibi Abraham
solus cum filio relinquitur, cumque levant oculos et circumspiciunt,
vident Arietem post se (Emphasis est in particula post se) is haeret
intricatus vepribus perplexis et implicatis.

Hebraeum enim vocabulum (Sebach) proprie significat ramos erraticos,
diffusos, crescentes sine certo ordine, illi appraehenderunt cornua
arietis.

[Ps. 74, 5] Sic Psalmo 74.: ‘Quasi in silva lignorum securibus
exciderunt’, significatur, non aliter grassatos esse hostes in
sanctuarium, ac si silva vel arbustum securibus cedatur, quasi templum
et sanctuarium confusa et perplexa silva esset. Alii finxerunt esse
proprium loci. Sed est nomen appellativum. Aries fuit in radicibus
montis, detentus inter vepres et virgulta.

Sic quaeri hic solet, unde venerit iste aries. Iudaei dicunt creatum
esse sexta die cum aliis animalibus, et divina ordinatione conservatum
ad illud tempus usque. Nos Christiani scimus, quod apud Deum idem est
creare et conservare. Qui novit potentiam creatoris, non disputabit
curiosis, unde venerit aries. Scotus disputat, unde Deus sumpturus sit
ignem in die iuditii ad conflagrationem mundi. Quid potest quaeri aut
cogitari stolidius? Sapientes scilicet non committunt nisi insignes
errores.1� Sed ut aliquid dicamus de proposita quaestione, illud
meminerimus, quod scriptura sancta usitatum Deo esse ostendit, ut per
Angeli aut ministri alicuius vocem producat ea, quae non erant, aut ea,
quae existunt, multiplicet.

Ad verbum Mose hominis manat aqua ex petra, coturnices sparguntur per
castra. Si Deus unam coturnicem habet, centena millia aut innumeras
habet. Sic sumit quinque panes, et cibat quinque millia.

Si credimus potentia divina omnia ex nihilo esse condita, cur non et
illud credamus, eum hoc, quod iam existit, posse multiplicare et augere.


[Seite 234]

Unde nix, unde pluvia tam subito saepe oriuntur? iam coelum serenum est,
paulo post uno momento, quando libet, mittit nivem vel pluviam.

[1. Kön. 17, 14] Elias 3. Reg⌊um 17. ad viduam Sareptanam dicit:
‘non deficiet hydria farinae, nec Lecythus olei minuetur.’ Per hoc
verbum alitur vidua cum familia toto illo tempore famis: quin et filius
mortuus resuscitatur. Sic [2. Kön. 4, 42] Heliseus 4. Reg⌊um 4.
imperat servo: ‘da populo panes, saturabuntur’, et saturati sunt
centum viri viginti panibus hordeaceis. Quanto magis ergo Angeli id
possunt? Deo non est impossibile ex ipsis vepribus pronunciante Angeli
arietem producere, tanquam per potentiam ordinatam et mediatam: quanto
magis, si voluisset uti immediata: sicut quando ignem in fornace mutat
in refrigerium.

Non igitur repraehendo, sive per Angelum allatum arietem dicas, sive
iubente Angelo procreatum, quod magis credo.

Neque tamen temere prolata videtur vox illa a patribus, quod aries
fuerit ab initio mundi praeparatus. Habuerunt enim notitiam de semine
mulieris, de Christo, cuius figuram intellexerunt esse arietem istum.

[Tit. 1, 2] Is enim ante creationem fuit: sicut inquit Paulus Tit⌊um
1.: ‘Promisit, qui non mentitur, Deus, ante tempora saecularia’,
Christus igitur ante saecula ab aeterno ad id destinatus fuit divina
providentia, ut contereret caput serpentis, fieret victima pro genere
humano, mortificaret peccata, et nos vivificaret: expectavit autem donec
tempus praefinitum manifestationis veniret. Haec satis bona allegoria
est, quam non improbo.

Postquam vero viderunt arietem divinitus quoquomodo adductum assumpsit
eum Abraham, et obtulit in holocaustum pro filio suo. Ibi Isaac fuit
acoluthus et iuvit patrem in peragendo sacrificio. Fuit autem aries ille
signum, quo confirmatus est Abraham, non Isaacum, sed arietem immolandum
esse. Sic semper signum aliquod ad verbum additur, statim enim
intellexit arietem divinitus exhibitum esse, ut offerentur, ne frustra
parasset altare et alia necessaria ad sacrificium.

[22, 14] Vocavitque Abraham nomen loci illius. Dominus videbit: Sicut et
hodie dicitur, in monte Dominus videbit.

Communis sententia est omnium interpretum, passivam vocem hic retinendam
esse, et legendum: in monte Dominus videbitur. Nec dubito Hieronymum
initio sic reddidisse: Sed alterius cuiusdam scioli aut notarii vitio
mutatum esse, qui putavit posteriorem particulum cum praecedente
convenire debere.

Supra autem de monte, sive potius de terra Moriia dictum est, qui fuit
locus reverentiae et cultus divini, in quo patres obtulerunt.

Mihi vero magis libet Burgensis sententiam sequi, qui et linguae Hebreae
peritus, et in explicanda sententia scripturae eruditus est: is 

[Seite 235]

sentit legendum esse: In monte Dominus videbit, et huius sententiae hanc
rationem adfert. Quia responderat Abraham supra filio interroganti de
pecude: Dominus videbit, hoc est, providebit, quasi dicat, etiamsi nos
nesciamus, ipse novit, unde pecudem simus habituri in sacrificium
holocausti, ipse viderit.

�

Atque haec quasi relativa significatio est ad montem Moriia, in quo
colebatur Deus, illius respectu hoc nomen: Dominus videbit, tanquam
correlativum est ad eos, qui existunt in monte, et colunt Deum, eos enim
vicissim respicit et exaudit Deus. Iam olim igitur mons iste sacer
antiqua religione patrum, sicut supra dictum est, nunc etiam ab ipso Deo
sanctificante et curante tum locum, tum illos, qui veniunt illuc
adorantes, consecratus est.

Plena itaque consolationis appellatio est montis: Quia continet
relationem inter timentem, hoc est, invocantem, gratias agentem et Deum
suscipientem, sive exaudientem vota et preces: inter adorantem et
adoratum.

Quia iam antea quidem fuit locus destinatus cultui divino. Iam vero
plane confirmatur Abraham, Deum ibi praesentem esse, et flectere oculos
et aures ad omnes, qui hoc loco colunt et adorant.

Etsi igitur rectius, ut Hebraei volunt passiva significatio retinetur:
tamen usu detorta est vox de passiva in activam, ut significaretur Deum
ibi adesse, et vigilantes oculos dirigere in suos cultores.

Sic Iacob infra, cum iret in Mesopotamiam, et noctu in somnis videret
scalam, et in ea Angelos Dei ascendentes et descendentes, terribilis,
inquit, est locus iste, et non est hic aliud nisi domus Dei et porta
coeli, id est, hoc loco timendus Deus est, hic gratiae agendae et
sacrificandum est. Ita hic mons Dominus videbit ad omnem posteritatem
sacer est habitus, et patres quadam pietate et reverentia traxerunt ad
cultum, ut, qui vellet videre Deum, illuc veniret: quia non solum ibi
appareret et videretur: sed etiam videret Deus.

Quasi dicerent. Iam debet vocari Epiphania. Quia Deus respicit, apparet,
auditur, videtur, ostendit se in verbo, exauditione precum et omnibus
aliis beneficiis. Haec Catachresis et mutatio vocabuli est: verum non in
malum usum, sed magis in consolationem.

Quia vero non solum videt ipse, et intuetur hunc locum, quod nobis non
satis esset. Sed etiam videtur et apparet nobis, Hinc sequitur illud: 

[Seite 236]

Dominus videbitur, ubi antea tantum videbit dicebatur. Existimo autem
montem illum fuisse locum oraculorum. Rebecca postea consuluit illum
videbitur, hoc est, petivit consilium a Patriarcha Sem, qui fuit
sacerdos Domini, et eo loco haud dubie docuit et praedicavit.

[22, 15.16a] Vocavit autem Angelus Domini Abraham secundo de coelo:
dicens.

Postremus hic sermo est, quem habuit Dominus ad Abraham, iamque historia
Abrahae finietur. Caeterum hic iterum moneo, quod saepe dixi in sacris
literis et historiis inprimis observandum esse verbum et conciones Dei,
id quod in mutis legendis non auditur, sola scriptura sancta habet
Epiphania Domini.

Quanta autem, et quam illustris gloria est Abrahae, quod toties cum Deo
sermones confert: Octies invenimus cum eo collocutum Deum. Nostrae
legendae in Ecclesiis gentium nihil simile habent, et praepostera haec
ratio est omnium hominum, ut magis admirentur opera, quam sermonem Dei,
qui est author et effector omnium mirabilium et difficillimorum operum.
Et tamen oculos tantum in opera deflectimus, vocem autem Dei cogitamus
esse vocem hominum. Neque enim aliqua differentia apparet inter verbum
hominis et verbum Dei prolatum per hominem, eadem vox, idem sonus et
pronunciatio est, sive divina, sive humana proferas. Ideo recedimus a
maiestate verbi, nec curamus illud Dominus videbitur, sive apparitionem
Dei, negligimus loquentem nobiscum Deum, et interim monstra illa
Carthusianorum suspicimus.

⌊nomii 13. Pseudoprophetam et fictorem somniorum occidendum dicit.
‘Quia locutus est, inquit, ut averteret vos a Domino Deo vestro.’

Nos nostro periculo moveri et sapere debebamus: Quia Pontifex suam
Tyrannidem eiusmodi miraculis absque verbo stabilivit. Sicut nugantur de
Papa Sixto, cum aliquando in mari periclitaretur imperasse eum mari, et
dixisse: Si sum Vicarius Christi, quiescat mare procellosum, idque
subito evenisse.

Hoc miraculo probaverunt Papam esse Vicarium Christi: sicut multis
aliis, sive veris, sive ementitis miraculis religione item, abstinentia,
vigiliis, laboribus monachorum miserae plebi fucum fecerunt.

Haec meminisse nos, et primae aetati quoque inculcare debebamus, ut
cavere et odisse haec monstra, et econtra verbum Dei amare et
magnificare 

[Seite 237]

discerent. Id enim super omnia est, et creat omnia, pulcherrimum illum
Solem, animam, corpus, et quicquid hic orbis habet.

Quid igitur opera ipsa quantumvis speciosa tantopere praedicamus?
factorem potius et authorem operum admiremur, et primum omnium certi
simus, an per verbum Dei, quae praedicantur miracula, sint facta, an
non?

Sed dicunt Pontificii: Quomodo possent ista fieri, si non esset voluntas
Dei? Recte sane, vult Deus et permittit haec fieri in poenam fastidii et
[2. Thess. 2, 11] contemptus verbi, ut Paulus inquit 2.
Thess⌊alonicensium: immisit eis non simplicem errorem, sed vim et
ἐνέργειαν erroris, qui penetret et vincat.

Proinde Pontifex ante omnia verbo Dei demonstret, Papam Sixtum [Matth.
16, 18] esse Vicarium Christi. Scriptum est, inquiunt: Tu es Petrus, et
super hanc petram aedificabo Ecclesiam meam. Bene: Sed hoc ipso vult
Christus, ut sit Petrus confessor et minister verbi, non Tyrannus, qui
oneret conscientias traditionibus humanis, non deleat notitiam Christi,
id enim non est esse Vicarium Christi, sed Antichristum.

Itaque etiamsi mortuos suscitaret vel Sixtus, vel quicunque alius,
expuerem illi in faciem, et dicerem, non sancto, sed immundo spiritu eum
agitari, propterea quod non adferret verbum Dei.

Opponimus igitur verbum contra opera. Sicut ipsi vicissim opera contra
verbum, et habent quidem hanc praerogativam, quod homines specie et
pompa illa operum magis moventur, quam verbo. Sed nos ideo has historias
tam diligenter tractamus, ut, quid principale in iis sit, consideretur.
Ea ipsi non vident: sed dicunt Abraham fuisse laicum, habuisse familiam,
peregrinatum esse in terris pauperem et extorrem. Non vident autem eum
plenum fuisse patientia, humilitate, caritate: multo minus ista verba,
quae Deus cum eo loquitur, attendunt. Si habitus eius peregrinus et
inusitatus, ieiunia, gesticulationes devotae celebrarentur, tum
applauderent et laudarent. Sed quia habuit uxorem, familiam, pecudes,
hominem carnalem esse aiunt. Sed valeant cum suis monstris.

Nos firmiter statuamus, et credamus verbum Dei esse omnia in omnibus,
cui si credis, non deerunt opera grandia et admirabilia: Sed talia
tamen, quae non incurrunt in oculos prophanorum, non agnoscuntur a
mundo.

Nos per verbum et preces multas arduas res gessimus, precibus adhuc
servamus pacem, et frangimus conatus et insidias adversariorum. Sed ista
pii tantum vident, qui habent spiritum sanctum, et magnifaciunt opera
illa vere spiritualia et admiranda: Baptismum, Eucharistiam,
absolutionem, assiduitatem in vocatione, obedientiam erga parentes et
superiores, quae omnia Papistae fastidiunt, quia sunt vulgaria et
quotidiana.

[Seite 238]

�

Deus maiestatis non solum promittit, sed etiam iurat: et quidem per
seipsum, ut verba ostendunt. Si haberet se maiorem, libenter per ipsum
iuraret: sed quia non habet, ideo per semetipsum iurat. Nostris
hominibus mos est iurare per fidem, per animam suam: id non leve
iuramentum est: quanquam, si homines spectes, levissimum, quia ipsi sunt
vani et mendaces. Sed revera tantundem est, ac si per Deum ipsum iures.

[Matth. 5, 34ff.] Quemadmodum Christus exponit Matth⌊aei 5.: ‘Ego
autem vobis dico, ne iuretis omnino, neque per coelum: quia thronus Dei
est: neque per terram: neque per caput tuum iuraveris: quia non potes
unum capillum album facere, aut nigrum.’ Multa minus ergo per animam
iurare licebit: et ratio haec est: quia iuramentum per capillos, coelum,
terram, etc. fit per creaturam Dei, hoc est, per id, quod non est
nostrum, aut in manu nostra. Ergo includunt eiusmodi iuramenta Deum
ipsum, tametsi nomen Dei non exprimatur. Sic in sacris literis quoties
dicitur. Vivit anima, est iuramentum per Deum factum, cuius creatura est
anima.

Magnum autem et admirandum est, quod et author Epistolae ad [Hebr. 6,
13] Hebraeos hoc loco vidit, et diligenter expendit: quod Deus per
semetipsum iurat. Est enim significatio ardentis animi ineffabili amore
et desiderio nostrae salutis, quasi dicat, tam cupio mihi credi, tam
vehementer expeto, meis verbis fidem haberi, ut non solum promittam: Sed
me ipsum pignori opponam. Non habeo maius, quod oppignorem, quia me
maius nihil est, als war ich Gott bin. Si non servo promissa, non ero
amplius, qui sum.

Stupendum profecto est et dignissimum observatione. Hoc enim vult
significare divina veritas. Tu homo mobilis, varius et mutabilis es,
addam igitur immobile iusiurandum, et eo testatum volo, me, priusquam
fefellero, non fore Deum.

Si in haec tantum verba iurasset: prius coelum, terram, solem, lunam et
pulcherrimum opificium totius mundi sinam interire, quam meam
promissionem irritam fieri patiar: magnum profecto, et non minus
mirandum esset.

Sed addit aliud longe gravius et sanctius: Ego, qui DEUS sum, qui habeo
potestatem destruendi aut creandi coelum et terram, iuro et oppignoro
non creaturam, non coelum et terram, sed meipsum, creatorem omnium
rerum.

Hoc tam sanctum iusiurandum damnabit omnes incredulos, sicut sanctorum
patrum fidem mirabiliter excitavit et auxit. Cogitaverunt enim: 

[Seite 239]

Deus promisit vitam, redemptionem a morte et Diabolo, et per semetipsum
iuravit. Id nostrum Urim et Thumim est: nisi itaque crediderimus, [2.
Mose 28, 30] damnabimur.

Meminerimus ergo et nos tam insignem amplificationem promissionis
divinae, exuperantem omnem cogitationem et fidem: auget eam et confirmat
Deus per suam maiestatem, ne ullam occasionem diffidendi et dubitandi
habeamus.

Illud nimirum est condescendere, seque totum applicare nostrae
infirmitati. Satis esse debebat, si unicum digitum moveret ad
testificandam suam paternam benevolentiam erga nos. Iam vero verbum suum
proponit, nec promittit solum, sed et iurat, et sibi ipsi imprecatur et
maledicit, si liceret ita loqui, ut nobis benedicat.

Removeamus autem disputationes de praedestinatione et similes, quae
plenae sunt periculi et exitii, quia de Dei voluntate et consiliis
arcanis extra verbum inquirunt, volunt scrutari et rimari curiosius,
quare Deus sic vel aliter se patefecerit, cur tam sollicite voluntatem
nostram ad credendum solicitet. Nota enim est curiositas Adae, qui in
Paradyso Deum extra verbum quaerebat, quemadmodum et Satanas in coelo,
et invenit eum uterque, sed non sine magno malo.

Ideo discamus Deum appraehendendum esse non nostra ratione. Sed sicut
ipse se revelavit, et dignatus est nobiscum loqui, et agere humano more:
adeoque cum gaudio amplectamur divinam maiestatem dimittentem se ad nos
tam humiliter, ut non simpliciter promissionibus ad se invitet, sed
etiam iureiurando interposito cogat ad amplectendum ea, quae in verbo
offeruntur.

⌊aeos explicatur [Hebr. 6, 16 ff.] cap⌊ite 6.: ‘Homines enim per
maiorem se iurant, et omnis controversiae eorum finis ad confirmationem
est iuramentum: in quo abundantius volens Deus ostendere promissionis
haeredibus immobilitatem consilii sui, interposuit iusiurandum: ut per
duas res immobiles, quibus impossibile est mentiri Deum, fortissimum
solatium habeamus, qui confugimus ad tenendam propositam spem.’

Quid posset ad fidem nostram augendam et confirmandam dici aut cogitari
certius et firmius? et quid aliud nos nostra incredulitate aut
dubitatione agimus, quam quod Deum promittentem et iurantem mendatii
arguimus? et quasi in faciem resistentes, dicimus: Domine Deus, tu
mentiris.

Quotusquisque autem est, qui tam horribilem et nimis usitatam
blasphemiam, quae haeret naturaliter infixa omnium hominum animis,
consideret? aut enim secure contemnunt et oderunt, aut si quando audiunt
verba et promissiones, dubitare, nescire se aiunt, an sit Deus adeo
misericors, an curet et exaudiat invocantes, et praecipue
in楤湧獯攠⁴数捣瑡牯獥മ഍卛楥整㈠〴൝഍

Quando autem animus in dubio est, ut ille inquit, paulo momento
impellitur etiam ad blasphemiam et desperationem. Ideo toties monet
Paulus de πληροφορία, hoc est, firma et immota cognitione
voluntatis divinae erga nos, quae conscientias confirmet, et corroboret
contra omnem haesitationem et diffidentiam.

Doctrina Papae eo detestabilior est, quia non solum negligit ista, Sed
etiam impie statuit dubitationem. Hoc est palam pronunciat Deum
mendacem, etiamsi promittat, iuret, oppignoret suam maiestatem, et
maledicat sibi.

Quantum vero mali sit in impio et blasphemo dogmate, testantur externa
scelera, avaritia, libidines et omnis generis flagitia, quae tanquam
mali fructus ex vitiosa arbore nascuntur ex blasphemo corde, quod Deum
non sentit veracem esse, sive promittat, sive mandet aut minetur
transgredientibus mandata.

Ideo Epistola ad Hebraeos diligenter monet de firmitudine consilii et
promissionis divinae, ne inconstantiam et vanitatem Deo tribuamus.

[Tit. 1, 2] Sic ad Titum diserte inquit Paulus: ‘qui non mentitur,
Deus’. Quorsum attinet, inquies, ista tam accurate monere. Quis enim
ausit dicere, Deum mentiri? An non etiam Pontifex, Turci, Iudaei
statuunt Deum esse veracem, iustum, sapientem, bonum?

At illi ipsi cum maxime hoc dicunt, maxime omnium Deum mendacem,
iniustum, insipientem esse sentiunt. Non enim aliam notitiam de Deo
habent, quam Philosophicam aut metaphysicam. Quod Deus est ens separatum
a creaturis, ut ait Aristoteles, verax, intra se contemplans creaturas.
Sed quid haec ad nos? Diabolus etiam sic Deum cognoscit, et scit esse
veracem, sed in Theologia quando de agnitione Dei docetur, agnoscendus
et appraehendendus est Deus, non intra se manens, sed ab extra veniens
ad nos, ut videlicet statuamus eum nobis esse Deum.

Ille prior Aristotelicus vel Philosophicus Deus Iudaeorum, Turcarum,
Papistarum Deus est, nihil vero is ad nos. Sed quem sacrae literae
monstrant: is nobis Deus est, quia dat nobis sua Epiphania, suam
apparitionem, Urim et Thimim, et loquitur nobiscum.

Dolendum itaque est, quod huic Deo, qui verbo et signis se nobis
patefecit, non assentimur et credimus. Omnes enim habemus hanc
blasphemiam diffusam per carnem et sanguinem: nescio, dubito, an Deus
mei curam agat tantam, quantam verbo suo promisit. Hoc quid est aliud
sentire vel dicere? quam Deus est mendax.

Quod si libidines, avaritia et alia peccata tantum in nobis regnarent,
non tantopere irasceretur Deus. Sed hanc radicem et caput omnium malorum
detestatur et punit horribiliter. In sacris historiis celebrantur 

[Seite 241]

multi reges propter omnis generis virtutes, continentiam, munificentiam,
iustitiam et similes, quas humana disciplina praestare potest. Sed hoc
de iis queritur scriptura, quod fecerint malum coram Domino, hoc est,
hunc Deum loquentem et promittentem neglexerint, et coluerint vitulos et
idola. Sicut Hieroboam et alii. Tanta enim est perversitas humani
cordis, ut facilius multo et avidius amplectatur Deos alienos, quam hunc
Deum, qui se nobis patefecit promissionibus et signis, veracem esse
statuat. Quantum beneficium est, quod redemit nos per filium? at quam
aegre id credamus videre est in periculis pestis, famis, exilii,
suppliciorum, in quibus adeo angimur et trepidamus sine omni fiducia
prorsus, ac si absque omni spe et promissione essemus.

Quae est causa? Quia vitio originis nobis hoc malum insitum est, quo
animus noster promissionibus divinis perpetuo obstrepit et obmurmurat
illud: Deus mentitur: iuramentum non est verum.

Si firmiter possemus credere, Deum servaturum promissa, et ratum fore
iusiurandum, quo suam deitatem oppignoravit: et in signum filium suum
dedit, tum mortem, inopiam, ignominiam, infernum, iuxta ac vitam,
divitias, gloriam et coelum haberemus: sicut coram Deo nihil differunt.
Sed quia id non fit, certum argumentum est incredulitatis et
diffidentiae nostrae.

Igitur Papistae, Turci, Iudaei simpliciter nihil credunt nec
intelligunt, quid sit peccatum, quid misericordia, iustitia, veritas,
gratia: haec omnia sunt eis mera aenigmata: et tamen volunt videri
sapientes, et sunt quidem, sed in suo genere, in Philosophia: non in
regno coelorum. Quia de his spiritualibus rebus nihil intelligunt
prorsus, sed contemnunt.

Et quomodo curarent, aut magnopere illis adficerentur, cum nos, qui
cupimus esse pii, horribile illud malum in nobis depraehendamus, quod
non gaudemus omni momento in spiritu de illa ineffabili misericordia Dei
erga nos, non ridemus et contemnimus mortem, mundum et Diabolum.

Pertinet autem hoc ad commendationem mirabilis patientiae et
misericordiae Dei, qui non solum peccata praeterita remittit: sed et
praesentia, et usitatam hanc negligentiam suae gratiae magna animi
lenitate tolerat.

Habemus Christi mandatum cum annexa promissione et comminatione [Matth.
10, 32] simul: ‘Quicunque confitebitur me coram hominibus, confitebor
et ego eum [Matth. 10, 38] coram patre meo, qui in coelis est.’ Qui
non acceperit crucem suam, et [Joh. 12, 25.26] sequitur me, non est me
dignus.’ ‘Qui odit animam suam in hoc mundo, in vitam aeternam
custodiet eam. Si quis mihi ministrat, me sequatur: et ubi ego sum,
illic et minister meus erit.’

His et similibus qui non moventur, sed anteferunt corporis salutem et
huius vitae bona confessioni Christi, profecto non aliud sentiunt, quam
Deum fallacem esse in promittendo aut comminando.

[Ps. 27, 14] Quoties repetitur in Psalmis: ‘Expecta Dominum, viriliter
age, et 

[Seite 242]

[Ps. 31, 24.25] confortetur cor tuum, et sustine Dominum.’ ‘Diligite
Dominum, omnes sancti eius: quoniam credentes custodit Dominus, et
retribuet abundanter agentibus superbe, viriliter agite et confortetur
cor vestrum, omnes, qui speratis in Domino’, Ista omnia scimus, et
quotidie proponuntur nobis: neque tamen credimus, nec sequimur Deum,
vocantem nos ad confessionem verbi, et promittentem auxilium et
liberationem. Neque vero est, quod cogitemus Deum delectari illa
dubitatione et diffidentia in nobis. Quin unum id omnium peccatorum
longe gravissimum est, quod mundum et incredulos damnabit. Magnitudo
enim peccati aestimari potest ex magnitudine promissionis, iuramenti,
oppignerationis, imprecationis divinae.

Qui igitur aliquam vel exiguam guttam, sive scintillam fidutiae istius
spiritualis habet: noverit esse benedictionem Dei et donum singulare.
Quod si firmiter et indubitanter eiusmodi promissionibus adsentiremur,
longe maius robur animis nostris adderetur, quam ut mundum aut Diabolum,
aut omnes portas inferorum formidaremus.

Ideo saepius agitantur ista, ut animos nostros exuscitemus, et
incipiamus aliquando discere cum Alphabetariis saltem. Doctores enim et
Rabbi in hac sapientia nunquam erimus, utinam discipuli Christi essemus.

Deinde ut meminerimus scripturam sanctam de aliis et longe sublimioribus
rebus docere, quam artes et libri Philosophici docent. Illi nihil sciunt
de immensa misericordia et veritate: non intelligunt magnitudinem
peccati, quo Deo mendatii crimen impingitur ab omnibus hominibus.
Ignorant enim promissiones, quas Dei beneficio habemus.

Diligenter igitur haec verba iuramenti ponderanda sunt. Deus monet nos,
ut clementissimus pater, solicitat, impellit, quibuscunque modis potest,
promittit, iurat, seipsum pignori opponit cum sui, si liceret ita
dicere, execratione: tantum ut credamus.

⌊um. 1.: ‘Qui non mentitur, Deus.’ Forsan et ipse tentatus et
luctatus est cum illa dubitatione de misericordia et veritate divina,
quasi diceret: Promisit Deus, sed mundus non vult credere: imo mihi ipsi
difficile est vincere diffidentiam, haud dubie enim cum indignatione
hanc particulam adiecit.

Nos quoque nostram miseriam et imbecillitatem agnoscamus. Quia enim
primitiis istis, quas accepimus, utcunque contenti sumus, nec cupimus
proficere et progredi, prorsus languidi sumus ad invocationem,
confessionem, gratiarum actionem, nec statuimus iuramentum Dei esse
verum: sed magna ex parte dubitamus, et tanta quidem parte mentiri Deum
et fallere existimamus.

Non igitur iustificemus nos, si velit nobiscum ingredi in iuditium Deus:
sed humiliemur fide, et agnoscamus peccatum, doleamus, quod istae feces
et reliquiae peccati horribiles in nobis haerent, quibus mendacem 

[Seite 243]

Deum, quod ad nos attinet, facimus. Ac clamemus: Miserere mei, Deus,
secundum magnam misericordiam etc. Dimitte nobis debita nostra.

Quod si superbimus de nostra iustitia, et despicimus fratres infirmos,
[Luk. 7, 36 ff.] certum est nos nihil de hac doctrina intelligere. Sicut
Pharisaeus, Lucae VII. despicit et damnat mulierculam peccatricem. Sed
Christus contra opponit: Te ipsum nosce. Tu non credis mihi iuranti et
oppignoranti maiestatem meam: Id summum peccatum est: non habes me pro
Deo, facis tibi sculptile ex propria tua iustitia.

Tum perfecta erit fidutia nostra, Quando vita et mors, gloria et
ignominia, res adversae et secundae nobis iuxta fuerint. Id vero non
speculationibus assequemur. Sed in tentatione et invocatione discendum
erit. Non enim disputatio hic est de vocabulis. Deus est veritas. Sed de
rebus: Deus non mentitur, iurans et promittens summa bona, vitam,
liberationem a peccato et inferno, tam constanter asseverans singulis
nobis: Tu homo certo vives: aut ego ipse non vivam. Infernus tibi
devictus et extinctus est, aut ego ipse extinguar, et desinam esse Deus:
Imo ut ne dubites, habes quoque filium meum tibi dono datum.

Hisce amplissimis promissionibus credere, et certa fiducia haec bona a
Deo expectare, vera fides est: Et ad hanc fiduciam excitari animos
nostros vult non solum exemplis Abrahae et aliorum: nec promissis
tantum, sed et filio proprio pro nobis tradito, ut esset donum et pignus
coelestium bonorum.

Ad hanc doctrinam si conferimus Iudaeorum et Papistarum traditiones,
horribiles tenebras in utrisque animadvertimus. Nihil enim prorsus de
his rebus docent. Quid fides? inquiunt Papistae: bona opera sunt
facienda. Miseri illi et amentes fidei vim et naturam ignorant. Quantum
papirus ista intelligit de hisce quinque literis (FIDES) tantum ipsi
intelligunt, papirus legentium oculis obiicit quinque literas. Sic illi
amplius nihil de fide norunt, existimant esse ociosam cogitationem, aut
notitiam tantum, qualis in daemonibus est, Nesciunt fidem esse credere
et assentiri Deo promittenti et iuranti. Sentiunt quidem Deum esse,
sicut et daemones. Sed id nobis non sufficit, imo nihil ad nos, quia est
extra nos.

Vera autem fides sic statuit: Deus est mihi Deus, quia mihi loquitur,
mihi remittit peccata, non irascitur mihi: Sicut promittit ego sum
DOMINUS DEUS tuus. Ibi explora animum tuum, an credas Deum esse tuum
Deum, patrem, salvatorem et liberatorem, qui velit te ex peccatis et
morte eripere, et si sentis te vacillare aut haesitare, cogita, quomodo
assiduo usu verbi Dei illam dubitationem emendes.

Confirmemus igitur et muniamus nos contra dubitationes Papistarum, et
discamus Deo unicum et gratissimum cultum et obsequium esse fidem, hoc
est credere et fidere Deo nostro tam sancte iuranti.

[Seite 244]

Caeterum nusquam alibi in scriptura sancta extat Deum iurasse, nisi [Ps.
110, 4; Ps. 132, 11] hoc uno loco. Atque inde promanarunt omnia, quae in
Psalmis 110. 132. de iuramento facto Davidi dicuntur. Sicut enim
promissio seminis Abrahae derivata est in semen Davidis, ita scriptura
sancta iusiurandum Abrahae datum in personam Davidis transfert.

⌊mo 110, ubi loquitur de Domino suo: Quia diligenter versatus est in
studio scripturae sanctae: et habita promissione de semine et fructu
ventris sui multa argute et pie ex hoc loco ratiocinatus est, sibique
accommodavit.

Cogitavit enim: Deus iuravit Abrahae in promissione seminis, id
iuramentum procul dubio ad me quoque pertinet, ideoque toties repetit,
et [Ps. 89, 36; Ps. 132, 11] se tam potenter confirmat Psalmo 89. et
132.

Cur hoc? Quia: certus sum per promissionem mihi factam, quod semen
Abrahae descendens per tot patres venit in meam tribum, in meam lineam,
personam et corpus meum. Quicquid igitur Abrahae dictum aut promissum
est, id omni iure in me redundet necesse est.

Haec sane insignis gloria et magna dignitas fuit, quae haud dubie animum
eius nonnihil inflavit, ideoque secuta est humiliatio, cum laberetur in
foedissimum peccatum, ne immodice se efferret.

Deinde quia benedictio ponitur in semine Abrahae, collegit amplius,
illam benedictionem sibi et suo semini accommodandam esse: Illud semen
Abrahae iam est meum semen. Messias erit filius meus et Dominus meus. Et
ego is sum, in quo haeret promissio, sicut in persona Abrahae haesit.
[Matth. 1, 1] Atque huc allusit Matthaeus, cum diceret: ‘filii David,
filii Abraham’.

[1. Mose 14, 19] Porro benedictio est sacerdotum: non regum, ut supra
Gene⌊si 14. Melchisedec benedicit Abrahae, meum autem semen est filius
regis, et tamen benedictor, igitur et Rex et sacerdos erit.

Ad hunc modum evolvit et tractavit hoc iuramentum David illustrante
spiritu sanato, ut nihil dubitaret, quin et magnifice praedicaret, quod
Messias filius suus esset futurus Rex, tanquam ex rege natus, et tamen
benedicens, et ideo sacerdos.

Quia autem David non erat de tribu sacerdotali sive Levitica, cogitavit:
Quare benedictionem de semine Levi non sumpserit Deus? nimirum eo
consilio, ut significaret sacerdotium Leviticum abolendum esse, huius
vero sacerdotis fore aeternum sacerdotium et immutabile. Quia benedictio
promissa Abrahae est aeterna. Hinc collegit illud, quod sit sacerdos
secundum ordinem Melchisedec, cuius finis et principium ignoratur.

Ita non solum author Epistolae ad Hebraeos, sed etiam patres et
Prophetae viderunt et mirati sunt amplitudinem misericordiae divinae,
effundentis se totam per promissionem et iuramentum. Quare summo studio
hunc textum expenderunt. Atque hinc nati sunt Davidi pulcherrimi Psalmi:


[Seite 245]

et a sanctis etiam in novo testamento magno gaudio hoc iuramentum [Luk.
1, 72.73] celebratur. Sic enim Zacharias canit: ‘Iusiurandum, quod
iuravit ad Abraham [Luk. 1, 55] patrem nostrum, daturum se nobis.’ Sic
Maria: ‘Sicut locutus est ad patres nostros Abraham et semini eius in
saecula.’

[22, 16c –18] Quia fecisti hanc rem, et non pepercisti filio tuo
unigenito: benedicam tibi et multiplicabo semen tuum sicut stellas
caeli, et velut arenam, quae est in littore maris: et possidebit semen
tuum portas inimicorum suorum. Benedicentur quoque in semine tuo omnes
gentes terrae, quia obedisti voci meae.

Haec verba materia et quasi fons scaturiens sunt multarum Prophetiarum
et concionum Esaiae, Davidis, Pauli. Conveniunt autem cum [1. Mose 12,
3] superioribus promissionibus, quae sunt in cap⌊ite 12. et 15. ‘In
te benedicentur [1. Mose 15, 5] omnes familiae terrae’, Item:
‘Suspice coelum et numera stellas, si potes, sic erit semen tuum.’
Sed clarior haec promissio et explicatior est.

⌊arum 3., et exponit esse Christum contra Iudaeorum deliramenta.

Deinde omnes gentes nuncupantur: Igitur promissio haec etiam ad nos
gentes pertinet, et ad omnes, qui unquam eam audituri et recepturi sunt:
non tantum ad Iudaeos.

Nobis quidem non est facta promissio, in quo Iudaei nos antecellunt, sed
sumus tamen personae, de quibus Deus loquitur. Prima persona est Deus
loquens. Secunda, Abraham. Tertia, nos gentes sumus. Ideo venerari et ex
animo amare praesentem locum debebamus. Si enim sic verba sonarent: In
semine tuo populus tuus benedicetur, ibi nos essemus exclusi, sed quia
de gentibus et de nobis loquitur, est profecto, quod gaudeamus de
benedictione ista.

Et digna sane haec verba sunt, quae grandiusculis et aureis literis
pingantur, nostrisque oculis et animo perpetuo obversentur. Haec enim
est gloriatio nostra de benedictione per semen Abrahae, quam iactamus et
praedicamus non minus, quam Iudaei.

Nobis quidem non est locutus, nec iuravit Deus, sed de nobis locutus
est. Suntque adeo personales tantum differentiae, quia Iudaei sunt
secunda persona, nos tertia. Sed prima, quae est Deus loquens, ad
utramque loquitur, et vult, ut Iudaei primum, deinde et Graeci (sicut
Paulus loqui solet, et relinquit Iudaeis suam praerogativam) credant et
fruantur omnibus bonis, quae adfert semen Abrahae benedictum, Christus
Iesus, salus et benedictio omnium gentium.

[Seite 246]

Postremo certum est nos alicubi terram incolere et habitare, aeque atque
Iudaei terram incoluerunt: additur enim in textu: ‘omnes gentes
terrae’, ergo et hac ratione de benedictione ista participabimus.

⌊ite 12. Petenda est autem proprietas vocabuli ex Hebraeorum
coniugationibus, iuxta quas distinguuntur significata verborum.

Prima coniugatio est verborum neutralium sive absolutorum, ut curro,
sive cum dico, doceo, benedico, sine regimine, ut non transeat actio.
Non enim dico Deum benedicere hominem, aut simile aliquid.

Eadem autem verba in secundo ordine construuntur cum accusativo, ut
docet Rhetoricam, benedixit hominem, ibi actio benedicendi transit in
alium.

Tertia coniugatio est transitiva, quae in sacris literis frequens
admodum est, ut, si latine dicam, doctifico, hoc est, facio docere,
amatifico, facio, ut ames. Sic benedictifico, id est, facio te
benedictum. Atque haec soli Deo propria est, is enim sapientificat, hoc
est, dat illa bona: Quamvis hominibus etiam tribui queat, ut Moses
doctificat populum, id est, facit Aaronem docere populum, ut populus
discat.

Quartus ordo est eorum verborum, quae habent actionem non transeuntem in
alium. Sed quae reflectitur in agentem, ut cum dico: Benedico meipsum.
Quanquam pronomen reciprocum non additur, sed proprietas verbi includit
hanc reflexam significationem in me ipsum. Germani et Latini addunt
pronomen, quia non habent eiusmodi verba. Inchoativa aliquantum
accedunt, ut calesco, sed non respondent per omnia.

Huc igitur pertinent verba transitiva, reciproca, sive reflexiva
actionis, ut grammatici appellant: ut in Domino laudabit se ipsam anima
mea, hoc est, ego exulto, et effero me ipsum, vel anima mea gloriatur,
id est magnifice se effert, iudicat se digniorem coelo et terra: sed in
Domino. Proprie enim significat, quando quis aliena virtute quid facit,
quod propria non potest.

⌊atarum 2. inquti: ‘Vivo ego, vivit in me Christus.’ Sum superbus
de salute, de remissione peccatorum, per quid? per alienam gloriam et
superbiam, videlicet Christi.

[Seite 247]

[5. Mose 29, 19] Usus est eodem verbo Moses in Deuteron⌊omio 29. ubi
post commemorationem beneficiorum et confirmationem foederis divini
occurrit per tacitam obiectionem securitati et hypocrisi impiorum. ‘Si
audierit, inquit, verba iuramenti huius, benedicat tamen sibi in corde
suo, dicens: pax erit mihi’ etc. hoc est, impii nec promissione, nec
comminationibus movebuntur, sed dicent: maledicat sive Deus, sive Moses.
Quid mea? Ego benedico et consolor meipsum.

[Jer. 9, 23 f.] Sic Ieremiae 9: ‘Non glorietur sapiens, fortis, dives,
etc. Sed gloriator glorietur in noticia mei.’ Ibi in singulis membris
reciproca significatio est. Qui se ipsum laudat, sapiens, fortis, dives,
laudet seipsum non in sapientia, etc. Sed laudator laudet se in Domino.
Germanice addimus pronomen: Erneeret sich, beisset, frisset sich, quod
Hebraeum verbum sua natura includit. Itaque ad proprietatem Hebreae
linguae sic vertes commodius. In semine tuo benedicent sese omnes
gentes.

Haec ideo accuratius tradere et monere volui, ut hortarer eos, qui
volunt sacra discere ad studium Hebreae linguae, ut rabinorum nugas
etiam grammatice refutare possint. Periculum enim ingens est, ne suis
glosis iterum obscurent et corrumpant sacra biblia. Alias autem dictum
est, esse duplicem benedictionem, verbalem et realem, verbalis consistit
in laudibus et praedicatione, de hac Iudaei hunc locum intelligunt,
resistentes tantum in verbali benedictione.

⌊ite 1: ‘Dixit, Deus, fiat lux, et facta est’, est benedictor
effectivus, qui facit omnia per suum dicere, Quia verbum eius est res
ipsa, et benedicere ipsius est benefacere largiter tam corporaliter,
quam spiritualiter.

Proprie autem benedictio significat multiplicationem, Sicut Angelus [1.
Mose 16, 10] ad Hagar dicit: ‘multiplicans multiplicabo semen tuum’,
et de Ismaele: [1. Mose 17, 20] ‘Benedicam ei et augebo, et
multiplicabo eum valde’: Et non est verbalis, sed realis benedictio,
quanquam corporalis, quod generaturus sit Ismael [1. Mose 48, 9]
duodecim duces. Hinc saepe in sacris literis legitur: ‘Hi sunt filii,
quibus benedixit mihi Deus’.

Iudaei tantum de verbali benedictione hunc locum accipiunt, quod omnes
gentes sese laudabunt in populo Iudaeorum, mirabuntur et praedicabunt
eius benedictionem. Hoc ideo moneo, ne quis Rabinorum glosis moveatur.
Sic enim exponunt haec verba: Semen Abrahae benedicetur, id est,
cumulabitur omnibus rebus, ita ut omnes gentes admirentur, et benedicant
sese, et laetentur, quod participes esse possint et socii istius
benedictionis.

Ita extollunt se supra gentes, et eas sibi subiici volunt, tantum
propter benedictionem corporalem. Sed si historias inspicias, invenies
gentiles, assyrios, persas, longe superiores et potentiores fuisse
Iudaeis: quia tenuerunt imperium mundi.

[Seite 248]

Non igitur subiiciuntur hac benedictione gentes Iudaeis tanquam servi.
Ea enim rectius maledictio, quam benedictio diceretur: Si nullam aliam
gloriam haberent gentes, quam de Iudaeorum superbo imperio.

Atqui gentes Iudaeorum Domini fuerunt, et gravi servitute oppressos
tenuerunt. Necesse igitur est alia bona per benedictionem exhiberi:
Coelestia nimirum et aeterna, quibus gentes iuxta cum Iudaeis fruantur,
et sic vera et divina benedictio gentibus promittitur, non subiectio et
servitus, ut somniant Iudaei.

Idem Burgensis recte et pie monet: non agi hic de benedictione humana,
sive ut supra distinximus, verbali, sed divina, hoc est, de beneficiis
divinis et ubertate bonorum coelestium, de quibus gentes laudabunt
seipsas, in semine illo.

⌊iorum 1.: ‘Qui benedixit nos omni benedictione spirituali in
coelestibus, in Christo.’

In eandem sententiam transibunt haud dubie Iudaei saniores, qui credunt
saltem resurrectionem mortuorum. Cum enim patres eorum promissionem de
bonis corporalibus non sint consecuti, necessario nobis largientur, hanc
promissionem intelligendam esse de alia benedictione, quam huius miserae
et calamitosae vitae, qua alioqui impii magis, quam pii abundant.

Postquam vero vim et proprietatem verbi declaravimus, iam et illud
considerandum est, quod additur: ‘IN SEMINE TUO.’ Omnes gentes
benedicent se, superbient, iactabunt se salvas, benedictas, repletas
omnibus donis spiritualibus. Sed quomodo? Num in semetipsis? Non. Sed
gloriabuntur de victoria mortis, de abolito peccato, de donatione vitae
aeternae, non propter sua merita et iustitias, sed in semine tuo.

Omnis gloria et confidentia miserrimorum peccatorum non in hoc
consistet, quod per se sint laudabiles et iusti: sed praedicabunt se
esse sanctos, redemptos, ablutos sanguine Christi, et translatos de
regno tenebrarum in regnum lucis.

Iudaei contra eminere et superbire volunt sapientia, fortitudine, robore
et opibus: verum non hoc vult promissio benedictionis huius. Sed in
Domino gloriandum esse docet, sicut idem Ieremias gravissime contra [1.
Mose 9, 24] perpetuam et innatam Iudaeis superbiam urget, cap⌊ite 9.

Ad eundem modum et nostrorum operariorum vanam confidentiam, quam habent
in votis, cucullis Carthusianorum, Minoritarum retundimus. Nam ne
sanctissimis quidem, sive Petro, sive Paulo sua opera iactare licet,
tametsi mortuos suscitarint. Sicut Paulus sua Pharisaica iustitia et
[Phil. 3, 4] aliis donis, quae ad Philipp⌊enses commemorat, adeo non
effertur, ut existimet ‘omnia detrimentum esse propter eminentiam
cognitionis Iesu Christi, Domini nostri’.

[Seite 249]

⌊pensium 3. Omnes igitur gentes benedicent se non in alio, quam in
semine tuo: in ipso omnes Thesauri sunt sapientiae, iustitiae,
sanctitatis, quicquid usquam apud eos erit laudabile, id totum habebunt
per hoc semen.

[1. Kor. 1, 30] Sicut inquit Paulus, 1. Cor⌊inthiorum 1.: ‘Qui
factus est nobis sapientia a Deo, et iustitia et sanctificatio et
redemptio, ut quemadmodum scriptum est, qui gloriatur, in Domino
glorietur.’ Ipse est vita, salus et pax nostra, [Joh. 11, 25]
Ioan⌊nis 11.: ‘Ego sum resurrectio et vita, qui credit in me,
etiamsi mortuus fuerit, vivet.’

Abraham multis praeclaris virtutibus et donis ornatus fuit, quae
agnoscere certe et praedicare debuit, sed non habet gloriam coram Deo:
quia exclusa est omnis gloriatio. Quanto magis de aliis sanctis idem
iudicabimus, quantumcunque est in eis meritorum, sive congrui, sive
condigni.

Quia Deus benedicit in illo solo semine Abrahae, et hoc vult, ut simus
benedicti, nosque ipsos benedicamus in hoc semine, hoc est, gloriemur,
et certo statuamus esse id semen nostrum, et ad nos pertinere cum
omnibus suis bonis et thesauris coelestibus.

Vidit idem Burgensis satis foeliciter conversus a Iudaismo, cum dicit,
Benedicere includere authorem et benedictorem non gentes, sed semen
Abrahae, quod sit causa principalis effectiva illius benedictionis.

Neque solum est causa efficiens, sed et formalis, hoc est, benedictio
ipsa. Ex ipso enim et in ipso sumus benedicti, Christi et uncti, et de
hoc singuli possumus gloriari. Christus est mea formalis benedictio,
unctio, vita, salus, quia ei adhaereo per fidem, et ab hoc benedicente
denominor Benedictus, meque ipsum benedictum nuncupo.

Diligenter igitur Hebraea Phrasis in verbo benedicendi notanda et
expendenda est: Omnes gentes benedicent semet ipsas. Significat enim
πληροφορίαν illam et naturam fidei, quod certo et
indubitanter statuere me debeo me esse benedictum, meque adeo vivum,
salvum, iustum et benedictum pronuntiare: alioqui iniuriam facio semini
Abrahae CHRISTO authori vitae et salutis.

Neque enim in meis meritis aut operibus haeret promissio: Sed in semine
Abrahae, ab illo benedicor, cum id fide apprehendo, et vicissim mihi
adhaerescit benedictio, et diffunditur per totum corpus et animam, ut et
ipsum corpus vivificetur et salvetur per idem semen.

Idque in hac vita inchoatur per fidem, quando anima oppressa morte et
peccato erigitur, et consolationem vitae et salutis accipit. Aliquanto 

[Seite 250]

post in resurrectione mortuorum sequetur et corpus animam sine omni
impedimento, non instrumentaliter, sed effective, et quasi formaliter,
adeo [Phil. 3, 21] ut corpus nostrum humile transformetur, ‘ut sit
conforme corpori CHRISTI glorioso’, Philipp⌊ensium 3.

Multipliciter autem haec fidutia et tam sancta gloriatio in nobis
impeditur. Nascitur enim nobiscum vitio originalis peccati conceptum
malum: Superbia et praesumptio, quae praesumunt homines de suis viribus,
sapientia, potentia, opibus.

Carni et sanguini nihil est facilius, quam sese benedicere et efferre
coram Deo, sed propria iustitia et sanctitate. Sed haec benedictio
carnis mortificanda et occidenda est tanquam pestilentissimum venerum.
Et priusquam benedictionem illam apprehendamus, cogitanda est et
agnoscenda maledictio, qua peccatis et horribili corruptioni immersi
sumus, diffidentiae, blasphemiae, securitati et aliis infinitis morbis
et cupiditatibus.

⌊inthiorum 4.: ‘Nihil mihi conscius sum, sed non in hoc iustificatus
sum.’

Iustitiarii et Hypocritae haec non attendunt, neque existimant se esse
[Luk. 18, 11] maledictos. Sicut superbe gloriatur apud Lucam Pharisaeus:
‘Non sum sicut caeteri’, ideo non pertinet ad eos benedictio,
tametsi semper eam in ore habeant, et sese benedicant: Sed in se ipsis,
non in semine.

Ea vero diabolica et maledicta est. Et Prophetae passim cum hoc genere
acerrime dimicant, appellant eorum benedictiones mendatium, vanitatem,
idolum, incantationes, auguria etc.

⌊tarum 3.: ‘Quicunque ex operibus legis sunt, sub maledicto sunt.’
Omnes igitur gentes, quia egent benedictione, sunt sub maledictione et
peccato, ut subditus sit Deo omnis [Gal. 3, 22] mundus. ‘Conclusit
enim scriptura omnia sub peccato, ut promissio ex fide Iesu Christi
daretur credentibus.’ Haec et similia multa ex hac promissione,
tanquam ex largissimo fonte emanarunt.

Sed hae voces iuditii divini carni et rationi non perinde gratae sunt.
Defugiunt enim omnes homines etiam palam impii et facinorosi
confessionem peccati: praesertim vero hypocritae audientes doctrinam
Euangelii aegerrime ferunt argui ipsorum peccata et impietatem.
Benedictionem facile omnes admittunt et iactant, sed maledictos et
damnatos dici propter peccatum, haud unquam patiuntur: quin etiam
docentes et arguentes oderunt, et persequuntur hostiliter.

Sciamus igitur pertinere hunc locum non ad saturos, praefractos et
propria iustitia tumentes, sed ad humiliatos et adflictos, quos vexat et


[Seite 251]

angit peccatum, qui sentiunt maledictionem et iram Dei, quae impendet
maledictis et peccatoribus, qui si etiam habeant iustitiam, sapientiam
et alia dona, tamen clamitant haec nihil esse, nisi larvas et umbram,
queruntur se omnium, qui vivunt, miserrimos, Ideoque misericordiam et
gratiam Dei implorant.

Sic David erat praepotens et dives, tamen quia norat, se esse sub ira
Dei, peccato et morte et potestate Diaboli: Quid prosunt mihi, cogitat,
omnes opes totius mundi, siquidem mihi non benedicunt, nec adferunt
vitam et salutem aeternam.

Sic omnes gentes, quae agnoscunt se esse damnatas, habentes spiritum
contribulatum, et fidutiam de suis donis et viribus mortificatum, etsi
incedunt in pompa et gloria pulcherrimorum donorum spiritus, ut David et
alii: tamen reputant se pro miserrimis et maledictissimis, quia sentiunt
vim peccati, terrores inferni et irae Dei. Illis igitur haec promissio
proponenda est. Sicut Prophetae hinc omnes consolationes suas
sumpserunt.

⌊atarum 3. Semen hoc pulchre declarat, et dicit esse Christum: Spiritu
sancto haud dubie illustrante et docente. Iudaei enim et universa
sapientia carnis nequaquam intelligunt nec concedunt illud unum semen
esse Christum.

Deinde et illud explicatum est. Hoc semen Abrahae esse verum hominem et
verum Deum. Homo est, quia caro factum est, et filius virginis. Id
Iudaei non negant, siquidem filius Abrahae est. Deum vero esse
benedictio probat. Gentes enim sub maledicto sunt, sicut omnes
creaturae: Ideo non est creatura, nec de gentibus, alioqui etiam
maledictum esset. Verum non solum benedicit aliis, sed et ipsum
formaliter benedictum est, ut totus mundus per id benedicatur. Hoc de
nullo gentili dici potest: Nemo unquam sibi hoc recte arrogavit, quod se
et alios benediceret, et liberaret a morte.

Ideo Burgensis praeclare id urget, benedictionem soli creatori competere
nulli creaturae. Necesse igitur est illum benedictorem esse verum Deum.
Quia liberare omnes gentes a maledictione est opus divinum, non humanum,
nec Angelicum. Atque ita semen illud est verus Deus et homo in una
persona: Homo est, quia de semine Abrahae, Deus est, quia benedictor.

Tertio necesse est talem hominem esse, qui sit natus sine peccato. Hic
demum admirabilis est fides nostra. Credimus esse hominem, et tamen non
ex sanguine natum. Quia non est conceptus in peccato originali. Non enim
possunt simul stare benedictio et maledictio, quod fieret, si in
peccatis esset conceptus.

Igitur Maria non naturali modo hoc semen concepit. Non talis mater est,
quales omnium gentium matres sunt: Matrem oportuit esse, et 

[Seite 252]

novum hominem parere. Sed fuit pura mater, et virgo, quae concepit non
ex masculo, neque ex Angelo, sive bono, sive malo: Sed de spiritu
sancto, Lucae 1.

Ad hunc modum Paulus, Esaias et alii Prophetae diligenter locum istum
expenderunt, non oscitanter et obiter, ut nos, promissiones legerunt.
Quando enim Deus loquitur, tanta et tam sublimia verba profert, quae
caelum et terra non possunt comprehendere.

Loquitur enim de maximis rebus exuperantibus omnem sensum totius mundi.
Quod omnes gentes sint sub peccato, morte et aeterna damnatione. Idque
sane a posteriori et ab effectu colligere licet, sentimus enim omnes
pericula et calamitates infinitas ipsa morte duriores. Causam vero
nescimus, multo minus liberationem perspicimus.

Ea igitur monstratur in hac promissione, quae testatur omnes gentes esse
sub maledictione et potestate diaboli, et offert tamen liberationem, si
agnoscant suam miseriam, nec desperent. Sed credant in semen, et propter
id sese benedicant, glorientur de vita, et singuli sibi hanc
liberationem applicent fide et dicant: Non sum iam peccator, sed iustus,
non maledictus, sed benedictus per semen Abrahae, quod est verus homo,
natus de semine Abrahae, et verus Deus.

Haec tam potens et efficax benedictio est, ut et mortem et omnem
maledictionem ex peccato originali contractam extinguere et abolere
queat.

Ingens autem et inaestimabilis dignitas est miserae illius massae [Hebr.
2, 16] generis humani, quod Deus non Angelos, sicut in Epistola ad
Hebraeos dicitur, sed semen Abrahae apprehendit. Non enim difficile aut
impossibile ei erat producere filium suum in mundum sine matre, sed
voluit uti foemineo sexu.

Poterat item ex virgine subito formare corpus, sicut ex luto Adamum, ex
costa Adae Euam. Non placuit hoc, sed servavit ordinem a se conditum.
Puella enim ita est creata, ut concipiat, ferat uterum novem mensibus et
pariat: Ergo in utero puellae concipi, gestari et nasci voluit, non ex
luto formatus, neque ex masculo.

Magna sane consolatio est, quod non placuit Deo filium suum fieri
hominem ex alia materia, quam de genere humano, ut fieret frater noster,
et nos amplissima dignitate ornaret, quod Deum habemus natum et hominem
factum in nostra carne et sanguine.

Haec tam magnifica et sublimia sunt, ut non alia ratione, quam fide
apprehendi et comprehendi possint, quae in nobis illam confidentiam
spiritualem pariat, qua firmiter credamus habere nos pacem aeternam in
coelo et in terra, non quidem in nobis, sed in semine Abrahae.

Removenda vero hic est omnis opinio et arrogantia propriae iustitiae.
Atque illud semen accurate separandum ab omnibus operibus. Semen enim
Abrahae conceptum ex spiritu sancto non est meum opus. Sed sunt
distinctae 

[Seite 253]

res, iustitia nostra et semen. Opera quidem etiam dicuntur et sunt
benedictiones, [Joh. 14, 12] de quibus Ioan⌊nis 14.: ‘Maiora his
faciet.’ Sed tum demum vere bona sunt, si prius adsit benedictio.

Benedictio autem seminis alienum opus est, et non nostrum. Ergo nec
iustitiae legis, nec traditionibus Papisticis iustificatio tribuenda
est. Sed in Christo Iesu liberatore nostro benedicam me ipsum, ut, qui
gloriatur, [1. Kor. 1, 31; Ps. 105, 3] in Domino glorietur. 1.
Cor⌊inthiorum 1. et in Psalm⌊o 104. [!]: ‘Laudamini in nomine
sancto eius’, ibi gloriemur cum fidutia et laetitia aeterna.

Hactenus vero affirmativam sententiam huius loci tractavimus. De fide in
Christum, semen Abrahae, exclusa operum dignitate et meritis. Quia
textus clare dicit, quod omnes gentes in se quidem maledictae et sine
ulla dignitate et iustitia, se ipsas tamen sint benedicturae aliena
benedictione.

Damnata est igitur omnis benedictio extra hanc, omnis sapientia,
iustitia, potentia, et quicquid possidet homo iuxta suam primam originem
et nativitatem ex Adam. Utcunque floreamus vel universi mundi opibus et
bonis, stante maledictione damnata est omnis illa corporalis benedictio.
Nec ullius tanta est dignitas et gloria, qui hic excipiatur. Quia omnes
gentes significant omnes homines.

Haec cum doctrina nostra de iustificatione et fide recte et pie
congruunt, quam pontificii tanquam erroneam et haereticam damnant et
persequuntur, et nos vocant solarios, propterea quod soli fidei
tribuimus iustitiam.

Huius vero doctrinae nos non authores sumus: Sed ex hac et similibus
promissionibus, spiritu Christi illustrante, hausimus. Manifeste enim
hic reiicitur omnis opinio et fidutia iustitiae operum, et in unam hanc
benedictionem per semen Abrahae includitur iustitia, salus et vita.

Quia vero tam impudenter apertae veritati contradicunt, operae pretium
est tractare et negativam, sive adversativam nostrae doctrinae, quam
ipsi statuunt, una cum nova glosa, quam recens commenti sunt ad
palliandum suum errorem.

Non enim simpliciter operibus iustitiam tribuunt, sed operibus
coniunctis cum fide. Quia vident se in manifesto et turpi errore
deprehensos, quod opera tantum sine fide, et quidem traditionum
humanarum docuerunt. Iam igitur paululum sese inflectunt, et pro
traditionibus suis opera et iustitiam legis ad iustificationem exigunt.

Verum cum ne id quidem ad declinandam iustam ignominiam satis sit, eo
decurrunt, ut adsuant fidem operibus, et dicant, nec opera sola, nec
solam fidem iustificare. Sed fidem cum operibus, quia fides sine
operibus est mortua.

Examinemus igitur negativam hanc. Affirmativam supra posuimus, quod sola
fide iusti reputemur et pronunciemur, ea confirmatur ex hoc 

[Seite 254]

⌊inthiorum 1.

Negativa haec est. Non sola fides iustificat, sed fides coniuncta
operibus. Ac huic propositioni callidam declarationem sive limitationem
addunt. Licet exigamus opera tanquam necessaria ad salutem, inquiunt,
tamen non docemus confidendum operibus. Est satis astutus diabolus, sed
nihil agit, tametsi fucum imperitis et rationi faciat.

Posito enim illo, quod fidutia operum reiicitur et damnatur, tum
iustitia operum prorsus nihil est. Impossibile enim est esse veram
iustitiam in hominibus, nisi accedat simul fidutia etiam praecepto
divino, quo prohibeor mentiri, aut negare iustitiam, quae revera talis
est. Non enim eam peccatum dicere debeo.

Si igitur est aliqua iustitia operum, ut ipsi dicunt, quod fides sine
operibus nihil sit, divina autoritate eam iustitiam adfirmare et habere
debeo, et de necessitate salutis credenoum est, quod haec iustitia
valeat ad salutem et vitam aeternam.

Itaque fallacia et mendatium est, quod docent non esse fidendum
operibus. Et contraria sententia retinenda est, quod necessario fidutia
comitetur iustitiam operum. Quia omnis iustitia et veritas adfert secum
fidutiam, quae est endelechia, sive actus primus, substantia et fac
totum iustitiae.

Sic civilis et oeconomica iustitia non possunt esse sine fidutia.
Quomodo igitur illi detrahatur, quam coram Deo iustitiam esse volunt? In
oeconomia certum me esse oportet, quod haec mulier est uxor mea, haec
proles mea est. In politia certus esse debeo de meo magistratu, quis
sit, cui sum subditus, qui cives mei, qui iisdem legibus mihi coniuncti
sint: non licet dubitare aut ambigere. Quin etiam tanta constantia et
certitudo requiritur, ut non dubitem, nec recusem vitam et omnia bona
impendere pro salute et defensione domus, uxoris, magistratus et civium.
Sin autem dubito, num haec sit mea coniunx, meus pater, filius, princeps
aut cives, tum non est uxor mea, nec pater, nec filius, nec princeps,
etc. Atque ita tollitur iustitia cum oeconomica, tum civilis.

Omnis igitur iustitia et veritas, sive politica, sive oeconomica,
fidutiam adiunctam habet, tanquam suam formam substantialem.

Quando igitur dicunt Papistae se docere iustitiam operum, et tamen
negant confidendum esse operibus, sibi ipsis contradicunt, et iustitiam
operum prorsus nullam esse ipsimet fatentur. Sicut in oeconomia si
dubitas de uxore, an sit tua uxor: non est uxor, sed meretrix. In
qualibet enim iustitia oportet esse certitudinem, non tantum
Christianorum, verum etiam gentilium 

[Seite 255]

et Turcorum. Turca certus est de sua coniuge, familia, Imperatore etc.
Sic Christianus statuat sua opera Deo placere et bona esse, sive in
Ecclesia fiant, sive in oeconomia, sive politia: et fallacia est, quando
docent, opera facienda, et tamen non confidendum illis.

[Jer. 1, 16] Unde enim conciones illae Prophetarum? ‘adorant opus
manuum suarum’, et similes? nisi quia omnes, qui volunt iustificari
suis operibus, revera sunt idolatrae: quia non possunt vitare, quin
habeant fidutiam operum.

Quare sustinui ego maximos labores in monasterio? cur corpus meum
ieiuniis, vigiliis et frigore adflixi? nimirum quia conabar esse certus,
per ea mihi contingere remissionem peccatorum, etc.

Ideo responde: Tu loqueris pugnantia, asseris iustitiam operum, et negas
fidutiam, cum tamen omnis iustitia necessario includat fidutiam:
diffidentia autem est argumentum concludens nullam adesse iustitiam.
Quod si collocas fidutiam in opera, es idolatra.

Hoc an non est docere pugnantia et implicantia contradictionem? Quis non
videt, eos semetipsos conficere, et devorare suis contradictionibus?
Modo statuunt iustificationem, modo negant, verbis quidem non negant,
sed re ipsa. Quia fidem cum operibus iustificare dicunt, et tamen
fidutiam excludunt.

Quae antea de traditionibus humanis et operibus legis nugati sunt,
ipsorum etiam iuditio et confessione damnantur. Postquam autem fidei
vocabulum arripuere, ita ut negent solam sufficere ad salutem, et
assuant operum merita, simul etiam fidem cum operibus amittunt.

[Luk. 17, 10] Sed allegant locum Lucae .17.: ‘Omnia cum feceritis,
dicite: Servi inutiles sumus’, hoc tuentur suum dogma, quod non sit
confidendum operibus.

Sed rursus deformiter impingunt. Quod enim pro se facere iudicant id
universam doctrinam eorum labefactat. Non enim fiduciam tantum, sed et
iustitiam omnem et merita operum damnat Christus. Si enim dicendum est
opera esse inutilia, sequitur necessario, quod non sint iustitia, nec
valeant ad vitam aeternam, sed sint vilia et nihili prorsus.

Igitur omnis fidutia, iustitia, sapientia, et quicquid est operum,
reiicitur et falsum est, quod fide cum operibus iustificemur. Solum
autem semen benedictum liberat a morte, et confert iustitiam et vitam
aeternam appraehensam fide.

Non negamus nos facienda esse opera. Sed hoc improbamus, quod adversarii
commiscent fidem iustificantem, et opera iustificatorum per fidem. Bene
quidem conveniunt, et sunt connexa inseparabiliter fides et opera. Sed
sola fides est, quae apprehendit benedictionem. Ideo solam fidem
iustificantem praedicamus, quia sola benedicitur, opera non habent
gloriam, quod benedicant, sed sunt fructus benedictae personae.

Haec nostra iustitia est per fidem, de qua non est dubitandum, nec 

[Seite 256]

⌊iae 5. Non dicam igitur, ego habeo benedictionem: Igitur sum
inutilis, sed verax, sanctus, iustus, benedictus, quia aliena iustitia
talis sum, non mea. Hanc possum opponere irae et iuditio Dei, et certus
sum, quod Deus non potest se negare, et abiicere filium suum, semen
illud Abrahae, ideo cum fidutia et indubitanter statuo me esse iustum et
haeredem vitae aeternae.

Comprehenditur hac promissione pene universa doctrina Christiana,
incarnatio Christi et iustificatio praeter sacramenta, quae postea
Christo veniente declarata sunt. Deinde refutatio Papisticae doctrinae,
non tantum de traditionibus et operibus: sed etiam de fide coniuncta cum
operibus, quam urgent contra nos solarios. Et manet immota et firma haec
sententia, quod sola fides iustificet. Quia simpliciter damnatur
universa fidutia omnium hominum, et ponitur sola fidutia in semen.

Ergo concludemus contra adversarios: Iustificatio vestra, in qua docetis
opera cum fide coniungenda, est mendatium: quia contradicitis vobis
ipsis, statuitis iustitiam operum, et negatis fidutiam, qua sublata
ipsam iustitiam tolli necesse est. Quia ipsa vita iustitiae est
certitudo et fidutia.

Econtra vera iustificatio est, quanto certus sum per fidem, semen
benedictum habitare in me, per quod me benedico. Nec dubitandum est, aut
sentiendum benedictionem illam esse nihil, aut ociosam. Semen enim
Abrahae non sinit me esse inutilem, sed plenum fructibus. Ioan⌊nis
decimoquarto: [Joh. 14, 12] ‘Qui credit in me’, etc.

Obiiciunt vero et illud, quod hoc loco textus habet: ‘Quia fecisti
hanc rem’. Item: ‘Quia obedisti’. Hinc videtur sequi, quod Abraham
suis operibus sit meritus benedictionem. Igitur et nostra opera sunt
meritoria. Est enim causalis locutio, quando dicit Deus: Benedicam te,
quia obedisti voci meae, quasi diceret, Non benedicerem te et alios,
nisi obedisses.

Hoc argumentum tanquam murum aheneum opponunt iis, quae hactenus
diximus, ac imperitis facile fucum faciunt: Ubi nunc manet, quod dicis,
inquiunt: Omnes gentes benedicent sese in semine Abrahae? Item, quod
damnata sit iustitia operum. Moses hic contrarium dicit: Quia fecisti,
quia obedisti. Consequentia est manifesta, Obedienti et facienti Abrahae
datur benedictio, Obedire, facere sunt opera: Ergo per opera consequimur
benedictionem.

Respondeo: Duae quaestiones sunt in hac disputatione. Prima, an per
opera iustificemur. Secunda, an Deus faciat magnalia et mirabilia
propter electos, quia iam sancti et iusti sunt per fidem.

Nos de prima quaestione nunc agimus, per operane mereamur
iustificationem, an ex gratia et misericordia Dei tanquam donum
accipiamus sine merito.

[Seite 257]

Non hoc quaeritur, an iustificatus per gratiam et fidem mereatur, vel
impetret a Deo, ut propter ipsum faciat Deus miracula et insignia opera.
Sicut sanctos suos mirificat, et ornat variis et mirandis modis.

Has duas quaestiones ipsi Satanica malicia miscent et confundunt,
estque, ut Dialectici loquuntur, fallacia compositionis et divisionis.
Eiusmodi doctores digni odio sunt et reprobandi. Quia seducunt populum
meris fallatiis: non distingunt inter argumenta et materias, de quibus
disputatur.

Doctoris et Dialectici est primum omnium recte definire et dividere,
postea argumentari et concludere. Priora duo adversarii non faciunt. Sed
ponunt propositiones et conclusionem sine ulla definitione et divisione.
Illa confusione nihil sani docent. Sed turbant et seducunt simplices
animos.

Quaestio nostra haec est: An peccator possit mereri iustitiam per opera
bona, vel sola, vel cum fide coniuncta: Aut num sola fides absque
operibus iustificet?

Ab hac quaestione distinguenda est secunda: An Deus propter iam
iustificatos, sanctos, constitutos haeredes vitae aeternae faciat
mirabilia, de [Ps. 17, 7] quibus Psalm⌊o 16[!]: ‘mirifica
misericordias tuas’ etc. Nam hanc propositionem arripiunt ipsi de
mirificis Dei, quae fiunt in iis, qui iam habent iustitiam, spiritum
sanctum, sunt filii et haeredes Dei, et confundunt opera iustificandorum
cum operibus iustificatorum.

⌊ite 15. Et hic dicit textus: ‘tentavit Deus Abraham’: non
iustificavit, antea enim acceperat remissionem peccatorum et iustitiam
per fidem. Quando dicit Moses: Credidit Abraham Deo, et reputatum est ei
ad iustitiam, Illic non scriptum est: quia fecisti, quia obedisti.

Igitur nihil valet eorum argumentum. Sed horum verborum haec sententia
est: Fecisti mirabile opus, quia es iustus, vicissim mirabile opus tecum
faciam, dabo benedictionem omnium gentium per semen tuum. Per hoc non
iustificatur Abraham. Quid enim ad ipsum omnium gentium benedictio? ad
quas hoc totum pertinet, quod hic dicitur, per memetipsum iuravi?

Ergo promissio haec non est facta Abrahae, ut eum iustificaret. Sed est
tanquam praemium et ornamentum quoddam a Deo additum, ut testaretur Deus
se fidelibus et invocantibus se largiturum immensa beneficia. Magna enim
res est, quod Abraham est pater fidei, benedictionis et Christi. Haec
sunt dona incredibilia, sed per ea non iustificatur, quia iam ante est
benedictus, antequam benedictio omnium gentium promittitur.

Longe alia res est, quando Deus sanctis suis ingentia miracula dat, quam
si eos iustificat, et recipit in gratiam. Promisit Christus fidelibus, 

[Seite 258]

[Joh. 16, 23; Joh. 15, 5] quicquid petierint a patre, impetraturos,
Item: ‘Qui manserit in me, fructus faciet multos.’ Sed per haec
opera, quae impetrant a patre, non iustificantur, sicut per fructus non
fiunt palmites.

Concedimus igitur Deum benefacere iustificatis, remunerari et ornare
grandibus et mirabilibus operibus. Sed haec omnia non impetrarent eis
remissionem peccatorum et gratiam Dei, nisi antea in sanctis adessent.
Et sancti quia sunt in gratia, et habent spiritum sanctum, ideo
instructi sunt ad omne opus bonum.

Abraham nisi fuisset iustus et donatus principali illo dono gratiae et
misericordiae divinae, nisi fuisset plenus iustitia et fide, nunquam
obtulisset filium, nec hanc gloriam consecutus esset, de qua praesens
locus concionatur.

Sic ego quotidie oro, ut Deus pessundet Papam et Turcam. Sed per hanc
orationem non iustificor, imo nisi iustus essem, non orarem. Sentio
autem et experior has meas et totius Ecclesiae preces repellere et
reprimere Turcos, Papam et complices eius. Ac magnum beneficium est,
quod adversariorum furor depellitur, qui dies noctesque vires et artes
suas exercent ad fundendum sanguinem innocentem.

Sed oratio haec non facit Ecclesiam, sed econtra, Ecclesia orationem,
per quam obtinet mirabilem istam victoriam adversus Satanae insidias, et
arcet malorum Angelorum saevitiam, et custodiam bonorum Angelorum
impetrat. Haec sunt opera et merita sanctorum, de quibus inquit
Christus: [Joh. 14, 12] ‘Qui in me credit, maiora his faciet.’

Ad hunc modum Deus ad Abraham hic loquitur: Tu fecisti hoc insigne opus,
fuisti obediens, en vicissim insigni miraculo te ornabo, non ut
iustificeris, sed ut scias Deum diligere sanctos suos, non solum vocare,
iustificare, sed etiam magnificare et glorificare.

Iustificati igitur faciunt mirabilia, mirabilibus autem non
iustificantur. Sic Paulus habet gloriam, quod sit doctor gentium. Nos
gloriamur de victoria adversus Satanam et eius membra, quod nihil
possint contra nos. Sed per hanc gloriam non iustificamur. Deus enim sic
diligit sanctos suos, ut, quicquid agant, approbet, ornet et remuneret:
non propter ipsa opera per se, sed propter fidem in semen Abrahae, quae
est efficax per omnis generis virtutes.

Quod si opera iustorum et fides possent disiungi aut separari, quod non
potest fieri, tunc revera essent inutilia, et dicendum esset, servi
inutiles sumus, quod Papistae de sua illa iustitia dicunt: Quia
reliquiae peccati adhaerescentes nobis contaminant opera: Sed oportet
involvi simul fidem, tanquam inseparabiliter connexam operibus. Ac si
quid restat vitii, illud totum absorbetur per benedictionem seminis.

Commendo igitur hunc locum omnibus piis, plenum eruditione spirituali,
eaque multiplici et varia, in quo explicando, si non pro dignitate 

[Seite 259]

tractavi omnia, tenuitati meae id adscribet aequus lector. Capita tamen
rerum haec esse existimo.

Primum, quod suppeditat hic locus plenissimam confirmationem doctrinae
de iustitia fidei: quod sola fide iustificemur. Quia nulla benedictio
est speranda, nisi per semen Abrahae. Textus enim clarus est. Omnes
gentes quantumcunque iustae, sapientes, ornatae donis insignibus, tamen
non benedicuntur, nisi per semen tuum, o Abraham, ita ut benedicant
seipsas non in seipsis, sed in semine tuo.

Ac simul hic fidei natura describitur, quae est certo credere nos esse
benedictos non per nos ipsos, sed per Christum, qui est benedictio
nostra. Benedicimus igitur nos ipsos, et statuimus nos eos esse, ad quos
pertineat ista benedictio: Quia fides est, quae appraehendit
benedictionem.

Ad illam confirmationem accedit refutatio adversariorum de iustitia
operum. Quia enim opera non sunt illa benedictio per semen Abrahae,
manifestum est, idolatriam et maledictionem esse, quaecunque iustitia
vel benedictio per opera praesumitur.

Haec sunt capita nostrae doctrinae adfirmare iustitiam per solam fidem,
et refutare Papae idolatriam. Corrolarie autem sequitur, quicquid
Papistae de fide et operibus blaterant, ab ipsis non intelligi. Et
repraehendendum inprimis est, quod docent dubitationem, et auferunt
iustitiae formam suam substantialem, quae est fidutia.

Nos autem ideo tam multis fidem praedicamus, ut adseramus fiduciam et
certitudinem illam, qua persuasi et certi esse debemus, non esse
benedictos per semen Abrahae.

Observandum vero et hoc est, quod in ista promissione involvit scriptura
sancta non tantum divinitatem Christi, sed etiam discrimen personarum,
Quia pater est, qui promittit. Semen autem est filius, qui promittitur,
et discernitur a promittente. Sunt igitur duae distinctae personae,
aeternus pater promittens, et filius aeternus, qui promittitur. Haec
Prophetae ex istis verbis pulchre evolverunt. Non enim tam frigide
legerunt sacras literas, ut nos solemus et praecipue Iudaei, qui tantum
verbalem benedictionem somniant.

[Jes. 65, 16] Sic Esaias 65. ait: ‘Quicunque benedictus est super
terram, benedicetur in Deo Amen’, id est, si ulla benedictio super
terram erit, illa erit in Deo amen, id est, Deo vero. Significat igitur
semen Abrahae esse verum Deum, per quod futura est benedictio. Ne Iudaei
dicant nos adorare hominem crucifixum. Quia Esaias clare dicit: ‘erit
DEUS et DEUS amen’, hoc est, verus DEUS, non fallens promissa. Tales
multae sententiae promanarunt ex hoc loco, tanquam ex fonte vivo et
puteo aquarum viventium.

Sed redeamus ad verba promissionis, et cum superioribus conferamus: est
enim repetitio cum additione quadam, quod usitatum est in scriptura 

[Seite 260]

sancta, ut repetantur promissiones aut sententiae priores, quoties
aliquid novi addendum est. Idem hic fit.

Discrimen autem non tantum in verbis est, sed etiam in rebus: Verbalis
differentia est, quod dicit: ‘possidebit semen tuum portas inimicorum
tuorum.’ Supra enim dixit: ‘Maledicam maledicentibus tibi’, quod
eodem recidit. Realis est in additione iuramenti et in verbo
benedicendi, quod omnes gentes sese benedicent, et quidem in semine
Abrahae, haec promissionem non tantum clariorem, sed etiam augustiorem
faciunt.

Caeterae particulae facile concordantur. Quod enim praesens locus habet:
‘Benedicam tibi, et multiplicabo semen tuum’, Capite duodecimo [1.
Mose 12, 3] dicitur: ‘Faciam te in gentem magnam, et benedicam
benedicentibus tibi’ etc.

[1. Mose 13, 16] Sic capite decimotertio: ‘Faciam semen tuum sicut
pulverem terrae’, hic paululum mutatis verbis effertur: ‘velut
arenam maris.’ Supra autem ostendimus significari duplex semen
Abrahae, alterum, quod stellis coeli comparatur, hi sunt sancti,
alterum, quod cum arenis in littore maris et pulvere terrae confertur,
hi sunt impii.

Qui requirit explicationem copiosiorem rectissime faceret, si contulerit
haec cum concionibus Prophetarum, praecipue vero cum Psalmis Davidis,
qui huius loci studiosissimus fuit, ut ex 110. Psalmo apparet, quem
tanquam pulcherrimam telam ex hac promissione texuit.

Primum Abrahae semen vocat suum Dominum, imo collocat ad dextram Dei,
hoc est, tribuit ei parem potentiam cum Deo. Quia enim in eo
benedicendae sunt omnes gentes, necesse est eum discerni a gentibus,
quae omnes ex Adam progenitae, et propterea sub maledicto sunt. Divina
enim opera et beneficia sunt tollere peccatum et mortem, benedicere, et
impertiri hominibus beneficia spiritualia et aeterna.

Concludit igitur David semen illud sine virili semine natum sedere ad
dextram Dei, hoc est, aequalem esse Deo, quia facit opera divinis
operibus aequalia.

Sed quia est semen Abrahae, ut assumat humanam naturam necesse est.
Alioqui enim Deus in sua propria natura et substantia non potest dici
semen Abrahae.

Hanc definitionem David primum hinc colligit. Semen hoc est filius Dei
et aequalis Deo, et est talis rex, qui sedet ad dextram patris.

Deinde promissio dicit non solum regnaturum, sed etiam benedicturum.
Ergo simul erit sacerdos. Non enim de regno tantum, verum etiam de
sacerdotio agitur, et praecipua beneficia Christi complectitur
appellatio et officium sacerdotis. Ideoque David spiritu sancto
illustratus, addit iuramentum non ad regnum, sed ad sacerdotium:
‘Iuravit Dominus, et non 

[Seite 261]

poenitebit eum. Tu es sacerdos in aeternum etc.’ hoc est. Dominus meus
sedebit ad dextram Dei. Sed ita, ut non solum regnet, sed etiam
benedicat.

Haec excellens notitia fuit in Davide de Christo venturo semine ex sua
tribu et carne, et haud dubie agnovit et mirifice gavisus est, se tam
insigni gloria et honore prae aliis regibus cumulari, quando attulit
Nathan [Ps. 132, 11] ad eum promissionem: ‘De fructu ventris tui ponam
super sedem tuam.’ Inde collegit, benedictionem hanc derivari in
corpus et semen suum, et filium Dei nascendum esse ex suo semine.

Hoc nuncium cum gaudio accepit, cum audiret in populo Israel lineam
Abrahae in suam personam deducendam esse, ut ex suo corpore et sanguine
suo egrederetur hoc semen. Hanc gloriam antea nunquam ne cogitaverat
quidem. Sicut nec Maria tantam dignitatem sperare potuit, quod futura
esset mater Christi.

Cogitavit semen Abrahae esse dispersum, nec certo sciri, in quam
personam promissio derivata esset. Ibi Propheta ad certam tribum et
personam adstringit. ‘De fructu tui ventris, inquit, ponam super sedem
tuam.’

Magna omnino res fuit, quod scivit ex se nascendum esse filium Dei, et
benedictionem omnium gentium ex sua carne expectandam. Nec sibi tantum,
sed et toti orbi terrarum gratulatus est de repetita et derivata
promissione in suum corpus, ne vagarentur amplius animi, aut dubitarent,
unde expectanda esset redemptio Israel.

Haec gloria Davidis ideo diligenter notanda est, ut discamus discernere
vocationem, iustificationem et glorificationem. Multi vocantur, qui non
iustificantur, multi iustificantur, qui non glorificantur, sicut Abraham
aut David glorificati sunt.

Neque tamen ad iustificationem Davidis haec gloria pertinet. Nam
scriptura ipsa distinguit, et docet Deum iustificatis promittere et
donare [Ps. 149, 8 f.] insignia et gloriosa opera, quae commemorantur in
Psalmo CXLIX: ‘ad alligandos reges eorum in compedibus, et nobiles
eorum in manicis ferreis, ut faciant in eis iudicium conscriptum, gloria
haec est omnibus sanctis.’ Sic legimus sanctos excitasse mortuos.

Haec sunt opera glorificationis, sed per ea non sunt iustificati, licet
confirmati sint se esse in gratia et iustos. Nisi enim prius iustificati
fuissent, non fecissent ea.

Haec obiter volui monere propter ineptam illam argumentationem, quam
supra attigi: Abrahae dicitur, quia obedisti etc. Igitur operibus
iustificamur. Non enim confundenda sunt opera iustificationis.

[Ps. 110, 1] Porro quod in promissione ponitur: ‘possidebit semen tuum
portas inimicorum tuorum’: David his verbis expressit: ‘Donec ponam
inimicos tuos scabellum pedum tuorum.’

[Seite 262]

Ex hoc colligitur, quod semen hoc habiturum sit hostes et inimicos,
eosque varios, potentes et acres. Sed erit tamen victoria penes arenas
et stellas: maxime autem penes unicum filium. Ita enim videmus evenisse,
quod hic populus habuit capitales hostes, sed contra eos multas insignes
victorias, etiam corporales.

Sicut in libris Iudicum et Regum recitatur, quando etiam impii reges
Israel, Ahab, Ioas praeclaras victorias consecuti sunt contra
Philistaeos, Syros, Ammonitas, propter semen hoc, cui subiicit Deus
inimicos ad scabellum pedum.

Atque hae victoriae impiorum fuerunt, qui comparantur arenis in littore
maris et pulveri terrae. Sed stellae coeli, hoc est, pii veram
benedictionem adepti sunt in victoriis spiritualibus, quia possederunt
portas spirituales, hoc est, corpora et mentes subiectas imperio
Sathanae, illas converterunt ad fidem, atque destruxerunt portas
inferorum, regnum Diaboli, mortis, peccati et omnis generis adflictiones
cum animi, tum corporis, et pacem consecuti sunt in coelo et in terris,
ne horrerent amplius infernum, non expallescerent ad conscientiam
peccati et legis accusantis minas.

Hae longe praeclariores victoriae et caedes sunt, quam Ammonitarum,
Philistaeorum et similium. Congruunt autem haec pulcherrime cum [1. Mose
3, 15] prima promissione edita in Paradiso: ‘Semen mulieris conteret
caput serpentis’, etc. Sicut et aliae omnes, nisi quod alia est
clarior alia.

Nos quoque, qui credimus hoc semen esse benedictionem nostram, magnam
causam gloriandi et superbiendi habemus contra omnes portas inferorum et
Satanam ipsum cum omnibus squamis et compluribus suis. [Röm. 8, 37]
Ferre quidem hostium odia et saevitiam cogimur: ‘sed in his omnibus
superiores evadimus per eum, qui dilexit nos.’ Roman⌊orum 8.

Si sumus Christiani, et credimus in semen benedicens, quid ad nos, si
irascitur Diabolus aut mundus? rapiant sane, quae habemus, et occidant
corpus. Num detinebunt nos ideo in morte? Nequaquam, quia benedicti
sumus et certi de vita contra mortem, de gratia et benevolentia Dei
contra odia mundi.

⌊aei XI: ‘Omnia mihi tradita sunt a patre meo.’ Sacerdos est, quia
benedicit.

Haec omnia aptissima et facilima consequentia sequuntur ex illis
praemissis. Benedictio seminis Abrahae promissa pertinet ad meam domum.
Quia audivi ex Propheta Nathan: ‘De fructu ventris tui’ etc. Igitur
Christus 

[Seite 263]

promissus Abrahae nascetur de meo semine. Atque ita linea ab Abrahamo
ducitur in corpus Davidis.

Postremo animadvertit quoque sacerdotium Leviticum non ideo institutum
esse, ut esset perpetuum, quia alius benedictor promittitur, et offitium
benedicendi, quod antea ad tribum Levi pertinebat, iam ad tribum Iuda
transfertur.

Ibi apertissime retecta est facies Mosi, ut videret sacerdotium Levi
tantum umbram et figuram esse, quod inde etiam liquet, quia ante Mosen
promissio facta est Abrahae, venturam esse benedictionem ex semine
ipsius.

Vidit ergo aliud longe excellentius sacerdotium successurum Levitico,
quod benedicat cum Abrahae, tum Levitis, qui et ipsi sunt sub maledicto,
et propterea benedictione seminis opus habeant aeque atque alii. Huc
deinde accommodavit Melchizedec, et sacerdotium aeternum fore propter
semen aeternum statuit.

Haec ratiocinatio perspicua et facilis Davidi fuit, praemissae enim sunt
certae. Ego sum de tribu Iuda, Levitae non, et promittitur mihi Rex et
Sacerdos, qui sit benedictio omnium gentium. Igitur quicquid ordinatum
fuit a Mose de Levitica tribu, tantum est umbra futurorum, quia multo
ante illam ordinationem promissus est verus benedictor.

⌊i vigesimo quinto: ‘Facies omnia iuxta similitudinem, quae tibi
monstrata est in monte’, non frustra tam diligenter de similitudine
illa, sive typo moneri cogitavit, et statuit omnino Mosen ante oculos et
in conspectu habuisse benedictionem futuram per Christum. Moses enim est
umbra et figura praecedens Christum venturum. Verum igitur sacerdotium
statim ab initio mundi fuit, primum obscure, postea clarius Abrahae
promissum.

Ad hunc modum David et alii Prophetae diligenter scrutati sunt, et
expenderunt hanc sententiam. Ideoque recte et foeliciter potuerunt
interpraetari Mosen. Nempe quod legum iustitia et opera a maledicto non
liberent, sed illud unum credere, et amplecti plena fiducia sacerdotem,
qui Abrahae promissus est.

Erant quidem Levitae sacerdotes divinitus instituti, sed erant mortales,
ideoque benedictores tantum temporales: Qualis enim sacerdos, talis
benedictio: non poterant tollere peccatum, mortem, nec purificare corda.

Hinc dicit David, quod alius sit venturus, benedictor scilicet aeternus,
cuius regni non erit finis. Quin et Moses omnibus suis ordinationibus
occulte significat omnia ad domum Davidis trahenda.

Hinc Prophetae et omnes sancti ante Christum toties et tam anxie
clamant, veni, Domine: ut desiderantes intueri gloriam et lucem illam
seminis Abrahae et David, qua omnes pii in novo Testamento magno Dei
beneficio fruuntur.

Notanda autem est explicatio particulae universalis: ‘(OMNES GENTES 

[Seite 264]

BENEDICENTUR)’. Scripturae sanctae usitata videlicet, quod nihil
gentium benedictum sit, nisi per hoc semen. Eadem sententia est Ioannis
[Joh. 1, 9; 1. Tim. 2, 4] primo: ‘Illuminat omnem hominem’, item:
‘Deus vult omnes salvos fieri.’ Non quod omnes illuminentur, sed
quod universa benedictio dispersa per omnes gentes venit ex hoc semine.
Exclusiva per universali ponitur, quasi dicas, nusquam est lux, vita,
salus, nisi in hoc semine.

Sic igitur doctrina nostra clare confirmata est, et adversariorum
refutata. In Christo, non in nobis benedicimur, id est, certo debemus
statuere, quod per ipsum Christum contingat benedictio. Hoc qui
impugnant, quod Papistae faciunt, satis testantur se nihil de doctrina
pietatis intelligere.

[22, 19] Reversus est itaque Abraham ad pueros suos, et surgentes
venerunt pariter Beer saeba, habitavitque ibi Abraham.

Mirandum vero est, quod sanctissimus Patriarcha a loco tam sancto
revertitur. Si alicui nostrum fieret tam magnifica revelatio de
immolando filio, et accederet illa gloriosa promissio: ‘in semine tuo
benedicentur omnes gentes.’ Item colloquium et praesentia Angeli non
unius, sed totius militiae coelestis: Certe humana devotio suaderet, non
solum hunc locum colendum, sed etiam incolendum. Cur igitur Abraham hoc
non facit?

In libris Regum et Prophetis cernitur, quam furiosus sit populus
iudaicus in humana religione, elegerunt montes, colles, silvas, arbores,
ubi saltem potuerunt habere aliqua vestigia rerum a patribus gestarum.
Hinc instituerunt cultus et sacrificia in Gilgal, Bethel, Dan, Thabor:
ibi enim gestae fuerunt res insignes.

Sic Abraham habuit iustissimas causas manendi et colendi hunc locum,
praestitit summum sacrificium in eo loco religionis et reverentiae
divinae, tamen noluit celebrem facere ullo monumento, sicut infra
audiemus de Patriarcha Iacob, nepote ipsius, qui lapidem erigit eo loco,
ubi viderat scalam.

Posteritas Abrahae eiusmodi loca insignia patrum religione et sanctitate
sectati sunt et coluerunt. Ideo toties taxantur a Mose et Prophetis, et
Moses id summo studio agit, ut revocet omnes historias, Sacra, mirabilia
[5. Mose 12, 3 f.] et totum cultum ad locum, quem eligeret Dominus.
‘Cave, inquit, ne in quocunque loco offeras, sed eo tantum, in quo
memoria fuerit nominis mei.’

Ideo designat eis certum locum, et vocat tabernaculum Moed, id est,
statum, certum et fixum locum: id tabernaculum dedit Deus Mosi in certum
signum loci, quem elegisset, et addidit promissionem se habitare ibi,
adesse, audire vota et preces invocantium.

Sed ille ipse populus, qui maxime certum et definitum locum cultus
habebat, omnium maxime incertis et electitiis locis vagabatur et
errabat.

Est enim ea naturae nostrae deploranda perversitas, ut, quicquid Deus
mandat, non servemus nec magnifaciamus: quicquid autem Diabolus statuit,
id summo studio et devotione amplectimur et observamus, aedificamus 

[Seite 265]

altaria, sacella, templa, currimus Romam, ad S. Iacobum.1� Interim
negligimus Baptismum, Eucharistiam, Absolutionem et vocationem.

Et Papa hoc unum egit, ut tolleret locum fixum, seu tabernaculum, hoc
est, ministerium verbi. Ipse non curat, nec exercet verbum et
sacramenta, sed tollit et horribiliter vexat populum, indulgentiis
replet totum orbem, ubicunque loca et anguli electitii, ibi distribuit
indulgentias, ut confirmet errores et Idolomaniam.

Econtra Deus revocat nos ad locum, ubi est memoria nominis eius, ad
tabernaculum nostrum, quod est ministerium verbi: ubi sonat verbum, et
porriguntur Sacramenta secundum institutionem Christi, id verum Dei
tabernaculum est.

Si Papa pro se haberet tantum testimonium, quod Deus secum locutus
fuisset Romae, quemadmodum cum Abraha in monte Moriia, quis posset ei
resistere? Nunc proprio ausu, sine verbo, sub Petri nomine tantas
idolatrias confirmat, et suis impudentissimis mendaciis totum terrarum
orbem replet, ut opes mundi ad se rapiat.

Memorabile itaque exemplum Abrahae est, qui habuit iustissimas causas
aliquid hoc loco instituendi: vocatus est ex Beerseba in montem Moriia
autoritate divina, praestitit sacrificium maximum et admirabile, quia
paratus fuit proprium filium immolare, et audivit verbum Dei de coelo in
timore et fide: tamen nihil tentat, non convocat populos ad celebrandum
aut colendum hunc locum.

Moses hoc singulariter descripsit nobis in exemplum et doctrinam, ut
nihil tentemus, aut audeamus in rebus divinis. In aliis rebus sive
politicis, sive oeconomicis abunde est, ubi te exerceas, et facias
offitium audenter secundum verbum Dei. Sic contra Turcas iuberis esse
audax, fortis et confidens. Sed in religione prohibita est prorsus omnis
audacia et temeritas, omnia studia et electiones propriae, sicut passim
ab omnibus Prophetis taxantur.

Abraham nihil addit ad religionem ultra vocationem: quanquam hic locus
sanctissimus esset, et sanctissimae personae, Angeli, Abraham, Isaac ibi
constitissent et morati essent, tamen avertit sese ab his omnibus, et
abit. Cogitavit enim: quod debui, feci, sacrificavi filium, sicut iussus
sum: Non autem mandat Deus, ut hic cultum instituam. Nihil igitur
audebo, atque ita ab omni temeritate et audacia abstinet, manet in
timore DOMINI, et expectat eius vocationem paratus obedire et sequi,
quocunque eum vocaret Deus.

Doctrina igitur huius loci est, In religione ante omnia quaerendum esse,
quis iussit? Seneca ait. Non quis, sed quid dicatur, attende. Id
praeceptum in oeconomia et politia locum habet. In Ecclesia vero et
religione invertendum est, et quaerendum non Quid? sed Quis? In homine 

[Seite 266]

est aliqua sapientia ex lumine rationis divinitus insito. Sed quia
hominis proprium est errare et falli, ideo, quid dicatur, attendendum
est, non quis dicat, non innitendum personae.

Sed in Ecclesia consideretur Quis, Qualis, Quantus sit, qui iubet: id si
non fit, Diabolus facilime immutat Quis, Qualis, Quantus, in Quid,
Quale, Quantum.

Achas cogitat de insigni cultu Deo praestando, immolat filium exemplo
Abrahae. Sed peccat graviter. Nam Quis, hoc est, Deus non iussit: Mincha
sive vitulum offerri mandavit, hoc ipse negligit, et Quid pro Quis
arripit.

Haec in Ecclesia saepe monenda et diligenter agitanda sunt, ut simus
contenti doctrina semel tradita. Hanc si secuti essemus ante haec
tempora, haud unquam coenobia, peregrinationes, indulgentias, sacrificia
pro defunctis amplexi essemus. Quilibet pastor in sua Parochia docuisset
verbum Dei, et Ecclesia acquievisset Verbo, Baptismo, Caena Domini,
Absolutione, Consolationibus in morte et vita. Singuli deinde fecissent
suum offitium in functionibus civilibus et oeconomicis, sive servi
essent, sive domini, Magistratus seu subditus. Ista portenta
Papisticarum abominationum nunquam irrepsissent in Ecclesiam.

Sic enim Abraham se gerit, relicta religione, Angelis, conspectu Dei in
monte Moriia, quo tum nullus sanctior in toto orbe fuit. Sonuit enim ibi
vox et promissio divina: omnibus illis tergum vertit: tanti facit
vocationem et ministerium verbi: Cum Deus nihil iubeat, nihil tentat,
sed revertitur ad operas oeconomicas, gubernat familiam, uxorem, servos:
ubi plane nihil spirituale aut ecclesiasticum apparet, ea enim relinquit
in monte Moria, nec moratur eum Angelorum apparitio, sed redit ad pueros
et asinum.

Haec si audiret religiosus aliquis Heremita aut Monachus, detestaretur
Abrahamum. Num enim is sanctus Patriarcha est, qui relinquit locum tam
sacrum, ubi Deus habitat cum Angelis: et vadit ad asinum, exercet opera
oeconomica, popularia, sordida et stabularia? Qualis haec est sanctitas?
Mirum enim est, quantus sit apud istos contemptus horum: et id unum
religionem et sanctitatem ducunt, deserto mundo, hoc est, patre, matre
et civilibus offitiis secedere in angulum desertum.

Hieronymus alicubi tantopere praedicat hanc sanctimoniam, ut dicat
matrem et patrem occurrentem monacho ingressuro monasterium, et
cupientem eum retrahere, reiiciendum et proculcandum esse. Impia haec et
detestanda vox est. Quin te, Hieronime, conculcamus, cum tua Bethlehem,
cucullo et deserto. Quia ministerio verbi divini vocor, non in
Bethlehem, sed in parochiam ad Ecclesiam, ad audiendum verbum Dei, 

[Seite 267]

ibi habitat Deus, ibi sunt custodes Angeli, ibi audio honore esse
afficiendos parentes, serviendum vocationi pie et fideliter. Si Deus
alio me collocare volet, vocabit me, sine vocatione, sequatur te et
alios Diabolus.

Honorabo igitur, non conculcabo parentes propter verbum et mandatum Dei.
Si autem a Baptismo, fide et obedientia Dei deficio, quod omnes Monachi
fecerunt, quae potest esse sanctitas aut cultus Dei?

[Mark. 10, 29] ‘Propter ME, inquit Christus, et propter NOMEN MEUM
relinquetis fratres, sorores, patrem, matrem, uxorem, filios, agros’:
non vestro arbitrio aut electione deseretis parentes, cum maxime opera
et ope vestra opus habuerint. Similis impietas apud Iudaeos quoque
invaluerat, quam taxat [Matth. 15, 5] Christus. Matth⌊aei 15. Cum
sacrificium longe sanctius esse docerent, quam obedientiam erga
parentes: Corban, hoc est, donum et sacrificium plus tibi proderit, quam
honor: atque ita tollebant specie sanctitatis et religionis parentum
statum et dignitatem, ad suam avaritiam explendam.

Haec doctrina ut multis hactenus agitata et diligenter explicata est:
ita assiduo est repetenda propter adolescentes et teneram aetatem, quae
est seminarium Ecclesiae, ut discant, ibi persistendum et manendum esse,
ubi DEUS loquitur, et ad ea officia adsuescant, quae sunt mandata
divinitus: nisi alio vocentur, aut expellantur, ut quando Tyranni
proscribunt, et eiiciunt suis functionibus pios.

Spontanea electio et voluntaria in religione arridet quidem carni, et
rationi est admodum plausibilis. Sed si sequeris, perinde facis ac illi,
qui relicto tabernaculo ad arbores et lucos currebant. Id diabolicum
est, non divinum. Et Paulus etiam damnat electitias religiones, ubi non
adest verbum vocans, sed tantum voluntas eligens et instituens.

Moses igitur diligenter hoc annotavit, quod non voluit Abraham manere in
loco isto sacro, cum peregisset sacrificium. Sed reversus est ad Laicas
operas et sordidas, et ad suos cultus liberos adhuc, nondum ulli loco
alligatos. Adhuc enim vagabatur, non habebat cultum fixum: sed iubente
Deo quandoque offerebat.

Redit igitur ad pueros sive servos et asinum: atque ibi haud dubie
instructo convivio cum servis et filio epulatus est. Sacrificium enim
convivium lautum et hilare adiunctum habet, tanquam suum substantiale.

Sicut in lege, quando offerebantur pecudes, adeps incendebatur, armus et
pectusculum dabatur sacerdoti. Reliqua caro erat offerentium, si non
erat holocaustum. Sedebant igitur coram Domino, et laeti epulabantur, et
gratias agebant Deo.

Fuit et gentibus usitatum, ut in sacrificiis epularentur, et nos ex isto
ritu gentili diebus festis splendidius vivimus et vestimus. Sic Abraham 

[Seite 268]

quoque sedit in radicibus montis apud asinum, et cum servis et filio
convivatus est.

Mira vero res est, quod post tantam tentationem de immolando filio
statim potuit sese colligere, et sereno animo esse. Apparet fuisse eis
hoc in more, etiamsi nondum esset praeceptum in lege, sicut postea a
Mose ordinatae sunt epulae post sacrificia. Recepto igitur filio et
mactato ariete uterque, parens et filius, ex animo laetantur, et haud
dubie totam rem magno gaudio servis commemorarunt, et Deum gratis animis
praedicaverunt. Post haec redierunt Beerseba ad Saram, unde egressi
fuerant relicto sanctissimo loco, sacrificio, Angelis et conspectu Dei.

[22, 20 –24] Et factum est, postquam haec gesta sunt, ut nunciaretur
Abrahae a dicente: Ecce, peperit et ipsa Milca filios fratri tuo Nahor.
Nempe UZ, primogenitum suum, et Buz, fratrem eius, atque Kemuel, patrem
Syrorum. Sed et Chaesed, et Hazo, et Pildas, Iidlaph atque Betuel.
Betuel vero genuit Rebeccam: octo istos genuit Milca Nahor, frater
Abraham. Sed et concubina eius, nomine Rehuma, genuit quoque Tabah et
Gaham, Tahas et Maacha.

Vicinae regiones sunt Syria et Canaan. Sed Abraham ignoravit hactenus,
quid fieret apud fratrem Nachor, qui in Haran cum uxore sua manserat.
Scribit igitur Moses nunciatum ei esse de familia et sobole fratris:
quod genuisset ex Milca octo filios, et ex concubina quatuor, sunt
duodecim personae praeter Rebeccam.

Meminit autem huius genealogiae scriptura sancta. Primum, quia facit
Nahor propemodum patrem Patriarchae Iacob recto numero et perfecto in
prole masculina et foeminina. Filios enim genuit duodecim et filiam
unam, quemadmodum et Iacob. Deinde propter Rebeccam et sponsalia cum
Isaac aliquanto post contracta.

Porro hic locus superiorem quaestionem explicat capite undecimo, et
ostendit. Nahor esse maiorem natu fratre Abraha, quia tam numerosam
sobolem habuit, quae hic recensetur. Item Bathuel habet filiam Rebeccam,
neptem Nachor, quando Abraham octuaginta annos habet. Igitur coniectura
hinc sumitur Abraham non esse primogenitum.

Apud Hebraeos quidem habetur pro primogenito. Aran pro secundo. Nahor
pro tertio genito. Sed si hoc ita est, quomodo Milca et Sara, filiae
Aran, potuerunt nubere duobus fratribus: Nahor et Abrahae? Sequitur enim
Aran anno octavo aetatis duxisse uxorem, et genuisse Saram, quod est
absurdum prorsus. Hanc Iudaeorum opinionem solus lyra impugnat, et
concludit Abraham ultimo genitum esse, et 60. annis minorem fratre,
idque probabilibus coniecturis et argumentis probat, quae supra
recensuimus.

[Seite 269]

[Apg. 7, 4] Sed Stephanus in actis magis me movet, qui ait Abraham esse
egressum post mortem patris: inde sequitur, annos sexaginta addendos
esse ad aetatem Abrahae, qua egreditur, si historiam inspicias, et annos
Thare patris numeres. Sed si numeres ab anno septuagesimo Abrahae, sicut
in omnibus supputationibus vulgo fit, intercidunt sexaginta anni, ut
supra quoque monuimus. Sicut et in libris Regum viginti anni
desiderantur. Ita fere centum annos amittimus.

Videtur autem singulari consilio scriptura sancta hos annos abscondisse
propter diem extremum, cuius horam aut annum Deus incognitum esse
voluit. Fieri enim potest, ut praevertat cogitationes aut expectationem
piorum annis 100, 160, aut amplius.

Altera quaestio de Sara sive Iisca et Milca supra tractata est. Fuerunt
tres fratres, Haran primogenitus, qui moritur in UR Chaldaeorum, et
relinquit duas filias: Milcam et Iiscam, quas Thare recipit in fidem et
tutelam suam. Medius frater est Nahor. Tertius Abraham.

Hi duo duxerunt duas sorores, neptes sive filias fratris sui Haran, quia
tunc temporis eiusmodi nuptiae adhuc fuerunt liberae.

Caeterum inter illos duodecim patres dicit Moses Kemuel esse patrem
Syrorum. Sed hoc nomen prorsus exolevit et periit, neque ulla alia eius
mentio fit in sacris literis.

UZ nomen habet a ligno, vel ab arbore: faciunt vero et hunc patrem [Hiob
1, 1] Syrorum, et hoc nomine appellatur terra UZ, in qua Hiob natus est,
ut S. Hieronymus dicit. Multi adfirmant Hiob ex stirpe et posteritate
Esau fuisse, in qua opinione et ego aliquando fui. Sed mutavi
sententiam, et magis credo eum ex Mesopotamia in Syria oriundum esse.
Inde enim recitatur in historia eius vicinos Chaldaeos depopulatos agros
diripuisse domum, et abegisse pecora Hiob. Existimo igitur fuisse Hiob
potentem et opulentum dominum, qui aliquam partem Mesopotamiae
occupavit, vicinam Chaldaeis et Babiloniis.

Buz etiam princeps aliquis fuit, et tenuit patrem Mesopotamiae. Hinc
Elihu Buzites dicitur, filius Baracheel, qui tam odiose disputat
adversus afflictum Hiob, et multis convitiis eum onerat. Apparet igitur
Nahor habuisse Ecclesiam satis magnam et celebrem, in qua fuerunt multi
magni viri, quales non habuit Abraham in sua Ecclesia.

Hieronymus autem scribit doctissimos scripturarum adfirmare, hunc Elihu
esse Bileam. Numeri 23., qui fuit insignis Propheta et Doctor in
Mesopotamia, qui revelata eloquia Dei, sicut ipse se iactat, et multae
[4. Mose 23, 7] illustres Prophetiae creditae sunt a Deo. Quando igitur
dicit: ‘rex Moab vocavit me Bileam de Haran’, id est, de Syria,
significat se ex aliqua parte vocatum, ubi hi patres habitaverunt, qui
hic recensentur, et apparet sane fuisse praestantes viros, et tenuisse
regnum aut imperium florens et bene constitutum.

[Seite 270]

�, et habitasse super flumen filiorum Ammon, hoc est, super fluvium
Tigrim vel Euphraten.

Fuit magnus Vir, sed horribiliter lapsus est, ut testatur eius historia.
Habuit maximas Prophetias similes Danielis vaticiniis de Alexandro
magno, de Romano imperio vastaturo regnum Israel et Iuda. Hunc igitur
Bileam ortum esse dicunt a Buz, filio Nachor, et attigit tempora Mose,
qui duo fuerunt summi Prophetae illius aetatis. Bileam ex Mesopotamia
accersitus est contra Mosen, qui venit ex Aegypto: et Bileam revera
habuit verbum Dei, et benedixit Israel.

Caput vigesimum tertium. 

Caput XXIII.

[23, 1.2] Porro vita Sarae fuit centum annorum et viginti annorum atque
septem annorum: Hi anni vitae Sarae. Et mortua est Sara in Kiriat Arba,
ipsa est Hebron in terra Chanaan. Venitque Abraham, ut plangeret Saram,
et fleret eam.

Primum ne videamur ignorare, aut non legisse Iudaeorum cogitationes,
Paucis eas recensebimus. Comminiscuntur enim hoc loco mysteria annorum
aetatis Sarae: quia Moses non simpliciter dicit centum viginti septem
annos, sicut usitate loquimur: sed singulis numeris singulos annos
addit: Centum anni, viginti anni, septem anni. Hoc ideo fieri dicunt, ut
significetur Saram tam fuisse formosam anno centesimo, quam fuit
vigesimo: ac non minus pudicam et castam fuisse vigesimo anno, quam
fuerat anno septimo.

Concedamus sane illis haec figmenta, pietatis adfectu excogitata, ut
commendetur insignis pudicitia et forma honesta sanctissimae
Patriarchae, et talibus laudibus dignissimae. Id enim et nos solemus
post mortem amicorum et propinquorum, laudes et virtutes eorum
recitamus, vitia tegimus, et quae digna sunt commendatione, proferimus,
ut hac ratione luctum et desiderium nostrum leniamus.

Sed ridiculum fuerit, si velis hinc generalem regulam aut Canonem
facere, et accomodare ad omnes annorum numeros. Sicut supra cum
Patriarcharum anni numerantur, si similis collatio annorum vitae in
singulis institueretur, absurdum plane foret.

Miror autem eos hoc non perpendisse potius, cur Moses dicat in plurali
numero: vitae Sarae, quasi dicat. Sara habuit vitas, illa utilior esset
consideratio. De annis vitarum Sarae.

[Seite 271]

Significatur enim ingens et infinita diversitas mutationum, casuum,
periculorum, et diversissima genera vitae, quae Sara vidit et tulit.
Nata est et nupsit in Babilone, mox educta cum marito habitavit in
Haran, postea in terra Chanaan: ibi peregrinatus est Abraham: tandem in
Aegyptum et Gerar venit. Has mutationes et migrationes molestissimas
sanctissima mater magno animo pertulit, et in omnem eventum omnium
malorum fuit tolerantissima.

Ac talis revera vita humana in universum est, ut recte vitae possint
dici propter mirabilem omnium rerum vicissitudinem. Toties enim morimur,
quoties nova tentatio oritur, et vicissim vivificamur, quando erigimur
et consolationem accipimus.

⌊inthiorum 13.: ‘Cum essem parvulus, loquebar ut parvulus, sapiebam
ut parvulus, cogitabam ut parvulus. Quando autem factus sum vir, abolevi
ea, quae erant parvuli.’ Tales mutationes sunt vitarum humani generis.
Ideo tota illa successio aetatum in singulis hominibus merito vitae
vocantur, quia quolibet septennio mutamur in alium habitum, adfectum,
sensum. Summa, morimur et vivificamur.

Tertio septenario subeunt cogitationes de coniugio, cum fueris coniunx,
succedunt curae domesticae aut Reipublicae, quando legeris in senatum,
adhiberis ad deliberationes et consilia principum, ibi novos mores et
novam cutem induas oportet. Plurimae enim ferendae erunt molestiae,
onera, difficultates, odia vicinorum et sociorum. Saepe etiam dignitatis
et existimationis diminutio. Hae tam variae innovationes et mutationes
faciunt varias vitas.

Id Moses significare voluit, quando dicit vitae Sarae, quasi diceret,
saepe pro diversitate locorum et hominum, animum et mores diversos
induit Sara: ubi venit in aliquem locum, quo putavit se suaviter et
tranquille victuram, coacta est mutare locum, et cum loco consilia et
adfectus. Ideo illa sancta mulier multas habuit vitas. Haec digniora
fuissent observatione. Quanquam facile crediderim centesimo anno eam
aeque formosam fuisse, ac vigesimo anno fuit.

Deinde multo magis illud considerandum est, quomodo Abraham pulchram
orationem funebrem fecerit de Sara. Nulla enim alia matrona tam celebris
est in sacris literis: describuntur anni, vitae, mores eius et
sepulchrum. Ideo Sara fuit unica illa gemma in oculis Dei unice dilecta:
[1. Petri 3, 6] et merito inducitur a Petro exemplar omnium sanctarum
mulierum, ‘quae appellavit, inquit, Abraham Dominum, eius filiae
factae estis vos’, proponit eam tanquam matrem omnibus matronis
Christianis.

[Seite 272]

Aliarum Patriarcharum ne mortem quidem annotavit scriptura: ut de Eua
nihil meminit, quot annis vixerit, ubi mortua sit. Rachel scribitur
laboribus partus extincta esse. Reliquas omnes praeterit et involvit
silentio, adeo ut nec Mariae, matris Christi, mortem cognitam habeamus.
Sola Sara hanc gloriam habet, quod annorum numerus certus, tempus mortis
et locus sepulchri describitur. Magna igitur laus est, et certissimum
argumentum fuisse eam preciosam in oculis Dei.

Pertinent autem haec non tam ad Saram, quae iam defuncta est, quam ad
nos, qui sumus adhuc superstites. Maxima enim consolatio est audire
exitum et mortem istius sanctissimae Patriarchae et omnium patrum,
quorum collatione nos nihil sumus, nihil differe a nostra morte. Sed
aeque deformem et ignominiosam fuisse, ac nostra est. Corpora eorum sunt
sepulta, corrosa a vermibus, defossa in terram propter foetorem, non
aliter ac si non fuissent sanctorum exuviae, cum tamen fuerint
sanctissimi homines, et quamvis defuncti, tamen vere in Christo vivunt.

Propter nos igitur haec scribuntur, ut sciamus sanctissimos patres et
matres eadem passos, quae nos pati solemus, de quibus tamen certum est,
quod in oculis Dei vivant, et quos ego credo resurrexisse cum Christo,
Abraham, Isaac, Iacob, Adam etc.

Atque haec videtur fuisse causa Abrahamo, cur tantopere laboraverit de
sepultura, ne mortua sua Sara sepeliretur in aliena terra. Sicut idem de
Isaac postea audiemus, Iacob item et Ioseph noluerunt in aegypto
sepeliri, sed in terra Chanaan.

Haec cupiditas argumento est indidisse eis Deum hunc animum, ut cuperent
et vellent sepeliri in hac terra sibi promissa, certa spe, resuscitandos
se esse cum Christo. Ideo ibi locum sepulchri esse voluerunt, ut non
procul a venturo semine quiescerent. Hebron enim distat duobus aut
tribus milliaribus ab Hierosolyma. Igitur haud dubie cum Christo
resurrexerunt nobis in consolationem, ne timeamus mortem, quando videmus
illam horribilem figuram corporum nostrorum post mortem.

[1. Thess. 4, 18] Hi, qui nullam spem habent resurrectionis futurae. 1.
Thess|alonicensium 4., nihil curant, nec cogitant de futura vita. Nobis
vero haec scripta sunt, ut recordemur, quomodo ab initio mundi omnes
sancti extincti sint, et redacti in eosdem foetores et cineres, sicut 1.
Cor⌊inthiorum 15. Paulus [1. Kor. 15, 43] ait: ‘Seminatur in
ignominia’, eandem corruptionem et ignominiam passi sunt, non obstante
eo, quod fuerunt sancti carne et spiritu.

Sic enim visum est Deo ex vermibus, ex putredine, ex terra corruptissima
et plena foetoris excitare corpus pulcherrimum supra omnem florem,
balsamum, solem ipsum et stellas.

Haec ideo moneo, ut adficiant nos exempla istorum sanctorum. Nam qui
infirmi fide sunt, magis moventur, et dulcius quasi trahuntur ad
consolationem hisce exemplis inferioribus, quam exemplo Christi. Quia
enim 

[Seite 273]

Abraham, Isaac, Iacob, Sara sic moriuntur, cogitat pius animus, quamvis
infirmus adhuc. Cur ego recusem, aut abhorream a communi omnium
sanctorum sorte?

Infirmis enim incurrit in oculos non tam imbecillitas propria, quam
horribilis illa species cadaverum. Ideo cogitant: Si haberem tale
corpus, quale Christus habuit, quod mors non potuit corrumpere, nec
vermes arrodere, maiore animo summum diem expectarem. Mors Christi
quando in exemplum proponitur, videtur quodammodo non esse mors, quia
tertia die resurrexit. Magis igitur adficiuntur et confirmantur infirmi,
quando vident corruptionem corporum Patriarcharum similem esse nostrae
corruptioni.

Sed qui sunt fortiores in fide, contemnunt simpliciter mortem, et ei
superbe illudunt et insultant. Quid est mors? inquiunt, quid infernus?
Christus, filius Dei, mortuus est, et sub legem factus, is moriendo
mortem devicit, et vitam nobis restituit.

Si sic firmi essemus, et indubitanter credere possemus Christum pro
nostris peccatis esse mortuum, et resurrexisse ad nostram iustitiam et
vitam, nihil terroris aut pavoris in nobis haereret. Est enim mors
Christi Sacramentum quoddam certificans nos, mortem nostram nihil esse.
Sed infirmi magis exemplis moventur, quam Sacramento. Magnitudo enim
personae Christi facit, ut non tam facile penetret animos, et persuadeat
contemptum mortis.

Haeremus igitur in similitudine exemplorum, sicut ipse ego aliquando
plus delector exemplo Sarae, quam Christi. Causa est infirmitas fidei:
Dulcius arridet et magis consolatur me mors Sarae, cum sciam fuisse
sanctissimam foeminam, et tamen audio tam turpiter mori, sepeliri,
oblivioni tradi, tanquam raptam a conspectu non tantum hominum, sed et
Dei et Angelorum. Id si ipsi contigit, non movebor, etsi mihi idem
accidat.

⌊inthiorum 5. [!]: ‘Mors, ubi stimulus [Kol. 2, 15] tuus?’
Col⌊ossensium 2.: ‘expolians principatus et potestates traduxit
confidenter, palam triumphans de illis in semetipso.’ Ibi Paulus
admodum ridicule et contemptim de morte loquitur.

Quia Christus illi non solum est exemplum, sed etiam Sacramentum, quod
plenius et multo sublimius est exemplo. Quicquid enim deest in exemplo,
multipliciter et in infinitum supplet sacramentum. Sara non est pro me
mortua, nec potest mihi vitam conferre. Haec autem maiestas et pondus
est Sacramenti. quod habet vim vivificativam, quae mihi redditura est
vitam in resurrectione mortuorum.

[Seite 274]

Sarae exemplum est quasi Rhetorica trahens, alliciens et suadens
contemptum mortis. Sacramentum vero id facit et operatur in meo corpore,
quod in Abrahamo et multis sanctis resuscitatis factum est.

Ideo exempla non sunt reiicienda: quia suaviter rhetoricantur. Sed
Christi exemplum, quia simul est sacramentum, est in nobis efficax, non
tantum docet sicut patrum exempla. Sed efficit id, quod docet, dat vitam
et resurrectionem et liberationem a morte.

Sanctorum exempla docent moriendum esse, et persuadent, ut mortem aequo
animo feramus. Christi autem exemplum ultra hoc dicit: Surge, sis vivus
in morte, putredo tua fiet clarior et speciosior sole. Quia est
Sacramentum, quod testatur et certos nos facit, non tantum docet aut
suadet, sed necessario probat et concludit Christi mortem nobis largiri
vitam.

Qui sunt igitur infirmi, et habent pavidas conscientias, recte faciunt,
quando proponunt sibi exempla sanctorum, quibus alant, et paulatim magis
ac magis fidem exuscitent. Deinde vero meminerint et hoc, quod in
exemplo Christi deest, quo ad corporalem ignominiam, non enim
ignominiose corruptus et corrosus est, id abunde pensatum et impletum
esse in cruce et in horto, si quis vidisset horribiles illas angustias
et poenas spiritus et animae, quas sensit in horto, dixisset: O quam
gloriosa mors fuit Abrahae et Sarae prae illa cruce Christi. Quod igitur
defuit in corpore, impletum est in spiritu.

� Supra .18. Vallis Mamre vocatur, cur id fiat, grammatici certant, et
adhuc sub iudice lis est. Noster interpres vertit, in civitate Arbeae,
ut sit nomen proprium Arbea. Sicut nos germanice quaedam oppida vocamus
Halberstad, Carlstad.

Si Etymologiam spectes, Kiriath Arbe idem est, quod civitas quatuor sive
tetrapolis.2� Hanc sequitur Hieronymus et appellationis hanc causam
assignat, quod sint ibi sepulti quatuor Patriarchae cum uxoribus suis.
Adam, Abraham, Isaac et Iacob. De tribus posterioribus quidem non est
dubium: Sed de Adam et Eua nemo facile probaverit.

[Jos. 14, 15; 20, 7] Ex Iosua autem colligere licet Hebron ante vocatam
esse Cariath Arbe, et civitati nomen inditum esse a principe quodam
Arba, qui fuit magnus inter Enakin, id est, inter illos gigantes. Fuit
vir praestans sive virtute et sapientia, sive viciis infamis, aut
quacunque de causa magnus et celebris.

Sic nobis Carlstad vocatur a Carolo, qui fuit magnus inter Reges.
Halberstad a quodam Alberto, qui praestantissimus fuit nobilium. Nomen
autem habuit Arba a numero, sicut Latini Quintium, Octavium, Nonium
dicunt.

[Seite 275]

Non igitur probo illam opinionem Hieronymi, quod eo loco conditum esse
ait Adamum. Quia per diluvium totius orbis tanta dissipatio et confusio
facta est, ut priorum monumentorum nulla extiterint vestigia. Sicut
totus mundus incomparabiliter deterior est factus priore illo, tum in
fructibus, tum in hominibus. Paradisus laceratus et vastatus est, neque
quisquam novit, ubi Adam aut Eua, aut alii patres sint sepulti. Ideo nec
sepulchra, nec vestigia eorum ulla apparuerunt.

Comminiscuntur et aliam fabellam, dicunt Adam sepultum esse in monte
Calvariae, ubi postea Christus crucifixus est: quo volunt significare
Christum mortuum in sepulchro Adae, vel ubi stetit arbor scientiae. Pia
figmenta sunt, sed mihi verisimile videtur locum paradisi fuisse circa
Hierosolimam.

Mira vero res est et observatu digna propter varias migrationes, quarum
toties meminimus, quod Moses dicit Saram mortuam in Hebron, cum paulo
ante narraverit habitasse Abraham, Saram et Isaac in Gerar, tutos
benevolentia et defensione Regis Abimelech.

Cum nasceretur Isaac, fuit Sara nonagenaria, hoc autem tempore Isaac est
.37. annorum, cum quibus simul et animi et corporis vires accrevisse
necesse est. 20. annos habuit, cum esset immolandus, ab eo tempore
reliqui fuere 17. anni ad mortem matris Sarae. Interim mortuus est
Abimelech, et successit alius, ut fit, dissimilis priori. Mutato autem
rege, populi etiam animus mutatus est, et cum in aula, tum in populo
recruduit odium et invidia erga Abraham, quem viderant hactenus
crescere, et magnas opes acquirere. Itaque iniustis odiis et iniuriis
exagitatus et pulsus cessit, rediitque in vetus hospitium Hebron,
alioqui nullam causam migrandi habuisset.

Abest autem forte Abraham peregre eo ipso tempore, quo moritur Sara,
occupatus negotiis domesticis, vendendis fundis et possessionibus, quas
tenuerat in Gerar, aut similibus. Deus id ei non revelat, nec domi
detinet, sed sinit, ut exspacietur. Misit autem haud dubie Sara nuncium,
dum decumberet, qui maritum revocaret, sed mors ipsam occupat, antequam
redeat. Cum igitur revertitur in Hebron, invenit domi coniugem mortuam.

Ista propter nos scribuntur, si quando eadem et nobis accidant, ne quid
inusitatum aut novum evenire cogitemus prae illis sanctissimis et Deo
carissimis hominibus. Plena enim luctus et doloris res est amittere
suavissimam coniugem, et quidem te absente.

Venit autem, ut Moses inquit, ad plangendum Saram: Non potest eam
revocare in vitam, nec vocat eam amplius uxorem suam, ut sequitur, sed
mortuum suum, quod admodum patheticum est. Obversata est haud dubie
oculis et animo ipsius virtus, pietas, consuetudo totius vitae, mores
placidi et suaves, ingenium mite, reverens et amans mariti, quae omnia
insignia in eo fuisse toties dictum est.

[Seite 276]

Sed quid hoc? Moses dicit venisse Abrahamum ad plangendum et flendum.
Tantusne vir ploravit, luxit, induit vestem lugubrem, incessit tristi et
demisso vultu? ubi ille victor et triumphator tot exiliorum et
peregrinationum per Syriam, Aegiptum et per totam terram Canaan? qui
profligavit quatuor reges, et Loth liberavit, filium dilectissimum
obtulit, cuius nihil simile in ulla historia extat, voluit fieri
mactator eius filii, qui erat spes futurae posteritatis et promissionis,
atque ita illum summum adfectum fortiter vicit et occidit.

Quare ergo flet? Quare hic non virum se praebet? Non aliter se gerit, ac
si absque illo tanto spiritu et motibus heroicis esset, non exercitatus
ullis unquam periculis aut adversitatibus.

Respondeo. Probat hoc exemplo scriptura sancta, Deo non displicere,
plangere aut flere mortuos parentes, coniugem aut amicos. Imo vitium est
non flere. Sicut mundus, qui totus est leprosus, ἀστοργίαν,
quae est non moveri adfectu et amore coniugis, liberorum aut
propinquorum, appellat fortitudinem. Sed insania est et furor, non
virtus.

Sancti patres fuerunt tenerrimi homines, et natura puriores, ideoque
στοργάς excellentiores habuerunt, quam alii insensati. Quo enim
sanctior quis est, et quo propius Deum cognoscit, hoc magis intelligit
et adficitur creaturis.

Ad luctum autem pertinet, ut ex animo doleas et tristeris, adeo ut
tristis vultus, lachrymae, gemitus, ploratus dolorem ostendant. Ideo
clare scribit Moses et commendat in Abrahamo planctum et fletum. Ac vide
quomodo ploret Iacob propter Ioseph. Moti igitur sunt sancti patres
humanae naturae casibus et calamitatibus, fleverunt cum flentibus, non
fuerunt stipites et trunci, sed habuerunt motus et adfectus tenerrimos.
Quia habuerunt agnitionem Dei. Qui autem cognoscit Deum, etiam creaturam
novit, intelligit et amat. Quia divinitatis vestigia sunt in creatura.

Cum in principio crearet Deus coelum et terram, primum vestigium patris
erat substantia rerum, postea accessit forma. Tertio bonitas. Istam
differentiam in creaturis observant soli pii, impii non agnoscunt, neque
enim Deum nec creaturas norunt: multo minus usum earum.

Pertinet autem ad usum rei spiritus sanctus. Qui usum rei videt,
spiritum sanctum videt, qui formam rei sive pulchritudinem cernit,
filium videt. Qui substantiam et durationem rerum considerat, videt
patrem. Haec tria non possunt separari, substantia, forma et bonitas.

Avarus vero tantum videt in pecunia substantiam, figuram, pondus: non
autem, quod sit vestigium filii, animadvertit, nec usum rei, hoc est, ad
quid prosit, cogitat, nimirum ad gloriam Dei principaliter, deinde ad
utilitatem proximi. Impii non cernunt bonitatem rerum, tametsi
substantiam et formam aliquo modo aspiciunt. Sic ἄστοργος non
videt usum coniugis aut liberorum.

[Seite 277]

Abraham autem intellexit, in quem usum data sit ipsi Sara, non ad
libidinem, sed in adiutorium regendae familiae, generationis et
educationis liberorum. Impii quia hoc non intelligunt, non adficiuntur,
sed tantum saxa sunt. Ac sane stupor et ἀστοργία talis signum
est leprosae naturae.

Scribuntur ergo haec in commendationem Abrahae, et ut discamus [1. Mose
19, 27] laudabile esse, plorare pro amicis. Sicut supra cap⌊ite 19.
ploravit pro Sodomitis, quamvis frustra. Quia cum simus homines, sentire
nos oportet inclinationem conditam a creatore, et inditam cordi nostro,
ne simus bestiis similes.

Diligenter igitur notanda est haec descriptio patriarcharum, quos ita ob
oculos nobis posuit scriptura sancta, quod sint similes nobis, moveantur
humanis adfectibus, loquantur sicut homines: Quia humana loquela,
adfectus, cor et anima sunt creaturae Dei, licet per peccatum originale
viciata.

Spiritus sanctus laudat naturales adfectus, et quidem in summis viris,
qui fuerunt clari virtute, pietate et rebus gestis: Non fuerunt
stipites, aut trunci, aut τετυφωμένοι, quales non moventur
ulla re sive laeta, sive tristi. Piorum est adfici calamitatibus,
gaudiis, fortuna bonorum, et dolere etiam de adversariorum periculis, et
hosce adfectus gubernat in piis spiritus sanctus.

Sicut ergo quilibet alius dolet de amissa uxore, sic et sancti luxerunt
suorum interitum. Et est honestus et pius luctus. Alii non lugentes
gloriantur de quadam fortitudine et constantia animi. Sed
ἄστοργοι sunt et imperiti et negligentes rerum, hoc est
creaturarum Dei.

Luget igitur Abraham, quia amisit Saram coniugem suam, piam et honestam
matronam, quae rexit familiam et totam domum satis magnam et amplam,
amisit lucernam domus suae, quae domesticis praeluxit omni genere
virtutum, fuitque regina reginarum et mater matrumfamilias. Haec de
adfectibus humanis et luctu de defunctis praesens exemplum Abrahae
docet.

[23, 3.4] Surgens itaque Abraham a conspectu funeris sui, locutus est ad
filios Heth dicens: Peregrinus et advena ego sum apud vos, date mihi
possessionem sepulturae apud vos, ut sepeliam mortuum meum a facie mea.

� ‘Super mortuum plora’, inquit Syrach .22. ‘Sed modicum
plora’, hoc est, moderare dolorem tuum: ‘quoniam requievit.’ Si
amittis fratrem, patrem, uxorem, 

[Seite 278]

propinquum, est quod doleas, nec sis stipes et caudex, qui rideas in
funere carissimorum: Non enim tempus ridendi est, et Deo displicet
ferreus ille et saxeus animus. Sed tamen moderandus est luctus, ne nimio
dolore conficiaris.

Dolet quidem avulsio illa a suavissimis parentibus, coniuge aut liberis,
quia lux eorum deficit iam, inquit Syrach, hoc est, non fruuntur amplius
hac luce et consuetudine nostra. Sed contra luctum opponendum est id,
quod sequitur: ‘Transivit in requiem suam.’ Causa luctus est lucis
extinctio, causa solatii requies. Requiescat ergo in pace, cogitabis,
scio enim, quod bene habet, non est in tristitia aut calamitate, sed in
quiete: ibi dormit et expectat meliorem vitam, sicut nos, qui vivimus
adhuc. Consolatio igitur nostra est, quod coniunx, filius, parentes
dormiunt, non haerent in poenis et cruciatibus, sed in pace suaviter
acquiescunt.

Quando vero horribiles illi et tragici casus accidunt, ut quando David
amittit filium Absolon, morientem in peccato mortali et damnatum, is
omnium acerbissimus luctus et dolor est, et tamen quid agas aliud, quam
ut Deo rem permittas? sed ubi pacificus et placidus transitus est, ibi
morientes in pace dormiunt. Atque hoc vult Moses, quando dicit:
‘Abraham surrexit’: sensit dolorem et tristitiam ex obitu carissimae
coniugis, sed vicit naturalem illum adfectum, et porro de sepultura
cogitat.

Mirum vero et hoc est, quod superstite Sara, se et filio non unquam de
possessione et proprio acquirendo fuit solicitus, nisi iam defuncta
Sara. Supervacanea cura videtur esse de loco, ubi dormias, cum eum
possidere non possis, et tamen Moses singulari studio et praeter solitum
copiosius hoc commemorat: Abraham emisse locum non pro viva, sed pro
mortua.

Hactenus fuit peregrinus, nec potuit hanc conditionem vitae satis duram
mutare. Postquam uxor mortua est, cogitat de loco proprio sepulturae.
Antea quidem, dum in Canaan fuit annis plus minus .70. plures haud dubie
mortui fuere ex familia, servi aut servae: sed de nullo alio tam fuit
solicitus, quam de Sara: alios in Gerar, alios in aegipto sepelivit. Hic
possessionem certam et propriam sepulturae quaerit.

[Ps. 39, 13] Vocabulum Ger Hebraeis peregrinum significat. Psalm⌊o
39.: ‘Peregrinus sum ego apud te et inquilinus, sicut omnes patres
mei.’ Sic Paulus [Eph. 2, 19] ad Ephes⌊ios 2. loquitur: ‘Iam non
estis hospites et advenae.’ Significat externum et ex alieno loco
advenientem. Sic Abraham erat advena, quia non in Chanaan natus, sed ex
chaldaea oriundus erat.

(Toschaf) inquilinus est, qui non est Dominus, sed hospes in terra, in
qua habitat, nihil habens proprii. Christiani sunt advenae et hospites
in hoc mundo, quorum patria et possessio alio loco est. Quia secundum
nativitatem carnis veniunt in mundum ex nihilo. Igitur sunt advenae, nec
manent in mundo, sed relinquunt mundum. Ita etiam Gerim sumus, renati 

[Seite 279]

ex spiritu sancto per baptismum et verbum, et versamur in terra, tanquam
peregrini et advenae.

Abraham igitur dicit, venio ex aliena terra, et hic nihil proprium
teneo, duplici ratione sum advena, ideo non habeo locum, ubi mortuum
meum sepeliam. Haec verba David in Psalm⌊o 39. diligenter perpendit:
et digna res est accurata consideratione. Tantus enim vir cum tam
numerosa familia, viris plus minus .400. praeter mulieres et pueros,
erravit et vagatus est tam diu. Fuerunt ei, si recte numeres, circiter
mille homines, ubi enim sunt quadringenti viri, illi totidem mulieres et
liberos secum trahunt.

Mirabilis igitur fuit gubernatio huius patriarchae, quae, si nostra
tempora consideres, hodie plane impossibilis esset. Est enim miraculum
miraculorum, quod Deus in aliena terra cum tanta familia eum aluit, et
Sara ista omnia administravit. Igitur politia sive oeconomia Abrahae non
minus mirabilis est, quam fuit Ecclesia, peregrinus est et advena cum
omni familia. Sed promissione haud dubie se erexit et sustentavit.

Oritur autem ex hoc loco de possessione sepulturae amplum mare
quaestionum et opinionum apud doctores et magistrum sententiarum. Hinc
enim in Theologia scholastica sumpta est materia disputandi de Simonia,
quam adeo perplexe et confuse tractant, ut indigna sit luce et memoria.
Ac fuit ante annos ducentos horribile crimen Simonia, sed pontifices vix
umbram vocabuli retinuerunt, sicut gloriatur Iulius in dialogo Erasmi.

Est autem Simonia emptio vel venditio rei spiritualis pro pecunia,
quando accipit quis pecuniam et dat donum vel rem spiritualem. Ut [Apg.
8, 17ff.] Simon Magus cum videret, per impositionem manuum APOSTOLORUM,
dari spiritum sanctum, offert eis pecuniam, dicens: date et mihi hanc
potestatem, ut cuicunque imposuero manus, accipiat spiritum sanctum.
Cupiebat spiritum sanctum redemptum pecunia in sua potestate esse, et
facere, quod ipsi liberet. Ibi Petrus duriter eum increpat: ‘pecunia
tua tecum sit in perditionem, quoniam existimasti, donum Dei pecunia
parari.’

Ab illo Simone crimen dicitur Simonia, quae est, quando quis exemplo
Simonis putat pecunia dona Dei emenda esse aut vendenda. Christus enim
non vendit sua dona et gratiam, sed redemit nos gratis.

Haec vera definitio est, quam Canonistae mirabiliter postea
crucifixerunt. Illam enim partem definitionis, donum Dei pro pecunia:
applicant ad omne id, quod homines dant Deo. Ita nunc vocant reditus
Ecclesiasticos bona spiritualia, quia sunt dona DEI, non quae DEUS
dedit, sed quae homines DEO obtulerunt. Nonne ingens haec est caecitas
et amentia?

⌊tici 27.: ‘Quicquid semel fuerit consecratum, sanctum sanctorum
erit Domino.’ Talia volunt esse dona oblata Ecclesiae, beneficia,
clinodia et alia initio ad alendos ministros 

[Seite 280]

collata. Quod si quaeritur, an liceat ea vendere vel emere? Respondent,
quod non: quia sunt bona spiritualia.

Atqui Petrus dona a Deo data intelligit passive, et non active. Est
igitur fallacia compositionis et divisionis, ut dialectici loquuntur,
quando haec confundunt et miscent. Sed quomodo dextre de hac re
docerent, cum dona spiritus sancti non curent, et submersi sint in
Simonia et donis Deo datis, hoc est, iis, quae vulgo spiritualia bona
appellantur.

Ac saepe deploravi abusum horum vocabulorum geistliche guter, geistlich
person, spiritualia bona, spirituales personae, quo nomine appellant
suos sacrificos. Libenter ea retinuissem in vero et proprio usu, sed
perierunt nobis abusu: et iam spiritualia bona Papistis dicuntur
reditus, census, aedes, oppida, regiones quae sunt maxime politica.
Spiritualis homo is est, qui credit et baptisatus est, sive sit laicus,
sive in offitio Ecclesiastico: non significat sacrificum unctum, rasum
et ordinatum ad sacrificia pro defunctis.

Haec ideo moneo, ut sciatis in iure Canonico esse perversissimum abusum
et horribilem caecitatem in disputationibus de Simonia. Emptio, venditio
non donorum spiritus sancti active, sed donorum hominum, quae dederunt
Deo vel Ecclesiae, ut sunt praebendae, civitates et similia, Canonistis
simonia dicitur. Quemadmodum si quis vendat beneficium aliquod, ut
vocant, spirituale, parochiam, beneficium altaris et missae. Item si
Episcopus acciperet pecuniam, et ordinaret sacerdotem. Postea disputant,
an Simoniacus ordinatus a Simoniaco vere sit ordinatus, an non? De his
quaestionibus plaustra, imo maria librorum extant.

Sed si manet haec eorum definitio vera, tum omnes Episcopi et Canonici
Papistici sunt simpliciter Simoniaci, omnes damnati ad infernum et
diabolum: non Euangelico iure, sed ipsorum iure Canonico semetipsos
condemnant. Moguntinus Episcopus vicies mille aureos pontifici pro
pallio numerat. Vuirtzburgensis decies mille. Canonici centenos aureos.
An non omnes sunt Simoniaci? Igitur totus Papatus est submersus et
damnatus in infernum, quia omnes sunt Simoniaci, non nostro, sed ipsorum
iure.

De hac re tacent Canonistae, nec nostram reprehensionem ferunt. Sed si
nostri ministri et pastores Ecclesiarum ducunt uxores, illos damnant et
occidunt. Hoc quid aliud est, quam iniquitas iniquitatum?

Ante quadringentos annos si Episcopus aliquem hoc crimine notasset,
omnes eius consuetudinem defugissent: quin de facto esset
excommunicatus. Sed iam omnia sunt venalia: interim nobis imperant, ut
servemus Canones et decreta, a quibus ipsi sunt liberrimi. Oblatrant
nobis negligi decreta pontificum, contemni et dissipari ordinem
Ecclesiasticum, cur ipsimet non servant haec? Nemo apud eos peccat, nisi
filius DEI, nemo iustus est, nisi diabolus.

Sed si saperet, vel hoc beneficium agnosceret pontifex, quod nostra 

[Seite 281]

doctrina liberat eum a suis libris et decretis, et absolvit eum a
crimine Simoniae, quia temporalia tantum rapit, aurum et argentum, quae
non sunt spiritualia, qualis est Baptismus, Euangelium, ministerium
verbi, nihil eorum quaerit aut rapit, quae sunt vera dona spiritus
sancti. Sunt quidem illa Dei dona, sed politica, oeconomica et
corporalia.

Igitur absolvimus Papam ab hoc crimine iuxta veram definitionem, quo
ipso suo iure se implicuit: Quia non vendit spiritualia, quae vere sic
dicuntur, non enim habet, sed vendit quasdam dignitates, et rapit ad se
opes mundi. Non vendit ministerium, imo non curat ministerium Dei et
Ecclesiae. Ideo non est ei impingendum Simoniae crimen, sed Verris aut
Dionysii, et appellandus est raptor omnium raptorum, fur furum, latro
latronum, est enim inexplebili et insatiabili ingluvie et cupiditate
hauriendi et absorbendi bona corporalia.

Simonia vero est Ecclesiasticum vicium, sicut Petrus definit, ubi
accipimus pecuniam pro donis spiritus sancti, non pro donis
corporalibus. Haec duo confundunt Canonistae, puri puti asini. Simonia
enim non habet locum in bonis oeconomicis aut politicis, sed donis
spiritus sancti.

Quod si obiicitur, bona illa corporalia esse annexa spiritualibus. Recte
sane, oeconomia et politia est annexa Ecclesiae. Haec vita non potest
sustentari sine cibo et potu, num ideo sunt spiritualia omnia, quibus
credentes utuntur?

Simonia est, quando precio vendo rem spiritualem, quam gratis dari
oportuit. Templum autem, sepulchrum et universa dona oblata sanctis non
sunt spiritualia, sed simpliciter corporalia, ea possunt rapi, distrahi,
vendi, Sed spiritualia dona non possumus furari, vendere aut emere, quia
non nostra sunt, sed spiritus sancti.

Quod si minister aut pastor Ecclesiae non vellet te docere de remissione
peccatorum et beneficiis Euangelii, negaret tibi absolutionem, nisi
centum aureis ab eo redimeres, illud Simoniacum esset.

Atque hoc modo Papa est Simoniacus, offert enim omnibus gratiam et
remissionem peccatorum a Deo, si numerent ipsi certam summam pecuniae:
illud est vendere spiritualem et gratiam spiritus sancti: quanquam ipsa
vendi non potest, si vel mille aureos aut amplius numeres pro una
absolutione. Primum enim non habet ea pontifex, Deinde impossibile est
vendere res spirituales: Nisi quod potest fucus fieri imperitis, et
simulatio quaedam venditionis.

Sed beneficia spiritus sancti et sanguis Christi non sunt venalia, nec
est possibilis venditio, nisi fuco et specie quadam secundum electionem
et voluntatem hominum. Quando Papa profitetur eum, qui attulerit quinque
grossos, redempturum animam ex purgatorio: Ibi est Simonia propria, sed
non vera, quia non sequitur liberatio animae ex purgatorio, tametsi
adsit precium, emptio et venditio.

[Seite 282]

Sic finxit se habere potestatem remittendi peccata, rapuit ad se claves,
vendidit remissionem peccatorum, promisit liberationem ab inferno et
purgatorio. Sed tantum abstulit pecuniam, relictis miseris animabus sub
potestate peccati, inferni et diaboli.

Haec proprie Simonia est, scilicet vendere donum spiritus sancti, quod
non potest contingere, nisi gratis: potest quidem venale exponi, sed
Deus non emitur. Res non sequitur contractum Simoniacum. Itaque secundum
res Simonia est impossibilis, sed secundum fucum usitatissima. Quia
prostituitur et venditur nomen DOMINI. Sed ea ipsa nihil aliud est, quam
inanis simulatio.

Ideo Papa in rebus spiritualibus est Simoniacus, vendit remissionem
peccatorum et iustitiam: in temporalibus est sacrilegus et raptor, qui
Christum ipsum venderet, si haberet in manibus, sicut Iudaei habuerunt,
voluntas omnino non deest.

Similis in Caenobiis simonia fuit tam ex parte ementis, quam vendentis.
Qui enim pendebat centum aureos, illi quatuor anniversaria
celebrabantur. Totus igitur Papatus Satanica Ecclesia est, plena
rapinis, sacrilegiis et infandis abominationibus et blasphemiis.

Sed hinc nascitur quaestio, num liceat ministro verbi petere aut
accipere victum pro offitio. Respondeo: Licet omnino, sicut pauper
accipere potest donum aliquod. Si illam potestatem haberem, quod nemo
posset absolvi a peccatis, nisi numerasset mihi aliquot aureos, una die
omnes mundi opes corraderem. Sed hoc non licet, et Papa Satanico ausu
hunc quaestum instituit. Nobis mandatum est, ut doceamus, consolemur,
absolvamus omnes, quicunque recipiunt et credunt, et illi omnes gratis
[Matth. 10, 8] a nobis accipiunt, iuxta sententiam: ‘gratis
accepistis, gratis date.’

Sed ut Christiani gratis ministerio verbi fruuntur, ita vicissim pro
offitio debent gratis alere et defendere ministros, praebere victum et
[Gal. 6, 6] amictum, Gal⌊atarum 6.: ‘Communicet autem is, qui
catechisatur verbo ei, [1. Tim. 5, 17] qui catechisat, in omnibus
bonis.’ 1. Timoth⌊ei 5.: ‘Qui bene praesunt presbyteri, duplici
honore digni habeantur, maxime qui laborant in verbo [Matth. 10, 10] et
doctrina’, et Christus ipse inquit: ‘Dignus est mercenarius mercede
sua.’ [Jes. 49, 22] Item: Dominus apud Esaiam ait: Principes et reges
daturos dona Ecclesiae. Sed haec dona non sunt praecia emptiones aut
venditiones. Necessarius est nobis victus quotidianus, cibus et potus.
Sed his non persolvitur absolutio. Quis enim posset solvere? Quid sunt
centum aut mille aurei collati ad illud inaestimabile donum remissionis
peccatorum?

Quando igitur accipimus alimoniam ab Ecclesia, non est precium
aequivalens huic dono, quod tanti est, ut totius mundi opibus non possit
persolvi. Sed quia hoc ingens et inaestimabile donum non potest
administrari, nisi per homines, qui indigent victu et amictu, ali eos et
sustentari necesse est. Illud vero non est remunerare donum, sed operam
et laborem. 

[Seite 283]

Apud Canonistas alia quaestio est: Si minister Ecclesiae comparserit de
labore suo ducentos aureos, liceatne ei emere fundum aut possessionem
pro illa pecunia. Ipsi negant, propterea quod sit bonum Ecclesiasticum.
Ego vero adfirmo id licere. Quia non est spiritualis res, etiamsi
persona administret spiritualia.

Turpissime ergo errant Canonistae, nec sciunt, quid sit Simonia. Sed
confundunt bona spiritualia et carnalia, et ipsimet suo iure et sua
conscientia sunt insignes Simoniaci, rapiunt et devorant bona pastorum
et Ecclesiarum, peiores Verre et Dionysio, et distribuunt res vere
spirituales tanquam spolia pro pecunia. Illi ipsi tamen sumunt sibi
gubernationem orbis terrarum iuditium de nostra doctrina et verbo Dei,
imperant nobis obedientiam Papae, cum sua ipsorum statuta et decreta nec
intelligant, nec curent.

Lyra paucis attingit hanc disputationem, et vult simpliciter elabi, quod
emerit Abraham non sepulchrum, sed locum, in quo est sepulchrum. Sed
Sophisticum est secundum ipsos etiam loquendo: Non emit quidem
sepulchrum, quia nullum ibi fuit, sed licuit ei facere, ubi vellet.

Docet praeterea hoc exemplum mortuos singulari honore et reverentia
sepeliendos esse propter fidem et spem resurrectionis futurae. Ante
tempora martyrum in singulis agris, hortis, domibus sepulchra habuerunt,
postea autem maior reverentia fuit, cum peculiaria loca et
κοιμητήρια sepulturae destinata sunt. Sicut apud ethnicos
etiam fuerunt ceremoniae funerum honestae, multo magis ergo apud
Christianos reverentia quaedam accedat propter articulum fidei de
resurrectione carnis, ne videamur extingui et sepeliri, sicut equi et
muli.

Quae sequuntur, sunt fere moralia praeter unum illum locum (‘Date mihi
possessionem vel proprietatem’,) quod enim interpres noster vertit ius
sepulturae, in Hebraeo non est. Quasi diceret Abraham, non peterem vel
passum pedis in hac terra et vita mea, sed tantum locum requiro, ubi
effodiam sepulchrum et ponam monumentum mortuae meae Sarae.

Tota terra fuit Abrahae promissa, et pertinuit ad ipsum omni iure
tanquam donum proprium, et tamen ne passum quidem pedis occupat. Sed
exulat, et moritur cum Sara peregrinus in propria terra.

Haec Prophetae et Apostoli spiritualibus oculis, et paulo altius
introspexerunt, quam alii. Quod enim Abraham, qui est Dominus huius
terrae, authoritate divina exulat in ipsa cum Sara et filio Isaac,
significatur in spiritu nos esse hospites in terris, ac vivere tanquam
in exilio.

[2. Kor. 5, 6] Sic enim Paulus loquitur .2. Cor⌊inthiorum 5.:
‘Quandiu peregrinamur in corpore.’ Quod si exules sumus in corpore,
quod est propriissime nostrum, et nostra vita in corpore nihil aliud
est, nisi peregrinatio: Quanto magis res, quas possidemus, propter
corpus, ager, domus, pecunia aliud nihil sunt quam exilia et
peregrinationes. Corpus est quasi carcer tenebricosus, 

[Seite 284]

in quo anima inclusa tenetur, tanquam in carcere et inferno. Media
igitur pars nostri quasi nihilum et cadaver est foetens in sepulchro.

Satis igitur apparet Patriarchas in promissionibus ipsum nucleum
explicuisse, et inspexisse, non corticem tantum attrectasse. Sic Abraham
intellexit promissionem datam continere veram patriam, veram vitam,
futuram scilicet et meliorem hac, quae non est servitus et captivitas
animae.

⌊o 39. mirari aliquis possit, cur hoc dicat, cum fuerit Rex
potentissimus Israel, et tenuerit terram promissam? Sed haec ipse
vilipendit, et animo eius alia et longe melior habitatio obversata est,
quam non curant, qui in hac vita, quasi aeterna non futura esset,
rapinis et usuris student.

� apparet. Cur hoc faciunt? nimirum, quia sunt in exilio diaboli,
errantes et impliciti curis et solicitudinibus huius vitae.

Commendatur igitur fides et pacientia Abrahae, qui ultra hanc terram
promissam expectat aliam et aeternam possessionem. Saram in hac sepeliri
vult, ut cum Christo resurgente a mortuis excitetur. Interim ipse in
terra propria tanquam in aliena peregrinatur. Deus non concedit ei
vestigium pedis nec sepulchrum: Sed precio locum emit ab incolis. Non
igitur laboravit turpi illa cupiditate cumulandarum opum, ac si perpetuo
in hac vita haerendum esset. Sed toto pectore in Christum promissum
intentus fuit, illum spectavit in promissione, et cum gaudio venturum in
hanc terram expectavit. Sequuntur moralia, sed egregia admodum et
utilia.

[23, 5.6] Et responderunt filii Heth Abraham, dicentes ad eum: Audi nos,
Domine, Princeps Dei tu es in medio nostri, in electioribus sepulchris
nostris sepeli mortuum tuum, et vir ullus ex nobis non prohibebit
sepulchrum suum, quin in eo sepelias mortuum tuum.

Moses in descriptione huius contractus admodum verbosus est. Facit autem
id spiritus sanctus, primum in honorem istium nobilissimae matronae
Sarae, quae mater est omnium Patriarcharum, Prophetarum,
praestantissimorum Ducum et Regum, cuius similem nullae historiae
habent. Ideo nullum funus in sacris literis tam magnifice describitur,
quam Sarae. 

[Seite 285]

Christus nimirum voluit aviam suam honorifice sepeliri, sicut merebantur
ipsius virtutes: gubernavit enim familiam in disciplina et pietate, fuit
Abbatissa longe praestantior, quam nostrae sunt, in rebus externis et
oeconomicis, ad quam Monacharum Abbatissae non modo non comparandae
sunt, sed penitus obscurandae. Quid enim sunt collatae ad Saram, matrem
clarissimorum Principum et Regum, et quae in sua vita tanta laude rem
familiarem administravit? Abbatissarum autem opera quid aliud sunt, quam
horribilis idolatria, quaecunque faciunt?

Quia autem totus hic locus moralis est, primum notandum est exemplum
civilitatis et reverentiae in hoc populo. Lucet enim in eorum sermone,
moribus et gestibus mira humanitas, qualem sane nostra aetate vix
invenias, neque apud senes et grandevos, neque in prima aetate. Ita enim
compellant Abrahamum? ‘Domine mi, es princeps Dei.’ Haec insignis
reverentia est, quam exhibent Abrahae illi ipsi, qui sunt Domini terrae,
et eam iure divino possident.

Deinde singularis modestia in petitione Abrahae consideretur. Existimo
enim Ephron, de quo postea, principem fuisse in Hebron, ad illum non
accedit statim, sed initio inferiores eo compellat, et insinuat se valde
humiliter. Haec spiritus sanctus noluit praeterire, ut significaret se
requirere et magnifacere istas virtutes. Ideo enim exempla magnorum
virorum proponit, ut discamus necessariam et Deo gratam esse reverentiam
mutuam [Röm. 12, 10] inter homines, ut alii aliis cedamus, et, sicut
docet Paulus. ‘Honore [Phil. 2, 3] invicem praeveniamus’,
Roman⌊orum 12. et Philip⌊pensium 2., ‘per humiliationem alii alios
existiment se ipsis excellentiores’.

Ita haec descriptio tam copiosa nequaquam otiosa est. Non enim sumus
nati porci, muli, trunci, stipites, sed erecto vultu ad sydera, et
indidit Deus homini animam rationalem, intelligentem discrimen
honestorum et turpium, ut, quae in aliis bona sunt, agnoscat, et ipsis
honorem deferat. Ideo non decet Christianos agrestis illa et beluina
vita, quae in moribus feris et barbaris nostrorum hominum apparet.

Ac praecipue illud nostrum solum tulit homines sine omni cultura,
disciplina et civilitate, ut porcis similiores dicas rusticos, cives,
nobiles harum regionum, quam hominibus, adeo ab omni humanitate alieni
sunt. Saepe igitur mirari soleo, cur Deus hominibus tam incultis et
feris lucem Euangelii primum patefecerit.

Poëtae fabulantur Ulissem aliquando socios suos amisisse, et omnes in
porcos transformatos esse. Eadem Metamorphosis nostris quoque accidisse
videtur. Quanquam apud crassos istos minus periculi est. Sed si malum
hoc latius serpit ad Doctores Ecclesiae, qui propter dona singularia
omnia sibi arrogant, et inepto quodam et rustico fastu reliquos prae se
contemnunt, quos humaniter complecti et amare debebant, ea magna pestis
est Ecclesiarum.

[Seite 286]

Disce igitur ex hoc exemplo mores tuos ita regere, ut ad humanitatem,
modestiam et reverentiam erga omnes adsuescas. Ideo enim tam diligenter
et copiose Moses exemplum Abrahae ob oculos ponit, qui summa modestia et
humilitate petit sibi vendi partem terrae, nulla improbitate aut
importunitate urget: quod etsi ratione necessitatis facere videtur, cum
sit peregrinus, tamen tantis virtutibus et donis cumulatus causam, cur
se efferret, habuit. Sed horum omnium oblitus reverenter et humaniter
Hebronitas alloquitur.

Ipsi vicissim quamvis peregrinum Dominum salutant, et prae se ferunt
sermone et gestibus singularem humanitatem et beneficentiam, obliti et
ipsi sui iuris et dominii in terra erga peregrinum et advenam.

Haec vere bona opera sunt, licet civilia, opponenda tamen omnibus
portentis Monachorum, qui unum id studio habent, ut adolescentes
adscitos suo ordini adsuefaciant ad ineptam quandam et deformem
humilitatem, alienam a moribus honestorum et sanctorum hominum. Hinc
potius humilitatem, urbanitatem et reverentiam adolescentes discant.

Quamvis hypocritae, ut Vuicelius apostata1�, qui nimis civilia nos
docere aiebat, haec aspernantur tanquam vulgaria, et si quaeras, quid
aliud faciendum sit eundum in templum, boandum in choro et murmurandas
preces aiunt. Sed hoc exemplum et similia clare arguunt eorum
hypocrysin, quia spiritus sanctus non dedignatur haec civilia tam
accurate commemorare et ornare.

Apparet autem Deum ornasse Abrahamum et Ecclesiam ipsius singulari
autoritate et magnificentia apud gentes. Sicut supra apud Abimelech
regem, qui concedit ei usum terrae, et magni facit Abrahamum, licet
nihil proprii habuerit, et defuncto rege cedere coactus sit.

Ita Hebronitae, gentilis populus, honorat eum, et vocat principem Dei,
ac significatur audivisse eos conciones Abrahae, et credidisse in Deum
Abrahae. Ubicunque enim locorum fuit sanctissimus Patriarcha, plurimum
fructum attulit verbo et spiritu, docendo, exhortando, arguendo, et
gentes per praedicationem eius audiverunt et viderunt magnalia Dei,
ideoque crediderunt et salvatae sunt. Merito igitur coluerunt eum
tanquam dominum, sicut Sara eum Dominum appellabat, et vocarunt
principem Dei.

Magna autem foelicitas est, quando principes eiusmodi hospites secum
habent, et in iis Deum et Christum agnoscunt, et reverenter tractant: et
vicissim hospes et sacerdos suum offitium facit pie et fideliter
docendo. Rarissimum hoc beneficium est, ut pii sacerdotes habeant locum
tutum et tranquillum, ubi doceant: est singulare Dei donum, quod
Diabolus, hostis infensissimus verbi et salutis humanae, frequenter
impedit et turbat.

[Seite 287]

Ubi vero talis concordia est, ut principes terrae pro seminatione
spiritualium ministros honorent, tueantur et alant, ibi vere dixeris
esse paradisum mundi.

Quod si ministri contemnuntur, ridentur, conculcantur, ut Esaiae et
[Jes. 57, 4] aliis Prophetis accidit. Esaiae 57.: ‘super quem
dilatastis os, et eiecistis linguam’: cum quidem optime et fidelissime
docerent, certissimum argumentum est irae divinae et impendentium
calamitatum. Non enim unquam impune abivit contemptus tanti beneficii,
quod exhibetur hominibus per pios ministros.

Econtra impiorum et sceleratorum sacerdotum plerunque melior conditio
est, habent enim principes obsequentissimos et paratissimos ad omnia
offitia. Sicut Papa omnes reges et principes mundi sibi habuit obnoxios
et profusissimos, non tantum rerum et bonorum, verum etiam corporum. Sed
pro tantis beneficiis seduxit et lucrifecit eos Diabolo.

Hodie ministerium ab omni errore et idolatria repurgatum est foeliciter:
sed quomodo accipitur et tractatur in mundo? blasphematur, eiicitur,
conculcatur, et ministri interficiuntur.

Nobis Deus immenso beneficio concessit hospitium sub Illustrissimis
Principibus Saxoniae, Duce Ioanne Friderico, principe Electore, et
fratre Ernesto. Quantum vero in principibus est clementiae, favoris et
benevolentiae, tantum immanissimi odii, malevolentiae et contemptus est
in nobilibus, praefectis, civibus et rusticis, qui si possent, quod
optant, iam diu nos hisce sedibus eiecissent.

Mira ergo pietas, reverentia et humanitas fuit hebronitarum erga
Abraham, qui agnoverunt esse hospitem locupletantem omnes incolas et
cives eius loci, non opibus, auro et argento, sed donis coelestibus et
spiritualibus, monstrantem viam salutis, et liberantem per verbum animas
a peccato et inferno, denique plenum esse beneficiorum omnium, Vicissim
igitur eum complectuntur, amant eum, et libenter ei auscultant, sicut
similem benevolentiam supra apud regem Abimelech invenit.

Honestus autem et splendidus titulus est princeps Dei, quo appellant
Hebronitae Abraham, non quod ipsos gubernaverit civiliter, sed quia domi
magnam familiam habuit supra mille viros, propterea vocant principem
Dei, qui gubernet optimos et sanctissimos viros in domo sua, quasi
dicant. Nos non habemus tam fidelem populum, tam sanctos, obedientes,
humiles servos, sicut tu. Tuus principatus est divinus, qui reddit
homines sanctos.

ἀναρχία est et pessimus status. Non enim satis est, si sis
auris audiens tantum, sine oculo vidente, et econtra.

Apud Hebronitas docendo et familiam suam regendo Abraham fuit oculus
videns, et illi auris audiens, ibi verbum copiosum fructum attulit.

Si autem oculus non videt, quemadmodum Papa est oculus excaecatus et
maledictus, et tamen auris audit, sicut hactenus avidissime eius
traditiones audivimus et amplexi sumus, ibi certissima via est ad
interitum.

Nos hodie oculum videntem habemus, hoc est, sinceram verbi doctrinam.
Sed aurem audientem non invenimus, quia contemnitur doctrina nostra, imo
horribiliter blasphematur. Sicubi vero utrunque adest, id vero Deus
fecit, et divinum miraculum est, quo gaudet Deus et Angeli in coelis,

Alterum argumentum benevolentiae et humanitatis erga Abrahamum est in
monstratione loci. Vade, inquiunt, quocunque libet, in hortum principis,
aut consiliarii alicuius: fuit enim eis usitatum, ut quilibet loco sibi
placito conderet suos defunctos. Non ergo vulgare tantum sepulchrum
concedimus, sed unum ex selectioribus.

Insignis certe reverentia est, quam haud dubie didicerunt in Ecclesia
Abrahae, qui eos instituit et erudiit in spiritu, et reddidit bene
moratos in carne. Et addunt amplius: ‘Nemo erit, qui possit
prohibere’, tibi liberum erit, quicquid voles, deligere.

[23, 7 –9] Et surgens Abraham adoravit populum terrae, filios
videlicet Heth, locutusque est cum eis dicens. Si placet animae vestrae,
ut condam mortuum meum a facie mea, audite me, et intercedite pro me
apud Ephron, filium Zohar, ut det mihi speluncam duplicem, quam ipse
habet, et quae est in extremitate agri sui: tradat autem eam mihi pro
plena pecunia, idque in medio vestri, in possessionem sepulchri.

Abraham primum assurgit. Hebronitis tanquam senioribus et dignioribus,
duxit enim honore adficiendos esse tanquam dominos terrae, idque iustum
et pium est. Non enim creavit nos Deus, ut simus fastuosi, duri,
insensati et agrestes. Sed ut alii aliis honorem deferant.

Sic si Magistratui Reipub⌊licae vel Ecclesiae pastori honorem exhibeo,
non ipsum tanquam fratrem de medio fratrum, sed velut ordinationem
divinam honore adficio.

Ad eundem modum honestae matronae, virgines, imprimis autem parentes et
praeceptores honore prosequendi sunt, non tam propter ipsos, quam quia
sunt creatura Dei, et Deus ipse in iis honore adficitur. Sicut
Augustinus ait: Deum in vobis invicem honorate.

Deinde adorat Abraham populum terrae. Hic distinguenda sunt genera
adorationis. Primum adoratio fit prostrato vultu aut corpore in terram,
et appraehendendo pedes eorum, quos adoramus, hic summus 

[Seite 289]

gradus est regibus et principibus conveniens. Sic mulier Sunamitis
appraehendit [2. Kön. 4, 27] pedes Elisei. 4. Regum 4. Petrus procidit
ad genua Iesu. Secundum [Luk. 5, 8] genus est incurvare genua, sive
procidere in genua. Tertius est inclinare caput, et apprehendere
utranque manum.

Significat igitur hic adorare proprie illum gestum corporis, qui fit
sive inclinato capite, sive procidendo in genua, aut prostrato vultu,
pro more singularum nationum et hominum, aut dignitate eius, qui
adoratur. Non autem est adorare illud in spiritu, de quo concionatur
Christus, [Joh. 4, 24] Ioannis 4.

Surrexit autem Abraham, non quod prostratus fuisset aut flexisset genua,
sed inclinavit caput, et forte praehendit manus illorum, et simul
osculatus est, quod illi populo fuit usitatum. Hi sunt honesti mores
humilitatis, reverentiae et civilitatis, praedicandi in primis et
proponendi primae aetati, ut ad eas adsuescat, et exuat barbariem
usitatam.

Habuit autem Abraham procul dubio alias quoque causas huius reverentiae,
non tam quia populus terrae, hoc est, domini et incolae erant, quam ob
pietatem et omnis generis virtutes, quas in iis animadvertit.

Sed quamdiu manserint sui similes, non liquet, illud constat fere omnes
populos omnium regionum non ultra viginti annos retinere disciplinam et
virtutem, et honestatem colere. Testantur id omnes historiae profanae et
sacrae.

Quando homines semel deducti sunt ad agnitionem Dei et honestatem morum,
ad summum 20. annos studia pietatis et bonorum morum retinent, paulatim
enim magis ac magis corrumpuntur negligentia et fastidio rerum
praesentium, donec in flagitia et scelera horribilia prolabantur: lege
historiam Davidis, Salomonis, regum omnium et Augustini quoque. Quin
nostram aetatem vide, an non docet experientia, principia restauratae
doctrinae coelestis fuisse gratissima? Sed nunc subinde magis ac magis
oboritur fastidium et nausea super cibo isto levissimo.

Sic Hebronitae tempore Abrahae fuerunt satis pii et boni. Sed postea
temporibus Mose et Iosuae deleti sunt, post amissam videlicet doctrinam
de Deo et solutam disciplinam.

Supra de Sodomitis eadem narravit Moses, quos cum liberasset ingenti
periculo Abraham, repulsis hostibus, frugi fuere aliquandiu, sed post
septem annos tanta flagitia invaluerunt, ut igni et suplhure coelitus
exusti et consumpti sint.

Nostra Germania quoque post tantam lucem Euangelii tantum non obsessa
videtur a Diabolo. Iuventus indomita et effrenis est et impatiens
disciplinae, senes avaritia, usuris et multis sceleribus infandis
impliciti tenentur. Sic scilicet referimus gratias Deo pro verbo gratiae
et filio [5. Mose 32, 6] unigenito. Sicut de Iudaeis Moses queritur
Deutero⌊nomii 32.: ‘Popule stulte et insipiens, haeccine reddis
Domino?’

[Seite 290]

Nihil mirum igitur est sequi poenas et calamitates omnis generis. Sed
cursus saeculi et casus mundi hi sunt. ‘Nos igitur, dum tempus [Gal.
6, 10] habemus, operemur bonum’, Galath⌊arum 2. [!], quisque suo
loco, discendis sacris et excolendis moribus, florente et fulgente
doctrina Euangelii, sicut [Joh. 12, 36] Christus monet: ‘dum lucem
habetis, in lucem credite.’ Diabolus enim contrarium agit, et suas
artes et tenebras omnibus aetatibus obtrudit incautis.

[23, 10 –18] Habitabat autem Ephron in medio filiorum Heth:
Responditque Ephron ille Hetheus Abraham in auribus filiorum Heth coram
omnibus, qui ingrediebantur portam civitatis suae, dicens: Non, mi
Domine, sed audi me. Agrum trado tibi et speluncam quoque, quae in eo
est, tibi do: in oculis filiorum populi mei trado tibi eam, sepeli
mortuum tuum. Adoravit itaque Abraham coram populo terrae: Et loquutus
est ad Ephron in auribus populi terrae, dicens: Verum si tu vis, audi,
quaeso, me: ego dabo pecuniam pro agro, suscipe eam, et sepeliam mortuum
meum ibi. Respondit vero Ephron ipsi Abraham, dicens: Mi Domine, audi
me: terra valet quadringentos siclos argenti, inter me et inter te quid
hoc est? mortuum igitur tuum sepeli. Audivit itaque Abraham Ephron, et
appendit ipse Abraham Ephron pecuniam, quam taxaverat in auribus
filiorum Heth, quadringentos scilicet siclos argenteos ad mercatorem
transeuntes. Et confirmatus est ager Ephronis una cum spelunca duplici,
qui scilicet erat e regione Mamre, ager inquam et spelunca, quae in illo
erat, et omnes arbores, quae erant in agro, quaeque erant in omnibus per
circuitum terminis eius. Ipsi Abraham (confirmatus est) in possessionem
in oculis filiorum Heth, coram omnibus ingredientibus portam civitatis
illius.

Conatur Ephron persuadere Abrahae, ut dono accipiat agrum absque
pecunia. ‘Quid inter me et te’, inquit: ‘Tu princeps Dei es, ego
dives sum, quid est, etiamsi 400. siclis vendam? pia et laudabilis
reverentia est erga Prophetam et doctorem. Sed modeste recusat Abraham,
et vult habere proprium et pretio emptum.

Cogitavit enim, aut dixit: Novi vos esse bonos et candidos, sed alibi
aliorum inconstantiam expertus didici cautius mercari, in Aegypto, in
Gerar multorum benevolentiam et observantiam sensi, tamen tandem eiectus
sum. Sodomitae a me magno beneficio adfecti parum memores et grati
tandem fuerunt. Ita si hunc agrum acciperem gratis, forsan post mortem
vestram posteri obliti vestrae erga me benevolentiae et doni iterum
eriperent, et Saram meam effosam eiicerent. Cum enim simus peregrini et
in aliena [1. Mose 13, 9] terra, dicerent, sicut Sodomitae ad Loth,
capite decimonono: ‘Ingressus es 

[Seite 291]

ut advena, nunquid iudicabis nos?’ emam ergo, ut nullo iure possit
repeti a posteris vestris.

Vide, quaeso, quam prudenter spirituales viri negocientur etiam in
civilibus et secularibus negotiis, non ut Monachi, qui tantum
spiritualia studia fingunt, cum quidem carnalissima sint omnia eorum
opera: Sed veri sancti vivunt in mundo et tractant civilia, et mira
quidem prudentia: sunt reverentes, humani, circunspecti, cauti atque
omnium civilium offitiorum intelligentes.

Emit autem agrum in conspectu et praesentibus omnibus civibus, omnibus
ingredientibus portam civitatis, inquit Mose: illi omnes adfuerunt
testes, hunc agrum proprium esse Abrahae et omnium posterorum ipsius
perpetuo. Nondum fuerunt in usu Singraphae et sigilla.

Haec alia virtus est Abrahae, prudentia videlicet, qua agit cum
hominibus, quorum posteri solent esse varii et mutabiles. Sicut perunque
in omnibus familiis cernitur, Davidis, Salomonis et aliorum praestantium
virorum, raro admodum proles sequitur ingenium et virtutem paternam.

Fuit quoque verecunda admodum petitio Abrahae, voluit esse contentus
parte aliqua in angulo extremo, qui non sit commodissimo loco, sed ad
alios usus parum aptus. Ephron autem totum agrum concedit, non tantum
angulum. Deinde et speluncam, quae in agro est, ipse cedit in aliud
predium aut agrum alium, quos habuit haud dubie plures.

� et aliquoties repetitur in textu illa particula, (in auribus populi)
hoc est, audiente populo, testante et confirmante contractum.

Quod exemplum nos monet prudenter et caute agendum esse cum hominibus
propter posteros, qui sunt mutabiles, cum praesentibus vero civiliter,
honeste et humiliter vivendum.

Quae fuerit forma et situs speluncae istius duplicis, non constat, duas
speluncas fuisse existimo, easque satis amplas, propterea quod Isaac et
Iacob cum uxoribus suis eodem loco sepulti sunt.

[23, 19.20] Post haec sepelivit Abraham Saram, uxorem suam, intra
speluncam agri duplicem e regione Mamre, haec est, Hebron in terra
Canaan. Confirmatus est itaque ager et spelunca, quae in eo erat, ipsi
Abraham in possessionem sepulchri a filiis Heth.

Hactenus mortem et sepulturam Sarae Moses pluribus verbis descripsit,
quae continent egregiam doctrinam et morum exempla insignia. Quia
praeter 

[Seite 292]

illas virtutes heroicas Abrahae, fidei, spei, caritatis etiam politicas
virtutes in eo commendat spiritus sanctus, reverentiam, humilitatem,
modestiam, temperantiam, aequitatem. In uno igitur Abrahamo magnus
numerus et chorus omnium virtutum est, sive Ecclesiasticas et
spirituales, sive civiles aut oeconomicas requiras: fide eius nihil est
excellentius: Quanta autem caritas erga Sodomitas? quanta patientia
exilii? denique quanta reverentia erga dominos terrae, aequitas et
munificentia, quia non vult gratis accipere agrum, et incolis gravis
esse. Tota ethicorum doctrina hinc colligi posset melius, quam
Aristoteles et Iuristae et canonistae tradiderunt. Non igitur sunt
supervacanea aut inutilia verba huius tam copiosae descriptionis.

Caput XXIIII.

[24, 1 –4] Erat Abraham senex dierumque multorum, et Dominus in
cunctis benedixerat ei. Dixitque ad servum seniorem domus suae, qui
praeerat omnibus, quae habebat. Pone manum tuam subter foemur meum, et
adiurabo te per Dominum Deum coeli et terrae, ut non accipias uxorem
filio meo de filiabus Chananaeorum, inter quos habito, sed ad patriam
meam et cognationem meam proficiscaris, et accipias uxorem filio meo
Isaac.

Hactenus deduxit Moses historiam et vitam Abrahae ad eum actum, qui in
vita solet extremus esse, videlicet Testamentum, quod iam conditurus est
Abraham. Atque unica illa cura et solicitudo restat patri de filii
coniugio et posteritate promissa. Itaque hoc totum caput pertinet ad
Isaac, cuius nuptiae describuntur.

Primus autem et clarus admodum locus est de offitio parentum erga
liberos, et vicissim liberorum erga parentes pietate et reverentia in
contrahendo matrimonio. Quae disputatio hoc tempore, ut usitata, ita
odiosa maxime est, cum offitia illa mutua, divino et humano iure
mandata, hominum improbitate pene abolita sint. Nos igitur dum ea
revocare, et hominibus docendo persuadere conamur, sponsalia citra
consensum ac voluntatem parentum contracta nec licita esse, nec rata
haberi posse, multorum odia et calumnias incurrimus.

Adversantur enim nobis Canonistae pontificii acerrime. Iuris civilis
professores egregie consentiunt, illos vero adversarios habemus
implacabiles et capitales toto orbe terrarum. Etsi igitur ingrata haec
sunt, tamen veritatis defensio et professio deserenda aut abiicienda
propterea non est. Habemus enim hic illustre exemplum nostrae
sententiae, tametsi nulla Lex santiatur. Nam alias quidem legum
authoritas non deest, non divinarum tantum, sed earum etiam, quae bona
consequentia ex fontibus iuris 

[Seite 293]

naturae eliciuntur, quales sunt leges et iura civilia. Stant pro nobis
exempla scripturae, leges scriptae et iura. Cur igitur insectantur nos
iuristae et rabulae?

Muniamus ergo nos contra eorum obstinatam malitiam scriptura sancta. Id
enim solent iactare apud suos auditores, se non posse a canonibus
recedere, et pronunciare ex nostris scriptis, quae contemptim et
ignominiose Catonichen vocant, quasi vero nos aliquid novi et ex nostro
capite comminiscamur, aut sanciamus. Voluntatem divinam habemus,
rationem naturalem, exempla patrum et ius civile pro nobis.

Atque hoc norunt ipsi, sed moneri et repraehendi nolunt. Verum ferendum
non est, ut corrumpant et inficiant animos adolescentum suis flagitiosis
opinionibus. Nec unquam feremus canones impios, nefarios, sceleratos,
pugnantes cum verbo Dei, nobis quicquam praescribere. Et propterea haec
moneo, ut muniant se pii contra calumnias et blasphemias eorum.

Quae enim est malitia nosse veritatem, et tamen dicere: in meo libro
aliter scriptum invenio: ergo aliter pronunciandum est, non habita
ratione legum, iuris civilis et verbi Dei, quae diversum decernunt.
Itane ludendi et naso suspendendi sunt homines, ut, quicquid ipsi
pronunciant impie secundum canones, ratum habere cogantur?

Scelerata haec amentia est, aliena a ratione et sensu communi, fatentur
se scire hanc nostram sententiam esse piam et honestam, et tamen contra
conscientiam et agnitam veritatem aliter pronunciant, quia scilicet
libri ipsorum aliter praescribant.

Eadem ratione mihi quoque dicere liceret. Sum Doctor promotus in
Theologia scholastica, sed in Bibliis invenio plurima, quae cum illa
pugnant. tamen sequar Cardinalem Cammeracensem, ut maxime sacrae literae
diversum doceant. Quis haec ferat, et non execretur tales Doctores?
Significant autem se alere intus ingens odium spiritus sancti, quia
spiritum Papae animo infixum gerunt, et vergit haec improbitas eorum ad
manifestam Blasphemiam.

Contra illam impudentiam et maliciam non humanam simus obfirmati spiritu
sancto, et eos contemnamus securissime. Qui erravit hactenus cum illis,
discat sapere rectius, et sequatur meliora dicentes. Quando vides
erroneos canones, dicas, cede, ius canonicum, veritati spiritus sancti.

Ideo tractamus hunc locum quamvis odiosum: Quod Isaac non ducit uxorem,
ubi ipsi libet, sed prohibetur a patre ducere Cananeam, et pater ipse
solicite providet filio de uxore, filius summa voluntate obtemperat
parenti.

[Seite 294]

Experientia enim quotidiana testatur clandestina illa et furtiva
sponsalia materiam esse summorum malorum, assiduarum rixarum,
contentionum, periuriorum et caedium, adeoque foedissimam pestem et
turbationem Ecclesiae et rerum civilium.

⌊licas invehere eos sinemus? Diabolus hoc ferat, nemo alius: quin
potius excommunicabo ego omnes illos Doctores, quam feramus in Ecclesia
nostra eorum sententias impias.

Vide enim, quam nihili eorum argumentum sit, quod iactant: non possum
aliter pronunciare, quia non est aliter scriptum in Canonibus. Simili
ratione argumentari posset Turca aut Mahometista aliquis, non possum
suscipere Euangelium, quia non extat in Alcorano. Sic Iudaeus non
convertetur ad fidem Christianam, quia non docetur ea in lege Mosi.
Romani et Ethnici nunquam amplexi essent Euangelium, cum in ipsorum
libris nihil simile doceretur. Si omnia vera sunt, quae in Canonistarum
libris continentur, et ea quidem sola, econtra vero falsa sunt omnia,
quae in iis non traduntur, alios libros abiiciamus oportet.

Movere autem nos imprimis dignitas coniugii debet, ut sobrie et pie de
coniugio doceamus. Non enim levis res est, sed gravissima et maxima in
toto mundo, quia fons est rerum humanarum et generis humani. Tota vita
nihil habet eo praestantius aut dignius. Tractandum igitur est cum summa
pietate gravissimis argumentis et rationibus. Alias enim satis
deformatum est concupiscentia carnis et libidine.

�: quam ibi non vidi miseriam? ibi necessaria est consolatio ex
certitudine voluntatis et coniunctionis divinae, ut certo statuas. Haec
puella est mea uxor, quam duxi, Deo ipso approbante et ridente et
assentientibus angelis. Deinde accedat imploratio auxilii divini et
praesidii de coelo, atque ita gravissima quaeque pericula et molestias
superabis.

Canonistae frigidissime definiunt coniugium. Est coniunctio masculi et
foeminae secundum ius naturae. Haec tenuis admodum et infirma definitio
est, ideo ad diiudicandam hanc controversiam sunt inepti, quia non
considerant magnitudinem rei.

Theologia aliter definit. Coniugium est coniunctio unius maris et unius
foeminae inseparabilis, non tantum iuris naturae, sed etiam voluntatis 

[Seite 295]

et voluptatis, ut sic dicam, divinae. Voluntas enim et approbatio ac
beneplacitum illud Dei tegit miseram turpitudinem libidinis, et removet
iram Dei imminentem illi concupiscentiae et peccatis. Ad hunc modum
coniugium cum reverentia tractatur.

Papa nihil aliud intelligit, quam si duo concurrant, et dicant, ego sum
tuus, tu mea, illud esse matrimonium: non cogitat de beneplacito divino,
de consolatione coniugum, et quomodo doceantur masculus et foemella de
temperando ardore libidinis, de gubernatione familiae, de benedictione
divina, deinde de ferendis infirmitatibus in uxore, de tolerantia
periculorum a liberis et iniuriarum a vicinis. Tantum respicit in turpem
illam coniunctionem carnis, quam copulam vocant, promissionem et
ordinationem Dei negligit.

Admonendi igitur et muniendi sunt pii adversus illas viperas, qui
iactant suos canones contra veritatem divinam. Et explodendum illud
argumentum vere Papale de praescripto et decretis Canonum.

Quanquam perpetua haec eorum ratio est iudicandi nostram doctrinam,
fatentur se scire esse purum et verum Euangelium, et tamen non curant.
Albertus, Episcopus Moguntinus, solitus est dicere, esse nostram
doctrinam fundatam in scriptura sancta, et esse ipsissimam veritatem, se
nolle tamen, nec posse amplecti. Similes prorsus sunt canonistae, veram
esse aiunt sententiam damnantem clancularia coniugia, sed diversum
statuentibus canonibus esse repudiandam.

Horrendae voces sunt, nec putavi unquam me vivente talia me auditurum,
aut quenquam fore, qui horribiles istas blasphemias loqueretur: se
audire quidem et intelligere veritatem. Et tamen negare eandem propter
opinionem incertam hominum. Idne est viri boni et integri? imo ne Turci
quidem aut ethnici cuiusquam. Vir bonus decipi et labi potest seductus
aliorum erroribus, sed si admonetur, agnoscit errorem, et resipiscit,
abiicit et damnat opinionem erroneam. Ego igitur non approbabo unquam,
nec defendam errorem et stultitiam canonistarum, sed percacabo canones
et Papam: siquidem ipsum ius civile diversum et honestius statuit de hac
ordinatione Dei.

⌊mo 8. Pius senex antea totum onus gubernationis suavissimae uxori
suae Sarae imposuerat, ea defuncta cum ipse sustinere cogeretur,
reclinat in servum, donec prospiciat de matre familias, scilicet uxore
filii.

[Seite 296]

Deponit igitur omnem administrationem mortua Sara, noluit sibi tantum
oneris imponi in extrema senectute, quanquam postea uxorem duxit:
ideoque cogitat de persona idonea ad regendam familiam, interea vero
senioris servi opera utitur, qui triennium familiae praefuit.

Nam trigesimo septimo anno aetatis Isaac moritur Sara, quadragesimo anno
duxit Rebeccam, illud triennium uterque, pater et filius, transegerunt
in luctu et moerore. Non enim saxeis animis fuerunt, recordatio
dulcissimae consuetudinis et pulcherrimarum virtutum in suavissima
coniuge saepe renovavit dolorem Abrahae. Isaac autem charissimae matris
non potuit subito oblivisci: fuerunt enim homines
φιλόστοργοι. Ideo pater, ut consolaretur Isaac, quaerit ei
sociam vitae.

Doctrina igitur huius loci est, quod parentes debeant providere filiis
et filiabus de honesto coniugio. Quanquam non praetereundum illud est,
quod in vita saepe usu venit, ut parentes quandoque iure et autoritate
sua abutantur, et velint liberos cogere, ut cum iis contrahant, quos non
amant, quod in magnis familiis nobilium saepe accidit, illi
repraehendendi sunt, quia nihil paterni animi aut adfectus habent, sed
sunt trunci et stipites, non habent illam στοργήν erga prolem.
Ibi interponat suam autoritatem pastor Ecclesiae, aut magistratus
civilis. Quia haec non est patria potestas, sed tyrannis.

Nos ideo tam diligenter urgemus autoritatem parentum, primum propter
mandatum et ordinationem Dei, exempla scripturae et leges civiles.
Deinde propter insignem illam improbitatem, quae omnibus aetatibus in
mundo grassata est, piis et honestis parentibus admodum gravis: quando
liberos pie et honeste educarunt, ut essent haeredes paternorum bonorum,
postea ipsis insciis et invitis inventi sunt, qui virgines aut
adolescentes honestos fraudibus et dolis circumvenirent, ut coniungerent
se furtim cum iis, qui et parum honesti, et ipsis indigni, et parentibus
ingratissimi erant.

Hisce flagitiis Papa fenestram et ianuam patefecit, et aditum fecit
lenonibus, ut possent furari mihi, tibi et singulis nobis filios et
filias. Haeccine ferenda aut defendenda putabimus? Atqui custodiendos
liberos et curam eorum diligenter gerendam aiunt. Quomodo potest id
fieri in tanta malitia et perversitate hominum? quam facile corrumpitur,
et in fraudem illicitur simplex animus?

Meminerint igitur parentes, ius et autoritatem elocandi liberos sibi
divinitus attributum esse: nec rata esse sponsalia sine ipsorum consensu
facta, nec divino, nec humano iure.

Deinde liberi sciant se hanc reverentiam debere piis parentibus, ut
eorum consilium requirant, et voluntatem explorent: adolescens, cuius
aetas idonea est coniugio, non vereatur, animum suum aperire parentibus:
amare se honestam puellam, et rogare, ut dent sibi eam in uxorem.
Quanquam 

[Seite 297]

enim videtur significatio esse libidinis parum verecunda, sciant tamen
divinam clementiam tegere eam in coniugio, et addidisse remedium huic
morbo.

Humilient igitur sese coram parentibus, et ingenue dicant: mi pater, mea
mater, da mihi illum adolescentem, aut virginem: quam amo. Quod si digna
est coniunctione aut affinitate tua aut parentum, non denegabunt honesti
parentes, etiamsi dos aut opes non respondeant.

Talia coniugia non possunt non esse foelicia et fortunata, ac Deus
immensa bonitate benedicit, indulget et tegit tanquam operculo coniugii
ardorem libidinis. Quim etiam scriptura sancta approbat, et adducit pro
exemplo amorem et vocem sponsi et sponsae. Ita turpitudinem, in qua nati
sumus, et miseram libidinem condonat Deus, quin et ornat et cohonestat
licitis nuptiis.

Caveant vero adolescentes ab illa usitata contumacia et contemptu
parentum, quo prorsus insaniunt quidam, et caeco impetu contrahunt
inhonestas nuptias, se et suis maioribus et parentibus indignas. Hic
enim exemplum contrarium et longe honestius imitandum proponit scriptura
sancta, cum Isaac de patris sententia, voluntate et consilio Rebeccam
ducit.

Sic Papa et Canonistae non docent, nec iubent ducere, sed rapere uxores,
quasi liberi suae potestatis sint, aut coniunctio tam sancta sine [Spr.
19, 14] ordinatione Dei legitima fieri debeat. Scriptura sancta inquit:
‘Prudens uxor a Domino.’ Ergo praecedat imploratio auxilii divini:
Domine Deus, vides me non posse carere coniugio absque peccato, Consule
tu mihi, et da piam et honestam uxorem.

Sicut hic servus, qui mittitur ab Abrahamo, oravit, et Abraham haud
dubie docuit eum orare, Isaac quoque oravit. Postea accedat consilium,
voluntas et consensus parentum, neque quicquam iis invitis aut
repugnantibus suscipias. Cogita enim quantis beneficiis cumulatus sis,
quantum iis debeas, quam indignum sit eorum animum turbare aut
offendere, qui te benigne foverunt, educarunt et ardentissime amant.

Haec adolescentes sibi proponant, et assiduo memoria repetant: ita enim
assuescent ad honorandos parentes. Idque non modo honestum et pium est:
verum etiam praeceptis et exemplis scripturae consentaneum, et per omnem
vitam imprimis utile.

Pontificii Canones detestandi sunt, qui haec officia non docent, sed
contra haec omnia simplices animos involvunt furtivis et clanculariis
contractibus, iubent dare mutuam coniugii fidem invicem, insciis,
invitis et repugnantibus parentibus, seducente lena aut lenone, et
rapiente inimico aut nebulone.

Quid potest homini accidere tristius et indignius? ac si filius aut
filia, sancte et pudice educta, optimis moribus imbuta, collocanda sit
homini impuro, facinoroso, insidianti bonis et possessionibus tuis, cum
illo scilicet 

[Seite 298]

contrahenda est affinitas, habendus loco filii et haeredis omnium
bonorum. An non id morte ipsa est tristius?

Non frustra igitur toties inculco et moneo, qua via ad rem tantam et tam
sanctam aggrediendum sit, ut conservetur autoritas parentum, et
reverentia erga eos liberorum. Filius aut filia ab iis consilium petat,
qui et consilio valent, et divina institutione et benedictione Dei
consulere possunt, parentes vicissim non sint duri et asperi, non
urgeant liberos, ut contrahant cum iis, quos non amant, nec temere ab
amore honestorum abstrahant, nisi elegerint se indignos: meminerint
στοργῆς et inclinationis divinitus inditae, nec repugnent
honesto amori.

Sic parentes Simson cum filium mulierem Philistinam amare intelligerent,
et ipse peteret eam sibi uxorem dari, permittunt, ut ducat eam quamvis
gentilem.

Rursus autem moneo, ante omnia ad ineundum coniugii foedus necessariam
esse invocationem Dei, ut is uxorem aut maritum deligat ac donet: id si
fit, sequitur benedicto Dei, et omnia secunda in coniugio, dat Dominus
marito hanc gratiam, ut patientiam habeat, et boni consulat infirmitatem
uxoris, et ipsa vicissim se possit accommodare moribus mariti. Econtra
ubi non accedit timor Dei et invocatio, facilime incidunt offensiones,
unde oriuntur odia, rixae, inimicitiae et simultates perpetuae,
cuiusmodi connubia admodum infaelicia ego saepe vidi, et contingunt
plerunque iis, qui sequuntur Papam et canones.

Qui vero legitime et sancte contrahunt matrimonium secundum ordinationem
et institutum Dei, et certi sunt de Dei et parentum voluntate, ibi saepe
summae offensiones et pericula sine omni negotio et difficultate
superantur auxilio Dei et bona conscientia, quae certa est, si quid mali
accidat, non id casu fieri, sed bona Dei voluntate, cuius iussu id genus
vitae ingressi sunt. Nihil horum vident Papistae, non spectant neque
causam materialem, nec efficientem, nec finalem coniugii, sed talem
copulationem esse ducunt, qualis in scortatione est.

In lege Mosi adeo severe fuerunt interdicta et damnata clandestina
sponsalia, ut licuerit ea parentibus rescindere et dirimere, etiamsi
accessisset copula. Illud ius tametsi nos sequi nec possumus, nec
debemus, non enim ligant nos forensia et iudicia legis Mosaicae, tamen
est ius scriptum et promulgatum divinitus, cuius exemplo et testimonio
nostra sententia potenter confirmatur. Deinde pro nobis est ius civile,
cui ex aequo parere canonistae, et omnes huic imperio subditi debebant.

Moses cum in textu dicit Dominum benedixisse Abrahamum in cunctis,
intelligit omnia bona coniugii, ea dicuntur benedictiones: quicquid
possidet paterfamilias, id omne scriptura sancta solet appellare
benedictionem: quod si scirent et crederent homines, non tantum esset
rapinarum et illicitorum quaestuum in mundo. Sed maxima pars vivit sine
invocatione, ideo etiam 

[Seite 299]

absque benedictione, et hac securitate ingrediuntur coniugium, quaerunt
et cumulant opes sine benedictione, de qua ne semel quidem in vita
cogitant. Quam pauci rustici et cives sunt, qui habent benedictionem
Dei, et sine iniuriis aliorum possessiones suas tenent? plena sunt omnia
usuris, avaritia et πλεονεξία.

Si vis autem divina benedictione contrahere matrimonium, primum omnium
require consilium Domini, et ora: Domine Deus, da uxorem et panem
quotidianum, illis precibus favet Deus, et respondet, feci te masculum
et foemellam, cur non te alerem? tu tantum ab iniustis rapinis et furtis
abstineto.

Coniugium igitur est, ubi masculus et foemella coniunguntur divinitus,
et certa Dei voluntate, et coniuges, qui haec norunt, facilime ferunt et
vincunt, quicquid incommodorum obiicitur. Ita prima et summa benedictio
est, si noveris divina voluntate te ingressum coniugium, et necessitate
coactum ad vitandum peccatum duxisse uxorem.

Deinde quicquid Deus largitur, illis bonis omnibus verum nomen indas, et
dicas, hunc filium aut filiam dedit mihi Dominus, hunc agrum, pratum,
vaccam, capram Deus dedit, est benedictio divina.

Id sane pulcherrimum et foelicissimum coniugium est, in quo et mensae et
thoro inscriptum est: Favor, voluntas, beneplacitum Dei. Hae verae et
immensae opes sunt, tales benedictiones in canonibus non invenies. [1.
Mose 33, 5] Sic Patriarcha Iacob infra dicit: ‘isti sunt filii, quos
dedit mihi Deus’ singulari nimirum favore et benedictione. Hi enim
intelligunt, et agnoscunt creatorem et creaturam eius, norunt, unde ipsi
orti, et unde omnia accipiant.

Haec vero non docentur in iure nec canonico, nec civili, nec in
medicorum arte, sed in scriptura sancta. Audiunt omnes Abraham habuisse
multas facultates et fortunas, acquisivisse magnas opes. Unde autem
illae fortunae et opes? respondet scriptura, divina benedicente
clementia, qui creavit ipsum masculum, dedit ei opes.

Haec si nos quoque cogitare et credere possemus, etiam tenui fortuna
essemus beatissimi, et in re lautissima non aliter adfecti, ac si nihil
possideremus. Quia non est differentia inter parvas et magnas opes, quod
ad benedicentem Deum attinet, qui unam vaccam, vel unam prolem habet,
eundem Dominum benedicentem habet, quem habet rex potentissimus.

Ad hunc modum si possemus Deo acceptum referre fructum omnis boni, tum
quisque contentus esset sua sorte. Qui id non potest, vertitur ad turpes
quaestus, et per fas et nefas corradit, ut habeat omnia, quae si etiam
adeptus est, tamen nunquam acquiescit animus eius, sed perpetuo luctatur
cum insatiabili cupiditate opum et possessionem.

[Seite 300]

Quod si sic adfectus esset: Domine Deus, quicquid dederis mihi, accipiam
laeto et grato animo, quod non dederis, eo libenter carebo, ero
contentus modicis facultatibus iuxta ac magnis opibus, longe esset
beatior.

Sed nemo hanc doctrinam sequitur, sed sensum et sapientiam carnis, ideo
ratione omnia gubernare et expedire volumus, interim sumus ingrati, non
agnoscimus benedictionem divinam, cuius hic scriptura sancta meminit,
cum loquitur Moses de facultatibus, argento, auro, gregibus et armentis
Abrahae, quae habuit etiam peregrinus, et appellat haec omnia
benedictionem DEI.

Sequitur porro instructio servi. Atque hinc apparet Abrahamum
constituisse servum hunc patremfamilias loco suo. Si vere pius fuit, qui
agnovit et credidit in Deum, miraculi instar est, et magnum beneficium,
quod talem servum habuit, cui potuit credere domum et familiam suam,
atque ita ut constitueret eum dominum, qualis Ioseph apud regem aegypti
fuit.

Est excellentissimum donum in oeconomia habere fidelem servum aut
ancillam: usitata quaerela est in toto mundo de improbitate et malitia
familiae, et est maledictio Dei, quae in dies augetur, quia sumus
securi, contemnimus verbum Dei, et non oramus. Ideo hoc malo puniuntur
mali et impii. Boni autem exercentur et vexantur, sicut aliis
adflictionibus.

Qui vere sunt benedicti, illi omnia possident: et habent aliquem Moschel
Elieser, qui fideliter et recte rem familiarem curat. Syrach [Sir. 33,
31] inquit .33.: ‘Si habes servum fidelem, sit ipse apud conservos,
quasi ipse adsis. Nam indiges eo, ut propria vita tua.’ Talis fuit
Eliezer ille, cui tantus patriarcha credidit domus suae
administrationem: oportuit sane esse sanctissimum, plenum spiritu
sancto, ac forsan postea manumissus est, sed hic vocatur adhuc servus.
Incredibili igitur benedictione benedixit DEUS hanc domum. Primum rebus
et opibus. Secundo servis et famulis fidelibus. Tertia benedictio iam
sequitur sponsi et sponsae.

Quaeri autem hoc loco potest, quare Abraham deferens iuramentum servo,
iubeat eum ponere manum subter faemur suum, vel in loco sui faemoris.
Scriptura nihil dicit, fueritne ritus a patribus servatus et per manus
traditus, an recens ab Abrahamo institutus, ut iuraret servus ponendo
manum vel digitos in faemur. Si fuit vetus consuetudo ita iurandi,
secutus est Abraham usitatum et patrium morem, et servus huius moris
peritus iuravit.

Admirabilis autem et magnifica significatio est, quod ponit manum non
super pectus, caput aut manum Abrahae, sed in illum locum, cui tribuitur
[1. Mose 46, 26] in scriptura sancta generatio. Infra .46.: ‘cunctae
animae, quae ingressae sunt cum Iacob in aegiptum, egressae sunt de
foemore illius’, Item: ‘Levi fuit in lumbis Abrahae.’ David
egressus est ex foemore Abrahae, hoc est, Abraham fuit quasi fons et
origo prolis.

[Seite 301]

Iudaei hoc factum dicunt propter circumcisionem, quae fit circa illam
partem corporis, sed magis credo ortum esse ex illo intellectu patrum,
qui a principio statim intellexerunt salvatorem venturum et nascendum
esse ex humano genere.

Iuramentum autem est una de rebus maxime sacris, quia includit nomen,
cultum, invocationem Dei et omnia divina: cum igitur res tam sacra et
praecipuus cultus Dei ad hunc locum transferatur, sequitur eum pro
sacrosancto et tanquam divino habitum.

Haec cogitare licet, si fuisset is mos a patribus traditus et acceptus,
sed quia scriptura sancta prorsus tacet, nostrum non est quicquam
asserere aut negare. Quod scriptura sancta docet, negat aut affirmat, id
tuto imitari et docere possumus. Sicut de Sem tacet, non describit
generationem, nec mortem, nec parentes, ideo de iis nihil scire aut
tradere possumus, et studiose hoc factum est, ut proponeretur figura
Christi.

Verisimile tamen est Abrahamum primum hunc ritum instituisse, et
iussisse, ut poneret servus manum subter faemur, tanquam rem
sacratissimam: potuisset enim invenire montem Moriia, altare, coelum,
terram, solem, lunam vel aliam creaturam, ad quam levaret digitos, sicut
hodie iurant super Euangelium, in Papatu iurant super reliquiis
sanctorum. Semper enim iuramentum fit super sanctius et religiosius,
quam nos sumus. Sed cum faemur attingere iubeat, habuit haud dubie pro
re sacra.

Quod si verum est Abraham primum authorem fuisse huius ritus, ut
ponerentur digiti in femur, intellexit promissionem: ‘in semine tuo’
non simpliciter, sed iuxta Paulinam explicationem, quod ex femore suo
salvator mundi venturus esset.

[Gal. 3, 16] Sicut Paulus hunc locum tractat, Gala⌊tarum 3.: ‘Non
dicit, Et seminibus quasi in multis, sed quasi in uno, Et semini tuo,
qui est Christus.’ Illam sententiam promissionis intellexit Abraham,
praesertim cum iam natus esset filius et haeres istius terrae, Isaac:
ideo foemur suum habuit pro re sacra, in quam iubet servum iuraturum
digitos ponere.

Quia erat fons et origo, unde oriturum erat semen, quod vivificaret et
iustificaret universum genus humanum.

Haec cum scriptura sancta conveniunt, quae celebrat saepius, ut antea
dixi, lumbos et foemur. Apparet quidem res foeda propter libidinem et
horribilem concupiscentiam, quae in corpore humano sedem habet in
renibus et foemore, et tamen Deus reputat pro re sanctissima, quae sua
natura est foeda et turpis et peccato inquinata.

Sic mandat circumcisionem in loco turpissimo, de quo vix cogitari, nedum
dici salvo pudore potest. Sed significat nos miseros peccatores non
solum conceptos et natos in concupiscentia, sed etiam venturum semen
Abrahae promissum, quod non solum benedictum et absque peccato et
concupiscentia sit, sed etiam benedicturum omnes gentes.

[Seite 302]

Curat igitur Deus res turpissimas, et scriptura sancta hoc loco
copiosior et uberior est in descriptione nuptiarum, quam si de summis
rebus loquitur. Promissionem de benedictione spirituali supra .22.
cap⌊ite paucissimis verbis [1. Mose 22, 16] absolvit: ‘per
memetipsum iuravi. In semine tuo benedicentur omnes gentes.’ Hoc totum
caput nihil aliud continet, quam descriptionem coniugii Isaac, quomodo
mittatur servus, et adducatur sponsa.

Cur hoc fit? Quia ipse fecit nos, sumus creatura et opus ipsius, ideo
curat suum opus etiam in mediis peccatis, morte, inferno, turpitudine et
ignominia. Divina salus, vita et auxilia omnia sunt in mediis
contrariis, salvat in morte, dat iustitiam in peccato, pacem et
securitatem in summis periculis.

Haec sunt opera divina, quae homines carnales, qui sunt sine spiritu
sancto, non intelligunt. Ideo oculos tantum deflectunt ad libidinem et
turpitudinem in coniugio. In concupiscentia non vident illam
sanctissimam benedictionem generationis: quia nihil nisi flammas
turpissimae concupiscentiae sentiunt. Sic in morte nihil nisi mortem, in
inferno nullum coelum [1. Mose 1, 27] cernunt: Sicut sentiunt, ita
iudicant. Sed quia nos non fecimus nos: Masculum enim et foeminam
creavit eos, ideo nos DEO curae esse statuamus, tanquam creaturam
ipsius.

Haec igitur causa est, cur scriptura sancta de hac re tam abiecta in
speciem tam multis agit. Nihil novum aut inusitatum est coniugium, et ab
ethnicis quoque iuditio rationis approbatum et laudatum. Sed quis unquam
ita aspexit aut consideravit, quod sit creatura divina, benedictio in
maledictione et castitas in libidine? Si secundum rationem et speciem
externam iudices, nihil differt concubitus maritalis a meretricio, et
tamen ille pudicus et honestus est sub remissione peccatorum, sub
benedictione, et Deo placens: hic flagiciosus et damnatus sub ira Dei.
Quia in coniugio servat Deus in media libidine et turpitudine
institutionem suam et ordinationem.

Ideo Abraham praeclare hunc locum intellexit: ‘In semine tuo
benedicentur omnes gentes’, quod Christum includit: et propter Christi
ortum ex lumbis Abrahae, ex quibus lumbis venit universum genus humanum,
omnia pura, munda et sancta reputentur. Quia est idem semen et eadem
caro, quae nos sumus. Sed ipse vere sanctus est, et per miraculum
conceptus, non sicut nos, sed sine patris ardore, libidine, impudicitia,
turpitudine, foeditate, etiam sine dolore matris natus, et tamen est
semen Abrahae.

Hoc significatum est, quando Abraham iubet servum ponere manus in
foemur, quia Christus est in foemore. Ideoque coniugium propter Christum
sanctum et purum, concubitum pudicum et honestum esse necesse est, qui
per se est foedissimus. Et Abraham statuit suum foemur esse sacrum, non
propter se, sed propter promissionem divinam, quia promissio 

[Seite 303]

comprehendit suum foemur, et promissio illa est sanctissima, ideo
sanctificat foemur Abrahae, ut etiam illi, qui egrediuntur per libidinem
et concubitum carnis, non reputentur immundi, sed pudici, thorus
immaculatus et coniugium honorabile habeatur, tantum propter semen
venturum.

Si Paulus non ita tractasset hunc locum, non intellexissem ego. David,
Esaias, Ieremias eadem viderunt, sed vulgus Prophetarum et Iudaei, sicut
nos, obiter tantum aspexerunt. Nos in mulieribus quaerimus voluptatem
illam foedam, et nihil aliud, quam quod sentimus, et quod carnaliter et
suaviter nos adficit et oblectat. Sed hoc discendum et studiose notandum
est, quod Deus in media morte vitam, in turpitudine honorem perspicit.

Theologi veteres faciunt triplicem castitatem, virginalem, vidualem,
coniugalem. Sed estne haec castitas, quando maritus generat? mira certe
deformitate tecta latet, ut nemo agnoscat castitatem esse, quia nihil
differt ipso sensu et specie a scortatione. Sic nulla virgo tam casta
est et pura, quae non sentiat ardorem erga masculum: idem adolescentes
experiuntur: et quod magis est, sequuntur turpia somnia et pollutiones.
Ibi sane non est vera castitas, sed tantum externa, quia intus in
sanguine et medullis ardet concupiscentia: adeo est depravata natura.
Frustra igitur Papistae castitatem et virginitatem iactant.

Aegre autem admittunt, coniugalem castitatem esse aut dici, nisi veterum
autoritate cogerentur, alioqui enim immundiciem dicunt, sicut [Jes. 52,
11] exponunt sententiam Prophetae: ‘mundamini, qui fertis vasa
Domini’, id est, abstinete a coniugio, si vultis servire Deo, et
administrare sacra.

Est quidem pulcherrimum donum castitas, et honestissimum est habitare
cum legitima coniuge, et vitare fornicationes, quanquam vidualis et
virginalis castitas excellentior est, sed nusquam est pura, nec
virginem, nec viduam ullam invenies, in qua omnis sensus et appetitus
prorsus extinctus sit et emortuus. Quando igitur ad Dei iuditium
perventum est, pronunciat Deus: tu fuisti purissima virgo, adolescens
pudicus, forte etiam non pollutus, sed non fuisti sine ardore et
concupiscentia, ideo damnat te lex: ‘non concupisces.’

Sic castitas in solo CHRISTO manebit, qui natus est ex foemore Abrahae
sine libidine et peccato: per eius castitatem nos quoque casti erimus et
salvi.

Atque hoc non ipse Abraham tantum intellexit, et suo pectore conclusum
habuit, sed praedicavit etiam multis et assiduis concionibus, ex hoc uno
dicto: ‘In semine tuo’, etc. Siquidem illum novum ritum in suam
Ecclesiam voluit invehere: diligenter inculcavit promissionem, ut
persuaderet populum de certitudine seminis futuri. Sicut nos assiduo
urgemus doctrinam de liberatione et resuscitatione corporum nostrorum in
extremo [1. Kor. 15, 42] iudicio: ‘seminatur in infirmitate, in
corruptione, in ignominia’, .1. Cor⌊inthiorum 

[Seite 304]

15. Monendi igitur sunt pii, ut fidem opponant sensui oculorum, et in
media corruptione et ignominia spectent claritatem supra solis et
stellarum fulgorem: in corruptione foedissima, arrosione vermium et
gravissimo foetore balsamum et gloriam aeternam. Ita fides cum videt
hominem extinctum condi in terram, non videt cadaver aut corruptionem,
sed integritatem corporis, gloriam immortalem et spiritualem vitam.

Sic Abraham praedicavit, in illa libidine et concupiscentia, quae
sensibus nostris apparet, respiciendum esse ad semen futurum sine
libidine et benedictum, quod totum mundum salvaturum sit, et ad hoc
electum se dixit patrem. Haec pii et servi praecipue in domo eius
crediderunt, ideoque coluerunt foemur pro re sacra, verum non in gloriam
Abrahae, ut nos quondam soliti sumus cultum et honorem Deo debitum
creaturis praestare, sed propter fidem et expectationem futuri seminis.

Si Papa istam gloriam haberet, quod qui oscularetur pedes eius, rem
sacram oscularetur, bone Deus, quam superbiret, et tamen meris mendaciis
hoc apud reges et monarchas obtinuit.

Abraham habuit promissionem complectentem foemur suum, tanquam originem
seminis, ideo pro re sacra habuit, non tamen in suam, sed Dei gloriam et
honorem. Sicut iustificatus est non ex seminibus, sanguinibus, voluntate
viri aut carnis, sed a Deo, hoc est, semine futuro, quod tamen ex
foemore eius egressurum erat, atque ita in media ignominia gloriam, in
media libidine summam castitatem et pudicitiam invenit.

Vereor autem, ne aliquanto post subsecuta sit horribilis illa turpitudo
Ismaelitarum ethnicorum: Humana enim natura non potest servare modum,
aut sobrie et pie custodire ea, quae a maioribus tradita sunt recte et
syncere: statim vel ad dextram, vel ad sinistram deflectit: ubi
audiverunt Midianitae istas magnificas promissiones, quod foemur sive
generatio Abrahae in tanta esset gloria, mox in turpissimam idolatriam
prolapsi sunt, ac non solum libidinis turpitudine se polluerunt, tanquam
singulari sanctitate et iustitia: sed etiam singulare idolum erexerunt
et coluerunt, Priapum. Sic enim solent idolatrae: tantum ceremoniarum
opera arripiunt, relicto verbo et spiritu.

Sic neglecto illo, quod Abraham peculiare mandatum habuit de immolando
filio, alii quoque in obsequium Dei suos filios mactarunt sine fide et
mandato Dei: illud est ab exemplo raciocinari, non a fide patrum. Idem
sane opus fecerunt, sed fides et animus diversus fuit. In Abrahamo est
divinum mandatum, ipsi vero non habuerunt mandatum, promissionem et
verbum: Sed fuerunt idolatrae.

Sic ex Adae traditionibus haud dubie adoratio et cultus Solis natus est:
is enim docuit familiam suam et filios, ut exorto sole flecterent genua.


[Seite 305]

et laudarent Dominum coeli et terrae, et agnoscerent beneficia infinita,
quae praestat Deus mundo per pulcherrimum illud luminare. Posteri
retinuerunt quidem ritum illum et ceremoniam, flectendo genua erga
solem, sed obliti sunt gratiarum actionem pro beneficio Dei, qui creavit
lucem et solem, et postea idolum fecerunt ex sole.

Haec omnia ex patrum piis traditionibus orta sunt. Solet enim Satan
perpetuo, ubicunque Christus templum aedificat et Ecclesiam colligit,
tanquam simia eum imitari1�, et idolatricos cultus et traditiones
effingere, ad similitudinem verae doctrinae et verorum cultuum: Sed
promissionem et spiritum patrum detrahit, ac interim splendidas pompas
et magnificos apparatus instituit, ut specie religionis et sanctitatis
etiam verum cultum et Ecclesiam superet et obscuret.

Sic pontifex coenam Domini ad horribilem idolatriam transtulit, quam
instituit Christus, ut ederemus et biberemus corpus et sanguinem ipsius
[1. Kor. 11, 24 f.] ad erigendas conscientias et fidem confirmandam,
sicut inquit: ‘hoc facite in mei commemorationem’, hoc est,
praedicate me, gratias agite mihi, et fidem vestram exuscitate. Sed
pontifex opus operatum retinuit, et prorsus abolevit verum usum in
commemorationem Christi: Imo interdicto cavit, ne verba institutionis
quisquam palam legeret. Id testatur liber editus de secretis sacerdotum.
Nemini licuit legere canonem, nisi sacerdotibus, ac flagitium fuisset et
piaculum, verba coenae clara voce pronunciare.

Postea alteram speciem ex Ecclesia abstulit, et commentus est esse in
Missa oblationem et sacrificium pro peccatis totius mundi. Is quaestus
longe fuit uberrimus: inde enim tot templa, altaria, coenobia et totus
ille cultus cum infinitis ceremoniis, ad stabiliendum videlicet infandam
illam prophanationem.

Ita semper mundus mores et ritus patrum imitatur. Sed caput eis
praecidit, hoc est, fidem, promissionem et mandatum Dei tollit, et
retinet ipsum factum sive opus operatum, postea fucus fit imperitis, et
illiciuntur in fraudem miserae conscientiae magnifico apparatu et
splendore operum et ceremoniarum externarum.

Sic supra de Ur Chaldaeorum dictum est, ubi coluerunt Orimasda, hoc est,
sacrum ignem, is cultus inde extitit, quod viderant ignem coelitus
demissum oblatas hostias haurire, id signum erat promissionis et
voluntatis divinae, quae approbaret sacrificia patrum. Rapuerunt igitur
haec ad idolatriam et similia sacrificia, et lucem sive ignem sanctum
coluerunt, ex quo Chasidim, hoc est, sanctos se appellarunt.

Quia Canon Diaboli est extruere sacellum iuxta Ecclesiam et templum
Christi, hoc est, arripere opera et exempla patrum, ea deformare et in
opus operatum convertere relicta fide.

[Seite 306]

Sic Iudaei parum foeliciter ceremonias patrum imitantur, et ex
circumcisione faciunt opus, et miserabiliter cruciant infantes, fidem et
promissionem abiecerunt, ac existimant plurimum momenti esse in opere et
ceremonia, non in verbo et promissione Dei.

Ad hunc modum Ismaelitae cum scirent se esse filios Abrahae, et ex
lumbis eius egressos, lumbos autem habere benedictionem propter
benedictum semen ex eis nascendum, opus operatum et libidinem
arripuerunt sine promissione et fide, donec tandem membrum virile
adorarent, quod Graeci et Romani postea secuti sunt. Quin et Baalpeor
(quamvis horream haec proferre) nihil aliud est, quam turpitudo virilis
membri cum sua tentigine.

Generatio est benedictio, et est opus Dei, ideo lumbi et foemur Abrahae
est benedictum, Verum non ex opere operato: sed quia Christus, divinum
semen, est in foemore, ibi tum in media libidine et concupiscentia est
benedictio, et libido per remissionem divinam tegitur et toleratur.

Abraham non negavit concupiscentiam peccatum, et faemur corruptum esse
morbo originis, sed addidit sanctitatem et medicinam coniugii et
ordinationis divinae. Sicut nos non negamus corpus sepeliri in summa
ignominia, sed habemus emplastrum, quo tegitur et sanatur: quia scimus
ignominiam vertendam in maximam gloriam.

Ignominia per se nihil est, nisi summa impuritas: quod autem vertitur in
gloriam, fit ex mera gratia Dei. Quod si rem et opus ipsum tantum
amplecti velim pro gloria, nihil retinerem nisi ignominiam. Sed oportet
opus fieri ex spiritu, fide, promissione, tum opus non est amplius
ignominiosum, sed illustratur gloriosissima luce, quae est clarior sole,
et suaviorem odorem de se praebet quovis balsamo aut incenso: verum hoc
non ex ignominia nascitur, sed ex gratia spiritus sancti.

Sic membrum virile aut muliebre est turpissimum et foedissimi operis,
sed quia promissum semen ex foemore Abrahae egressum est, tegit id
turpitudinem illam, et facit rem sacram. Ismaelitae vero puritatem,
pudicitiam, iustitiam et sanctitatem tribuerunt operi per se. Quid enim
peccaret, dixerunt, membrum mulieris aut viri, siquidem scriptura sancta
dicit foemur Abrahae esse benedictum?

Dolendum certe est et deplorandum, naturam humanam tam horribiliter
corruptam esse, Igitur omni studio frenandae erant libidines,
concupiscentia reprimenda ac detestanda, et sectanda pudicitia et
castitas. Ac si non posset prorsus emendari et vitari malum illud vicio
originis naturae [1. Kor. 9, 27] insitum, gemendum tamen erat et
dolendum, sicut Paulus queritur: ‘Castigo corpus meum, et in
servitutem redigo, et tamen non invenio in carne mea [Röm. 7, 18]
bonum.’ Rom⌊anorum .7.: postea vero apprehendendum est semen et
invocandum, propter quod benedixit nobis Deus, ut reliquiae peccati non
imputentur.

[Seite 307]

[Röm. 8, 1] ‘Nihil enim damnationis his, qui sunt in Christo Iesu’,
Rom⌊anorum 7 [!]. Non dicit nihil peccati, sed nihil damnationis,
alioqui opus carnis, fornicationem et adulteria sectabimur, et laxabimus
frenum libidini, atque ita apprehendemus materiam exclusa benedictione.
Sicut accidit in omni superstitione et idolatria, quae initium
plaerunque sumit et pulcherrimam originem habet ex patribus. Sed male
componunt et dividunt idolatrae, ut dialecticorum formulis utar,
dividunt opus a fide, materiam a finali causa: ex opere componunt
iustitiam. Ea est diabolica dialectica.

Abraham autem, qui haec recte potuit distinguere, fuit praestantissimus
vir, non indulgens licentiae carnis, et tamen asserens, subesse libidini
et peccato occultam benedictionem propter futurum semen ex lumbis
ipsius, cuius tanta sanctitas et castitas est, ut totum orbem
benedicturum sit, et Deus propter benedictionem illam toleraturus
libidinem coniugalem. Alioqui enim omnes damnati essemus, quia
concupiscentia haeret infixa ossibus et [Ps. 51, 7] medullis, nec potest
a quoquam superari et extingui iuxta illud: ‘In peccatis concepit me
mater mea.’

Sit igitur haec explicatio et causa illius ritus, quem Abraham
introduxit in Ecclesiam suam, significatam scilicet esse excellenti
spiritu mysterium illud incarnationis Christi admirabile, quam voluit
inculcare familiae suae, non tantum verbo, sed etiam facto et signo
externo.

Deinde meminerit lector ex religione patrum perpetuo sequi solere
horribiles superstitiones. Sicut Ismaelitas de foemore Abrahae gloriatos
esse certum est, natos se esse ex illa carne, quae digna habita sit, ut
supra eam invocaretur DEUS: atque inde in miserabilem caecitatem
prolapsi ipsam turpitudinem adoraverunt, arripientes carnem
materialiter, non spiritualiter.

Hic morbus in humana natura omnibus aetatibus grassatus est, quo
efficimur Simiae, ita ut sequamur factum et exempla patrum, et
relinquamus spiritum ipsorum. Id inprimis memorabile, et dignum est hoc
loco observatu.

Sic Papa habuit clarissima testimonia scripturae et expressa gratiae
signa, quae si quis considerat, vix sequi potuisse credet tantam
abominationem. Quid clarius sacramento Baptismi? Eucharistia, clavium
usu, voce Euangelii, passione Christi praedicata, depicta et variis
modis tractata? verum in tanta copia sacramentorum, signorum, verborum,
exemplorum tamen Antichristus regnavit potentissime tot saeculis.

Nos divina gratia repurgavimus illam doctrinam. Sed nihi dubito paulo
post secuturos, qui abiecta doctrina pietatis, et relicto fonte
iustificationis opera iterum apprehensuri sint et traditiones hominum.
Si Munzerus et Sacramentarii, cum audirent nos docere spiritum, et
reiicere opera, hac doctrina abuti potuerunt, et neglecto verbo et
sacramentis nihil 

[Seite 308]

aliud nisi spiritum sonare, idque nobis viventibus, docentibus et
repugnantibus, quid futurum est, ubi conticuerit nostra doctrina?

Sentiunt et praedicant nobiscum Papae opera non iustificare, requiri
aliam iustitiam spiritus. Sed hunc spiritum intelligunt enthusiasmos,
revelationes, cogitationes suas.

⌊anorum 8.

Hic error nascitur ex pulcherrima doctrina in Apostolorum scriptis: [1.
Joh. 3, 9] ‘Qui natus est ex Deo, non peccat’, Item credo
remissionem peccatorum: non enim intelligunt iustitiam et remissionem
peccatorum in mediis peccatis esse. Sed sentiunt penitus esse sublata.

⌊hannis 1.: ‘Non ex sanguinibus, neque ex voluntate carnis, neque ex
voluntate viri’, etc. Sed quia semen sanctum inclusum est in illo
foemore. Id semen ipsi abiiciunt et blasphemant, et putant se esse semen
benedictum. Ideo arripiunt et intelligunt foemur secundum carnem tantum,
sine spiritu, et fiunt Ismaelitae, epicurei, Antinomi, qui negant
restare ullum peccatum propter remissionem peccatorum.

[Röm. 7, 19] Sed Paulus aliter definit remissionem peccatorum, cum
inquit: ‘servio legi peccati.’ Item ‘quod volo bonum, hoc non
facio’, hoc est, haerent in me multi viciosi adfectus et motus,
securitas, dubitatio, impacientia in adversis. Ideo remissio peccatorum
sic docenda et credenda est, quod peccatum nos quidem non damnabit, quia
est remissum: non per iustitiam carnis, sed per filium Dei, qui induit
nostram carnem: sed si separaveris illum a carne, iam es damnatus.

Itaque iustificati et habentes remissionem peccatorum, sunt peccatores,
quia conqueruntur se non posse hoc agere, quod volunt, pugnant,
resistunt concupiscentiae et inhaerenti morbo, crucifigunt carnem, et
tamen non [Röm. 7, 24] possunt penitus liberari, sicut exclamat Paulus:
‘Infoelix homo, quis liberabit me de corpore mortis huius?’

Hanc doctrinam obscurabunt Antinomi, et ita amplificabunt gratiam, ut
extinguant eam, et homines irae Dei subiiciant: quia reddent homines 

[Seite 309]

prorsus securos de ira et iuditio Dei, quasi nullum peccatum restaret,
nullus pavor mortis et inferni.

Haeret igitur in sanctis peccatum, contra quod gratia acerrime pugnat,
et manet certamen inter spiritum et carnem, inter serpentem et semen,
quandiu haec vita durat. Semen conterit caput serpentis, sed serpens
insidiatur semini, et mordet calcaneum.

Ismaelitae semen abiiciunt, et gloriantur se filios carnis,
benedictionem materialiter et carnaliter accipiendo, ideo sunt damnati
peccatores, etiamsi ex Abraham nati sunt.

Sic coniugium supra diximus esse sanctum: et Paulus inquit .1.
Ti⌊mothei [1. Tim. 2, 15] 2.: ‘mulieres parientes esse sanctas, sed
si manserint in fide’, hoc est, si crediderint in Christum, et
pugnaverint cum serpente, hoc est, castae fuerint, vel repugnaverint
viciosis motibus carnis. Alias mulier secundum carnalem generationem
absque fide et sine semine damnabitur.

Necessario igitur retinenda est sanctitas et benedictio foemoris, vel
potius seminis, quod ex illo foemore natum est, et benedixit omnes
gentes, et illam castitatem pollutam in coniugio sanctificavit, ne
damnet nos immundicies et pollutio carnis: id si non fit, statim in
Ismaelitarum errorem et similem damnationem incidimus: Neque quicquam
aliud, quam nomen et opinio sanctitatis reliqua erit.

Sic Papa sanctitatem docuit, abiecto verbo et spiritu: ut videlicet
Christiani post baptismum, cum adolevissent, ingrederentur monasteria,
affligerent corpus, satisfacerent pro peccatis. Non aliter atque Turci
varia opera et exercitia habent, propter quae sanctos se gloriantur: Sed
species et nomen sanctitatis est, sub qua horrenda vicia latent. Sublata
igitur doctrina de semine, nulla salus restat: quia vicia fiunt
virtutes, et abeunt in mores, sicut Seneca1� ait. id quod
reprehendendum erat tanquam vicium, pro iustitia, sapientia et salute
traditur: sicut peregrinationes, cucullus, discrimen ciborum et vestitus
habita sunt pro iustitia summa, imo pro perfectione.

Quod si vicia, hoc est, idolatria et error proponuntur pro iustitia,
quid et qualia peccata sunt palam manifesta? ibi impletur Christi
verbum: [Matth. 6, 23] ‘Si ergo lumen, quod in te est, tenebrae
sunt’, hoc est, si error et mendacium tua lux est, vita, salus et
perfecta iustitia: ‘quantae sunt ipsae tenebrae?’ id est, ipsa caro,
quae absconditur et ornatur, et septuplex iniquitas fit.

Hortor itaque vos, ut diligenter discatis, et meditatum habeatis locum
iustificationis. Damnant falsi fratres nobiscum opera Papae, et tamen
pugnant contra nos, quia tendunt ad nova opera inusitata, idque nobis
viventibus et repugnantibus.

[Seite 310]

Iustificatio Christianorum in hoc consistit, quod peccatum debilitatum
est, et non dominatur nobis. Si duxeris uxorem, senties libidinem, sed
poteris cum ea vivere caste et pie, quia credis in CHRISTUM, tum enim
peccatum debilitatum est. Econtra si ingrederis coniugium magno ardore
et expectatione variarum voluptatum, mox uno aut altero mense exacto,
saepe etiam ante nuptias orietur fastidium, incident offensiones inter
te et coniugem, et odium maius, quam initio amor fuit, ita ut maiore
studio cupias separari, quam coniungi cum ea volueris: optabis mortem
coniugis, et quaevis alia videbitur formosior, commodioribus moribus et
ingenio, quam tua. Quia tunc regnat peccatum.

Proponitur ergo hoc loco exemplum coniugii, ubi regnat gratia, et
debilitatur peccatum. Quod si non simili ratione tantam rem aggressus
fueris: videlicet humili oratione fide, habebis tristissimum coniugium,
plenum rixis, contentionibus et perpetuis dissensionibus, sicut extant
querelae communes: Nec tecum possum vivere, nec sine te. Item, malum
necessarium est mulier. Haec contingunt plaerunque iis, qui nihil aliud
spectant, quam miseram carnem et libidinem, et fingunt sibi omnis
generis voluptates. Quare non invocant creatorem utriusque sexus? qui et
author et optimus consiliarius coniugii est? Tantum sequuntur
definitionem in iure civili positam: coniugium est coniunctio maris et
foeminae, individuam consuetudinem retinens. Ibi verae differentiae et
partes omissae sunt, quia rem non intelligunt, quomodo igitur recte
definire possent? est tantum materialis definitio.

Vera autem definitio haec est: Coniugium est divina et legitima
coniunctio maris et foeminae spe prolis, vel saltem vitandae
fornicationis et peccati causa ad gloriam Dei. Finis ultimus est obedire
Deo, et mederi peccato, invocare Deum, quaerere, amare, educare prolem
ad gloriam Dei, habitare cum uxore in timore Domini, et ferre crucem:
Quod si non sequitur proles, tamen tua uxore contentus vivas, et vites
vagas libidines.

Hactenus ritum illum iurandi tractavimus, quem Abraham instituit.
Videamus porro formam iuramenti: Ritus plane novus fuit, cum servus
iuraturus posuit digitum vel manus sub foemur Abrahae. Nos duos digitos
sustollimus: quia in omni causa duo testes requiruntur: duo igitur
digiti loco sunt duorum testium, erecti ad Deum, et monstrantes verum
Deum.

Forma iuramenti haec est, Iurare te faciam, id est, accipiam a te
iuramentum, vel iurabis mihi per Dominum, Deos coelorum et Deos terrae,
ut non accipias uxorem filio meo de filiabus Chananeorum, inter quos
habito. Hic clare testatur scriptura patribus non ignotum fuisse
mysterium divinitatis, praecipue Abrahae, qui non passus esset fieri
iuramentum in haec verba, si non intellexisset semen plus esse quam
hominem.

[Seite 311]

Quia filius Dei miscet se in carnem, et est quasi divinum fermentum,
quod absconditum est in massam, quae est plena peccatis et corruptione.
Ideo loquitur de una essentia, et tamen addit pluralitatem per Dominum,
Deos coelorum et Deos terrae. Ergo Deus est una simplicissima essentia,
et tamen plures in personis vel hypostasibus.

Semper autem, quando iuramus duo complectimur, implorationem auxilii et
defensionis divinae, et imprecationem poenae. Quasi dicas, Ita me Deus
adiuvet, aut puniat fallentem, als mir Got helff oder nicht. Si servo
iusiurandum, sit mihi propitius, si fallo, puniat.

Pulcherrimus cultus et invocatio Dei est: qui enim iurat, fatetur se
implorare clementiam et favorem Dei, et expectare ab eo beneficia
defensionis et auxilii, et sibi imprecari ultionem divinam, si fallat.
Ideo secundo praecepto annexa est comminatio, quae minatur periuris:
‘Non enim habebit Deus insontem eum, qui usurpaverit nomen Domini
vane.’

Quia est abnegatio et contemptus Dei. Quod si servas iuramentum, maximum
cultum Deo praestas, quia iurare est confiteri Deum protectorem et
salvatorem. Si peieras, iam abnegasti Deum, repudiasti eius gratiam, et
provocasti in tuum caput eius indignationem et iram.

Supra cum Abimelech iurat Abrahae, non usi sunt hac forma, nec ritu
illo. Sed hic novus modus iurandi est, quia vult Abraham Christum in
[Ps. 63, 12] iuramento complecti, iuxta illud Psalm⌊o 62[!].:
‘laudabuntur omnes, qui iurant in eo.’ Qui enim vere iurat, colit et
honorat Deum, et nomen eius invocat, qui falso iurat, blasphemat et
maledicit divinae maiestati, eamque contumelia adficit: contemnit eam et
nihili facit. Postremo peccat, qui sine necessitate iurat, quando
scilicet magistratus et lex charitatis non postulat.

Sed cur prohibet Abraham, ne servus ambiat unam ex filiabus Chananeorum?
Respondeo: Abraham vicinus morti multarum rerum experientiam habuit in
hac terra, ubi vixit apud homines ethnicos, quorum mores et vitam
diligentius inspicere oportuit, conversari, colloqui et communicare de
variis rebus. Siquidem universae eius opes et victus in re pecuaria et
agris fuit, propemodum ut pastorum, unde non suam tantum familiam aluit
et sustentavit, verum etiam carnes, butyrum, lac, caseos et similia
vendidit: quod non potuit fieri sine familiari conversatione cum incolis
et civibus. Itaque ex illa consuetudine et familiaritate forsan moti
sunt quidam, ut Isaac tam honestum et formosum adolescentem generum aut
affinem sibi exoptarent, fortassis ex praecipuis familiis Ephron aut
aliorum. Et supra dictum est Abraham in re lauta fuisse benedictione
divina, quam ob rem vel solam coniunctionem eius expetiverunt.

Variae autem causae fuerunt Abrahamo, cur id recusaret: aut enim
oeconomiae, aut Ecclesiae pericula veritus est: fortassis ingenia et
mores 

[Seite 312]

puellarum displicuerunt, quod aut opibus, aut forma, aut genere
praestantes nimium superbirent. Durum enim inprimis est, esse generum in
domo potentis et divitis, et foemina divite et imperiosa nihil est
intolerabilius: cogitur enim maritus sequi imperium et autoritatem
uxoris: aut vincunt saltem et emolliunt blanditiis viros captos amore.

Pericula igitur haec oeconomiae in mentem venerunt: ne requireret
formosam aut divitem, sed simplicem et honestam, quae in re domestica
sedula et laboriosa esset: Servire enim uxoribus dominabus non solum
molestum, sed etiam turpe est: neque enim dominari in maritos debent,
sed in boves, oves et asinos.

Sed praeter hanc potior fuit causa Ecclesiastica. Quia terra haec fuit
damnata divinitus, sicut supra dixit Deus ad Abraham: Terram hanc tibi
dabo. Item nondum completae sunt iniquitates Amorrhaeorum. Habuit igitur
eam pro terra abiecta et invisa Deo, cui Deus interitum minatus sit:
interim tamen familiariter et amice cum eis conversatus est in
contractibus et omnibus negociis, et miraculum fuit, quod invenit ibi
reliquias sanctas, de quibus supra.

Haec omnia intellexit Abraham, fuit enim spiritualis et prudens vir,
ideo noluit miscere semen suum cum Chananeorum sanguine, ne filius
fieret idolatra, et cum seminis commixtione simul cultus sancti et
idolatrici fieret confusio. Sanctorum cultus simplex apparet, et est
sine spetie et splendore: Econtra impii tument iustitia, et illa sua
specie facilime decipiunt infirmos. Vidit igitur filium, etsi non
seduceretur, versaturum tamen in gravi periculo.

Itaque solicitus est pro filio, et pro sponsa et familia filii. Et hoc
iuris divini est, et pertinet ad definitionem coniugii contra Papam, qui
facit ex coniugio prostibulum, nec discernit inter copulam bestiarum et
hominum.

Non dubito Isaaco complures puellas, et inter eas formosas, divites et
generosas oblatas esse. Sed Abraham claudit oculos, et prohibet filio,
ne quam ducat, non quod resistat honestae voluntati filii per aetatem
iam ad coniugium idonei: vult omnino ei honestam puellam collocare, sed
non eam, quae filio sit exitio, et toti Ecclesiae scandalo.

Isaac autem non adversatur patri, sed summa voluntate consilium eius
amplectitur.

Meminerint igitur huius exempli omnes adolescentes, et discant revereri
autoritatem parentum et divinae ordinationis sanctitatem: non cogitent
esse coniunctionem bestialem, qualem Papa intelligit. Sed ante omnia
verum parentem et authorem omnium rerum fide invocent, ut incipiant sine
peccato. Domine Deus, tu creasti me masculum, vides me non posse
continere, te invoco, guberna et fortuna conatum meum, da consilium et
auxilium, delige mihi aliquam, cum qua possim honeste vivere et tibi 

[Seite 313]

servire, et vincere fide et precibus incommoda et difficultates
coniugii, Qui haec monita aspernantur, caeco impetu feruntur sine fide
et oratione, illi sentient tandem et opprimentur omnis generis malis.

Quid optabilius autem est foelici et tranquillo coniugio, ubi est mutuus
amor, et animorum suavissima coniunctio? Illud ubique praedicatur
tanquam miraculum. Adolescens ego cum eiusmodi laudes audirem, et
praedicationem alicuius honesti et foelicis matrimonii: Item, quando
[Eph. 5, 25] legebam in Paulo: ‘Viri, diligite uxores vestras’,
mirabar, cur hoc fieret, et quorsum attineret monere et praecipere de
amore coniugum, inter quos saepe non amorem tantum, sed et furorem
invenire liceret.

�: quam ob rem multi vehementissime abhorrent a coniugio.

Verum non oportet de hoc genere vitae ethnicorum more sentire aut
iudicare, sed agnoscere Deum conditorem, et cum humilitate genu flectere
et fide invocare, ut det sociam et consortem thori, quando is spiritus
adest et fides in invocatione, tum licebit reliqua ratione administrare,
agere cum parentibus et audire eorum consilium. Postea si non cedunt
omnia ex animi sententia, tamen hanc consolationem habes. Ego oravi,
consului Deum, parentes et propinquos, si quid adversum accidit, feram
aequo animo. Magna enim consolatio est habere Deum testem et authorem:
parentes et propinquos conscios et consiliarios.

Econtra si proprio ausu insciis parentibus contraxisti, perpetuo id
mordebit et excruciabit animum: En poenam ob stultitiam et contumaciam
fero, offendi parentes: vicissim omnis generis offensionibus premor.
Illa intolerabilis crux est.

Pulcherrimum igitur hoc caput est non solum ad cohonestandum coniugium,
verum etiam ad consolandas conscientias eorum, qui sentiunt incommoda
coniugii.

Adolescentes imperiti rerum non prospiciunt molestias et onera
matrimonii, non cogitant habere se hostem Diabolum, qui odit
generationem, reverentiam, amorem mutuum et concordiam coniugum. Sponsus
et sponsa de his rebus non anguntur. Ideo docendi sunt, ut hanc fidutiam
secum adferant. Domine Deus, autoritate et invocatione tui auxilii
ingressus sum hoc vitae genus, tu dabis gratiam et benedictionem, ut
ferre possim onera futura. His precibus annuit haud dubie Deus, et
respondet: fiat, quod petitur.

Impii vero proponunt sibi vituperationes et incommoda matrimonii,
ideoque fugiunt et incidunt in opera carnis, immunditiem, scortationes, 

[Seite 314]

[Gal. 5, 21] adulteria, de quibus inquit Paulus, Galatos 5 [sic!]:
‘qui talia agunt, regnum Dei non consequentur.’

Haec ideo accuratius et copiosius tracto, quia video spiritum sanctum
non dedignatum esse istud suum opus tam prolixe describere. Impii et
prophani homines, qui existimant omnia casu ferri, nihil intelligunt in
sacris literis et creaturis Dei. Nostrum autem est legere, et alios
erudire, ut ex scriptura sancta agnoscamus creaturas, et ex creaturis
creatorem.

Subindicat enim scriptura creaturam Dei obscuratam esse et deformatam,
ideo dignitatem coniugii tam multis ornat, ut discamus, et aliis
tradamus, coniugium non vilipendendum esse, sicut caro et mundus solet,
qui non considerat, quid sit coniugium: tantum spectat concupiscentiam,
libidinem, voluptates, et sectatur ocium et opulentiam, quae sunt
peccatum ipsum originis, quo misera natura horribiliter contaminata est.
Ideoque pro voluptate et gaudio sperato molestiam, dolorem et crucem
tandem invenit.

Rarissimum igitur est coniugium foelix et laetum, quia homines non
discernunt opus Dei a peccato originali. Sed scriptura sancta veris et
amplissimis laudibus coniugium orant, et monstrat, quomodo fons sit et
origo oeconomiae, politiae et Ecclesiae, quae inde enascuntur et
exaedificantur, quod ad materiam attinet. In Ecclesia quaeritur gloria
Dei, in politia pax, in oeconomia educatio prolis. Deinde complectitur
immensam copiam bonorum operum et fructuum.

Longe aliter igitur Deus et Abraham et vere pii de coniugio iudicant,
quam Papa, qui tantum libidinem et voluptatem, hoc est, peccatum
originis, deinde etiam crucem et adflictiones in coniugio colligit.

Interim autem usitata clementia fert Deus vitia et poenas originalis
mali, quia laten tecta benedictione et mirabili copia bonorum operum.
Hos fructus ipsi non vident, sed vocant civilia, saecularia et carnalia
opera, ergo aspiciunt, sicut equus et mulus: non iudicant secundum
scripturam, quae monstrat fructus et bona opera coniugii. Quin et
Ethnici coniugium approbarunt, et ad id iuventutem cogi voluerunt, ut
conservaretur societas humani generis. Qui autem defugerunt labores et
molestias usitatas, sicut Papistae et Monachi: singularia studia, opera
et ordines excogitarunt, qui sibi et Deo placerent, atque ita videntes
non viderunt ista.

Utut ergo haec vulgo negligantur, tamen Episcopi et Doctores Ecclesiarum
discant, et aliis tradant. Non enim patefecit Deus verbum suum, ut
contemnatur, sed ut audiamus et tractemus, et ea, quae nobis natura
ignota sunt, discamus.

Aliae artes medicorum, iurisconsultorum et philosophiae plures habent
auditores. Sed quia hanc doctrinam negligimus, merito poenae et
miserabilis coecitas consequuntur. Habemus enim scripturam et creaturam
Dei, quam si non scrutamur, nostra culpa beneficiis, quae ibi
exhibentur, ac merito privamur.

[Seite 315]

⌊sis XI., quod Thare tulerit Abraham, filium suum, et Sarai, nurum
suum, et eduxerit eos de Ur Chaldaeorum. Non natus est in Haran, ut
quidam volunt, et ex hoc loco conantur probare.

[24, 5 –7] Dixit vero servus ille ad eum: Si noluerit mulier illa
venire mecum in terram hanc: nunquid reducere debeo filium tuum ad
terram, unde tu egressus es? Dixitque Abraham, cave, ne forte reducas
meum filium illuc, Dominus Deus caeli, qui tulit me de domo patris mei
et de terra nativitatis meae, et qui loquutus est ad me, quique iuravit
mihi dicens, semini tuo dabo terram hanc, ipse mittet Angelum suum ante
te, et accipies inde uxorem filio meo.

Describuntur ista omnia non propter Abraham, Isaac et servum, sed
propter nos et omnes homines usque ad finem mundi. Voluit enim Deus
proponere fidei exemplum illustre in Abrahamo, quae in tota vita ipsius
lucet et regnat. Totus enim vivit et pendet ex verbo promittentis Dei,
et ad illud omnia consilia et actiones omnes dirigit, non sua sapientia
aut prudentia rationis confidit.

Deinde quae officii ipsius sunt, diligenter exequitur, non otiosus
expectat Angelum, qui de coelo delapsus sponsam filio adducat, neque
quicquam eorum omittit, quae ad curam paternam spectant, ne videatur
tentare Deum. Requiritur ergo studium et solicitudo parentum, qua
liberis de honesto et pio coniugio prospiciant, quaerant et ambiant
sponsam: non existiment casu aut novo et inusitato modo alicunde
obventuram.

Nec est peccatum, si iuvenis aut puella de sponsa aut sponso futuro
cogitet. Quin hoc fine apparantur convivia, congressus honesti et
Choreae, quae neutiquam damnandae sunt, si sint verecundae et modestae.

Quia enim sumus conditi non ad scortationem, sed ad coniugium, non modo
concessum, sed et pium et honestum est quaerere et appetere coniugem.
Sed fiat hoc ratione supra tradita in fide et invocatione, et de
consilio parentum, aut quicunque eorum loco sunt.

Sic Abraham ablegat servum cum argento et donis sponsalibus. Quia haec
pertinent ad contrahendum coniugium: nec sentiamus ea Deo displicere,
sed probari maxime, si modo in timore et reverentia Dei fiant.

Mandata autem, quibus instruit servum, plena sunt fide. Cave, quaeso,
inquit, ne ducas filium meum in terram illam, unde egressus sum ego: id
enim prohibuit Deus, ne redirem. Sum eductus per Dominum, Deum coeli,
qui plures habitationes et hospitia habet, quam illam regionem et
patriam meam. Est Dominus coelorum, aliud ergo regnum mihi destinavit,
quam 

[Seite 316]

patriam. Nec volo te ex hac terra, in qua nunc habito, ullam ambire,
quia delendi sunt Cananaei propter idolatriam, qua contaminati sunt: et
idem infra in historia Dinae significatur.

Ut autem confirmet servum, addit Deum non solum locutum esse, verum
etiam iurasse sibi. Ita nihil aliud vivit aut loquitur Abraham, quam
Deum: credit promissioni divinae, et hac fide omnia foeliciter gerit,
politice et oeconomice: non solum sublimia illa opera, ut immolationem
filii, victoriam adversus Reges plena et firma fide perfecit, sed etiam
vulgaria et quotidiana. Quia, inquit: Deus mihi locutus est, promisit et
iuravit: Hanc terram tibi dabo: ideo ne ducas filium illuc, quia esset
contra promissionem et Biblia, sive scripturam meam et fidem.

Sic totus vivit in fide, etiam in istis minutissimis rebus, quae Papa
carnalia, saecularia et mundana vocat. Carnale autem vere est, quod
[Gal. 5, 19] secundum carnem fit, ‘concupiscentia, libido et
similia’, Gala⌊tarum 5. Sed quaerere uxorem non est carnale, sed
quicquid de carne restat, absorbetur per fidem, ut sit spirituale:
Spiritus enim liberat a corruptione et vitio originalis peccati.

Nititur ergo Abraham promissione, et docet omnia gerenda esse in
πληροφορίᾳ fidei, sive magnum, sive exile appareat. Sic nos
quoque discamus Deo reddenda et committenda esse omnia, sive singularia,
sive usitata, summa et infima, ut laetemur, et fortes simus in Domino,
omnem solicitudinem in eum proiicientes. Videtur res sordida et obscoena
propemodum apparare filio nuptias. Sed in quanto pretio et honore est in
oculis Abrahae? adeo ut non dubitet de Angelorum praesentia, cura et
praesidio.

Amplificat autem suam Bibliam, hoc est, promissionem, quae ipsi fuit
Bibliae loco, quam nos habemus: ‘Deus coeli, qui locutus est ad me,
inquit: mittet Angelum suum ante te.’ Sic enim colligit. Cuicunque
loquitur Deus, huic ministrant Angeli et omnes creaturae: Mihi locutus
est Deus. Igitur ministrabunt mihi Angeli.

Haec pulcherrima conclusio est ex promissionibus divinis, qua certo
statuit Angelos adfore servo: Ego enim habeo Deum, qui habet Angelos, is
dabit Angelum, qui te comitetur et adiuvet. Mirabilis omnino vox et
fiducia est, qua credit Angelis iam hoc opus mandatum, ut praesto sint
servo. Ego quod meum est, faciam, Cogitavit, dabo servo dona, quae ferat
sponsae, et arrhas: Deus adiunget Angelum, qui reliqua curet.

Sic plena et perfecta fide committit causam Deo et Angelis: illo vili,
carnali et stulto, ut apparet, opere sentit occupatos coelestes illos
spiritus et Principes. Et tam certus est de eorum ministerio, ut non
solum sciat et credat se domi Angelos habere, sed etiam praesto adesse,
quocunque miserit servum. Quia habemus Deum coeli et terrae, ergo Angeli
sunt defensores, curatores, imo ministri, ubicunque fuerimus.

[Seite 317]

[Ps. 34, 8] Hinc in Psalmis manarunt dulcissimae voces: ‘Castra
metatur Angelus [Ps. 91, 11] circa timentes eum’ 34. ‘Angelis suis
mandavit de te’ 91. David enim paulo altius hasce historias
introspexit: quam Papa et nos solemus, qui putamus Angelos nos non
curare, sed ludere ociosos in coelo. Sic natura omnes iudicamus, et
accessit ad vitium illud peccati originalis ipsa consuetudo ita docendi
et cogitandi, quod longissime a nobis absint: cum videamus defensione et
ministerio eorum servari et tegi, quicquid habemus, et saepe
horribiliter perire homines, quando eorum ministerio destituuntur.
Abraham longe aliter et rectius iudicat: Angelus Dei, qui me creavit,
promisit et iuravit, curabit et adducet sponsam: non dicit patrueles et
cognati mei cogitabunt, quomodo filius habeat uxorem, sed Angelus erit
orator et legatus, qui persuadebit, ut sequatur sponsa.

Quis unquam similem fidem audivit aut habuit, qui tam certo sibi
persuaderet hoc, quod Abraham sibi promittit? Nihil ad hunc Ambrosius,
aut Augustinus: aut similes. Et quae sint eius opera, vides, Est
oeconomus et pastor, vivit inter homines usitata et vulgari ratione
vitae, facit id, quod omnibus parentibus in more est, ut prospiciant et
curent nuptias liberorum, nihil hic spirituale apparet, non cucullus,
non rasura, aut similes nugae.

Pertinent igitur haec ad excitandam fidem nostram et invocationem, ut
coniugium ingressurus Deum invocet, et credat eum daturum, quam petit
uxorem, moribus suis aptam. Itaque cum fidutia sic statuas: Scio Domine
additurum te mihi Angelum, qui gubernet omnia, ego addam manum, linguam,
et quae mearum partium sunt, faciam: reliqua tibi curae erunt.

Sic et Ecclesiasticas aut politicas functiones subituri cogitemus. Quia
vocor ad munus pastoris aut doctoris, faciam, quod possum: Angelus
aderit, qui gubernabit omnia. Ad hanc fidem sequitur pax, securitas et
gaudium spiritus in qualibet tentatione. Quia certus sum, etsi multa
mala me premunt, tamen Angelos esse inspectores et Episcopos: ipsi ergo
viderint de foelici eventu et liberatione.

Hoc qui credit, eum vere beatum pronunciabimus. Sed turpissimum vitium
est incredulitas et caecitas, quae tanta beneficia nec agnoscit nec
credit: ideo etiam tam ingrati sumus, inhumani et ferrei, ut ea offitia,
quae Angeli hominibus praestant, inter nos prorsus frigeant, neque alter
alterius commodis eodem studio inserviat, quo coelestes illi spiritus
quotidie et singulis momentis ministerium suum diligentissime peragunt.
Ideo dabimus tandem poenas huius ingratitudinis.

Et tamen certa res est de praesentia Angelorum, de qua ne semel quidem
ambigendum erat. Certum est eos non solum adventum nostrum in futuram
patriam expectare, sed vere nobiscum versari in hac vita, curantes et
gubernantes nostra negotia, si modo firma fide id credimus.

[Seite 318]

Quod si adversi aliquid in vita accidit: Cogita, Deus coeli promisit et
iuravit se velle esse Deum meum: ergo non desperabo de auxilio et
defensione, quia audio magnos illos principes in coelis nihil aliud,
quod agant, habere, quam ut sint paranimphi in nuptiis, coniungant
sponsum et sponsam, curent nuptias, custodiant liberos et rem
familiarem.

Haec cura eis demandata est, et si crediderimus, eandem experiemur
singuli. Sic enim videmus Abrahamum certo persuasum habere, adesse sibi
Angelos et ministrare, non secus ac si ante oculos adstarent, cum tamen
sint invisibiles. Tanta est eius fides: et qui eandem fidutiam habet,
versari inter nos Angelos, et administrare omnia, is certissime videt
Angelos: sed oculis spiritualibus, non carnalibus.

Est autem haec insignis commendatio coelestium spirituum, quod adhiberi
se patiuntur ad tam humilia ministeria, ipsis, ut videntur, indigna. Ac
sane quae nostra superbia est, merito gratias Deo agimus, quod non
creati sumus Angeli: non enim ferre potuissemus ministerium tam
abiectum, ac luciferum omnes secuti essemus. An non enim abiecta et
sordida res est, adducere mulierem sponsam Isaac? Praeterquam enim, quod
humana natura corrupta et horribiliter deformata est peccatis et poenis,
hic sexus prae viris singulares calamitates et crucem sustinet. Num
igitur tam sanctus Angelus patietur se mitti ad mulierem? indignum
omnino est maiestate Angelica.

Sic nos solemus, qui nihil aliud, quam lutum, putredo et vermes sumus:
si qui antecellunt alios donis eloquentiae, sapientiae, ingenii, imo
opum aut formae, quanto fastu super eos, qui hisce carent, se efferunt,
quibus tamen pares sunt peccatis et calamitatibus.

Sic Diabolus existimavit indignum esse maiestate Angelica, servire
Rebeccae, non ad petitionem Abrahae, sed ad votum tantum, cum dicit.
Vade, Angelus Domini tecum erit: iustissima causa videtur superbiendi et
irascendi.

Caeterum hinc apparet, quae sit natura bonorum Angelorum, quam sit
humilis, suavis et benigna natura, quae non dedignatur servire
peccatoribus miserrimis, viris et foeminis: quia ardent luce et
sapientia divinae bonitatis: quicquid Deus iubet, id eximium et optimum
esse intelligunt, quia placet Deo.

Sic Gabriel non recusat mitti ad virginem longe se inferiorem, et
adferre nuncium mandatum a Deo. Quia scit Deo placere, sive singulare,
sive vulgare mandatum sit, nihil moratur. Mali spiritus contemnunt non
ministeria tantum, sed ipsum etiam Dominum et Deum.

Nos igitur cum intelligamus Angelorum consuetudine, custodia et amicitia
nos frui, agamus Deo gratias, et imitemur eorum virtutes et offitia
caritatis et benevolentiae mutuae. Nemo hominum tam benignus, et ad
omnia obsequia et beneficentiam paratus est, quam Angeli: sed non 

[Seite 319]

credimus nec tribuimus eis has virtutes. Sed certum est Rebeccam et
Isaac fideliorem amicum et custodem Angelum habuisse, quam servum et
cognatos. Servi fides ipsis fuit satis perspecta, sed nihil fuit ad
Angeli fidem et benevolentiam.

Discamus ergo optimos et constantissimos amicos nostros esse
invisibiles, Angelos videlicet, qui fide et benevolentia et omnibus
offitiis amicitiae longe superant visibiles amicos. Sicut mali Angeli et
Diaboli invisibiles infensiores hostes sunt, quam visibiles: quicquid,
mali fit, ab illis oritur potius, quam ab iis, quos oculis cernimus:
econtra, si quid boni accidit, id totum per bonos Angelos administratur.

Si credimus igitur et sumus pii, Angeli boni nobis sunt amicissimi.
Sicut Isaac et Rebeccae fuerunt, qui et ipsi peccatores et indigni erant
tanto praesidio, sed quia credebant, habebant adiunctos Angelos
ministros. Sic nos quoque consuetudine coelestium spirituum frui
statuamus, quantumvis deformatos peccatis, et indignos tam excellentis
creaturae ministerio.

Extat Bernardi dictum de lapsu malorum Angelorum, qui fingit, sicut
Poëtae figmenta habent, illam fuisse occasionem lapsus Sathanae de
coelo: quia viderit filium Dei incarnandum esse, et assumpturum hanc
miseram massam humani generis, deinde Angelis demandari ministerium et
curam naturae humanae, quae ipsis longe erat miserior: indignitate
igitur rei motum contempsisse filium Dei, ideoque coelo excidisse.

�

Homines igitur monendi sunt, ut fugiant hunc Diabolicum fastum, et
agnoscant suam miseriam. Si enim Angeli lapsi sunt propter illam
superbiam ex magnitudine et praestantia donorum, etiam hominibus ea
exitio erit, et praesertim iis, qui de rebus divinis sibi iuditium
temere sumunt, et cum vix unciam sapientiae habeant, centenarium se
possidere putant.

Deus ista cura et familiaritate Angelorum voluit significare, quanti
faciat nos, qui credimus in ipsum, et quam vehementer nos diligat,
utinam per nostram corruptionem et horribilem illam depravationem
possemus agnoscere et redamare Deum, qui se tam benignum et propitium
exhibet, ut nobiscum habitet et conversetur, licet invisibiliter, non
tamen insensibiliter, ut sic dicam: et huius amoris et familiaris
conversationis pignus [Joh. 3, 16] nobis dedit filium suum. Ioannis 3.
Sed homines securi et prophani [Jes. 6, 10] aures habent, et non
audiunt. Cor eorum excaecatum est, aures aggravatae.

Quod si crederemus, essemus beati et in ipso coelo, quia fides est 

[Seite 320]

restitutio omnium rerum. Habemus consuetudinem Angelorum, et spirituum
coelestium, quibus voluptati est curare vitam et res nostras. Diabolus
autem in Paradyso aperuit nobis oculos, ut videamur nobis sapientiores
et maiores Deo et Angelis. Sed agnoscamus imbecillitatem nostram, et
fidem exerceamus in meditatione ex expectatione tantorum beneficiorum,
quibus fruimur propter Angelorum custodiam, praesente ipso filio Dei.

 Christum venisse ad nuptias, hic Angeli dicuntur esse
παράνυμφοι, quos Deus adiungat suis sanctis. Parentes igitur
hanc consolationem teneant, orent, credant, et faciant suum offitium,
mittant servum, quaerant sponsam, ambiant, et aderit Angelus Domini, et
Deus ipse, qui gubernabit et perficiet omnia.

[24, 8.9] Sin autem mulier noluerit sequi te, non teneberis iuramento:
tantum filium meum ne reducas illuc. Posuit ergo servus manum sub femore
Abraham, domini sui, et iuravit illi super sermone hoc.

Mira solicitudo Abrahae describitur, ne filius reducatur a servo in
patriam suam, in Chaldaeam: iubet enim simpliciter reverti servum, si
nullam inveniat, quae eum sequatur. Ac fecit ipse suum offitium, misit
servum, ut quaerat et ambiat puellam, et addidit. Angelus Domini
providebit uxorem, si est illic aliqua, quae divinitus ei attributa est,
si nulla sequetur, certum est indignas esse, et quae nec Deo, nec
Angelis placeant. Quanquam sperat Deum parentibus et puellae hunc animum
inditurum, ut sequatur, Sin
alit牥愠捣摩牥瑩‬楬敢慲⁴敳癲浵愠椠牵浡湥潴മ

Haec omnia proficiscuntur ex mira firmitudine et πληροφορίᾳ
fidei. Fuit enim certus, si non inveniret nurum inter cognatos, vel ex
lapidibus, aut ex gleba vel costa excitaturum Deum sponsam: quia parat
nuptias filio, etiamsi incertum sit: an sit servus adducturus sponsam.
Sed auxerunt fiduciam et spem priora beneficia et miracula, ut liberatio
filii, cum iam mactandus esset in sacrificio.

Cogitavit igitur, si nec in Syria, nec in Babilone, nec in toto terrarum
orbe invenero, quae nubat filio, tamen curabit Deus filio uxorem.

Discamus ergo ex hoc exemplo credere promissis, et expectare divina
beneficia, ac tolerare, si quid ferendum erit adversi. Tali enim animo
praeditus fuit Abraham ad omnem eventum paratissimo, versatus est in
rebus etiam externis, et, ut apparet, ludicris vera obedientia et firma
fide, qua et bona speravit a Deo, et incommoda oblata aequo animo tulit.
Talis animus vere Christianus est et liberrimus. Si inveneris sponsam, 

[Seite 321]

inquit: adduc, Sin minus certum est non fuisse dignam aliquam, quae te
sequeretur, aut quae filio meo divinitus destinata sit.

De ritu illo iurandi supra dictum est, honorari ibi non simpliciter
posteritatem, sed filium Dei, qui ex lumbis Abrahae eggressurus erat, et
per hunc licet iurare, alias per neminem, hoc ipso autem, quod iubet
Abraham iurantem ponere manus sub suo femore, significat scriptura
sancta, illum fructum lumborum esse verum Deum.

Quaestio autem: an liceat Christianis iurare, alias satis tractata et
explicata est, quod concessum sit petere et dare iusiurandum.

[24, 10.11] Et accipiens servus decem Camelos ex Camelis domini sui in
manu sua: et surgens abiit in Mesopotamiam ad civitatem Nahor. Porro
Camelos fecit accumbere extra civitatem iuxta fontem aquae, Vespere, eo
tempore, quo solent mulieres egredi ad hauriendam aquam.

Videtur haec res ociosa et nullius momenti, aut, ut Papistae iudicant,
secularis et carnalis. Num enim spiritus sanctus nihil aliud habet, quod
tradat aut scribat, quam de Camelis? Respondeo. Deus testatur curae sibi
esse pios et fideles, etiam in rebus leviculis et infimis, et, quicquid
agunt, probari sibi ostendit.

Deinde pompam et apparatum ad nuptias describere Moses voluit, cum
narrat servum accepisse et duxisse decem Camelos: non fuit admodum
splendida pompa, quia non adfuerunt equites: et fortassis usus Camelorum
fuit, ut mundum muliebrem et ornamenta apportarent, vult enim sponsam
honorifice adduci.

Igitur non repraehendendus est in hac re apparatus, si sit mediocris et
sine immodico sumptu, ut habeatur ratio honestatis et decori in nuptiis,
et fiant omnia in timore et reverentia Dei. Monachi haec omnia damnant,
ipsas etiam nuptias, quae tamen non tam propter consuetudinem aut
voluptatem celebrantur, quam propter finem et usum, videlicit
oeconomiam, politiam et Ecclesiam, quae inde existunt, suntque eorum
quasi antepraedicamenta nuptiae. Ideo addit Abraham Camelos et alia dona
sponsae et parentibus offerenda.

Quod additur servum omne bonum habuisse in manu sua, Iudaei, sicut Lyra
recitat, interpraetantur de tabulis, in quibus facultates et opes
Abrahae descriptae fuerint, et servo traditae, ut exhiberet eas sponsae
et cognatis ad conciliandum animum eorum et benevolentiam.

Sed verior haec sententia est, ut intelligatur de variis donis, quae ex
omnibus bonis Abrahae sumpsit servus, atque in manu, hoc est, potestate
sua habuit: qui mos omnium gentium est, ut muneribus invicem missis
mutuam benevolentiam et amicitiam concilient. Ita servus tulit aurum,
argentum, aromata et similia: quae dono offerret parentibus, sororibus
et 

[Seite 322]

fratribus puellae. Sicut nos hodie sponso aut sponsae vocati ad nuptias
dona dare solemus: Id neutiquam repraehendendum est, sicut Monachi
peccatum dixerunt. Scriptura enim adfirmat, idem a principibus viris et
sanctis servatum esse.

Postremo etiam circumstantias addit Moses loci, temporis, civitatis et
personarum, tam accuratus est in hac descriptione: idque eo fit, ut sine
ulla haesitatione sentiamus Deum singula negotia et actiones nostras
gubernare et curare quam diligentissime. Angelus, qui procus est,
additus servo divinitus, dirigit iter et consilia omnia: servus non
habuit mandatum praecipue ad civitatem Nahor eundi: tantum dixit ei
Abraham, vade in terram, sive patriam meam: sed consilio et impulsu
Angeli ad civitatem Nahor applicat: ibi quia incertus est, ubi
divertendum sit, instituit orationem ad Deum.

[24, 12 –14] Dixitque: Domine, Deus domini mei Abraham, obsecro, fac
occurrere mihi hodie, et fac misericordiam cum domino meo Abraham. Ecce
ego sto iuxta fontem aquae, et filiae hominum civitatis egredientur ad
hauriendam aquam. Igitur puella, cui ego dixero: inclina hydriam tuam,
ut bibam, et illa responderit: Bibe, quin et Camelis tuis dabo potum, ea
sit, quam praeparasti servo tuo Isaac, et per hoc intelligam, quod
feceris misericordiam cum Domino meo.

Ex hac precatione nascitur quaestio: An liceat Deo praefinire tempus,
locum, personam et modum rei, quam petimus. Quia enim Deus est
liberrimus, ita orandum est, ne Deum ulli circumstantiae alligemus, sed
simpliciter [Matth. 6, 10] dicendum: fiat voluntas tua.

[Judith 7, 22] Sic in historia Iudith, cum dixisset Osias, hos quinque
dies expectemus [Judith 8, 11f.] a Domino misericordiam: graviter id
repraehendit Iudith: ‘Posuistis vos tempus miserationis Domini, et in
arbitrium vestrum diem constituistis ei. Non est iste sermo, qui
misericordiam provocet: sed potius, qui iram excitet, et furorem
accendat.

Quaeritur igitur: an servus iste peccaverit praescribendo Deo modum rei
gerendae? an sit tentatio? Similis petitio est Ezechiae requirentis
signum sanitatis futurae, et quod ascensurus esset in templum. Item
Gideonis, cum peteret signum victoriae in vellere.

Respondeo breviter. Secundum legem non licet Deo quicquam praescribere:
sed secundum Euangelium piis licet, qui sine lege sunt: impiis non item.
Ideo conceditur servo huic petitio ista, quia habet mandatum a Deo. Sic
breviter responderi posset, sed nolumus uti hac libertate Euangelica.

Secundum legem potius explicemus quaestionem. Ac primum illud notandum
est, exempla sanctorum et filiorum Dei non esse trahenda in
consequentiam et regulam, nisi quando sequuntur praescriptam regulam in
verbo.

[Seite 323]

Secundo responderi potest servum locutum non indicative, sed optative:
et verisimile est eum haec verba non aperte et clare prolocutum, sed
fuisse genitum et votum cordis. Scriptura autem solet ea etiam, quae
[Ps. 14, 1] quis cogitat, dicta appellare, ut in Psal⌊mo 14.: ‘Dixit
insipiens in corde suo.’ Item mulier, quae fluxum sanguinis patiebatur
Matth⌊aei 9. dicebat [Matth. 9, 21] intra se, hoc est, cogitabat:
‘si tetigero tantum fimbriam vestimenti eius, salva ero.’

Sic servus cogitavit: En veni in Mesopotamiam, quid nunc agam, incertus
sum, non habeo in mandatis, ubi divertendum sit, et qui adeundi sint ex
cognatis. Domine Deus, fer opem: et addit votum, utinam veniret virgo,
quae futura est sponsa filio domini mei: Nihil praescribit Deo, in
indicativo aut imperativo modo, quod in historia Iudith fit, sed optat
tantum, perinde ac si ego tacitus exoptarem principis aut amici cuiusdam
adventum praeter omnium spem et opinionem.

Pertinet autem hoc ad consolationem et confirmationem fidei nostrae in
invocatione, quia significat scriptura sancta hoc loco, Deum tam prope
adesse piis, ut non solum exaudiat preces indicativas, ut sic dicam, sed
et optativas. Sicut quilibet, si totam suam vitam exploret, hoc expertus
est: et testabitur saepe numero praeter spem optanti tantum multa
contigisse.

Quare non est necesse hanc quaestionem per libertatem Euangelicam
explicare: non enim alius sensus est, quam quod servus tacitus optat: O
si veniret iam puella illa destinata Isaaco in matrimonium ad fontem, et
ferret hydriam ad hauriendam aquam.

Iudaei meras nugas adferunt. Sed simplex haec sententia est servi
optantis adventum puellae, et ubi eam videt iisdem signis oblatam ad se
accedere, expavescit, quod tam subito et insperato optatis eius
respondet eventus. Ideo non est tentatio, sed significatio desiderii
cuiusdam, perinde ac si adolescens veniret ad Choreas puellarum, et
cogitaret, utinam conspicerem eam, quae mihi futura est uxor: aut1�
casu aliquam conspicaretur, quae postea ei collocaretur.

Huiusmodi exempla innumera sunt etiam apud impios, qui interdum voti
compotes fiunt praeter opinionem. Sed piorum haec magna consolatio est,
quod etiam optando orant et invocant. Praeterea huius servi is animus
fuit, ut etiam non oblata Rebecca acquievisset Dei voluntate: alioqui
recte diceretur tentatio. Sed praedicta ratione non est tentatio aut
petitio signi.

Caeterum si homini contentioso haec non satisfaciunt: respondendum est
eodem modo, quo ad Ezechiae et Gideonis exemplum respondemus. Illi enim
humiliter veniam precantur, et petunt sibi ignosci, quod signum 

[Seite 324]

signum petant. Nec petunt diffidentia aliqua moti: sed magnitudo rei
promissae tanta est, ut vix possint capere: et quasi laetitia et
admiratione obstupefacti coguntur signum tantae rei postulare.

Gideon non dubitabat se missum et vocatum divinitus ad suam militiam,
sed laetitia quadam et stupore spirituali signum petit; ut etiam alii,
qui hanc promissionem audituri erant, signo confirmarentur. Sic servus
tacitus requirere signum potuit non sua causa, sed ad confirmandum
animum et amorem puellae. Haec non incommoda responsio est: sed magis
placet, quae de optativo modo diximus, quia convenit cum experientia
communi tam piorum, quam impiorum.

Videamus et verba precationis: Fac occurrere, inquit, hoc est, fac
contingere, contingat, quaeso, lieber, lass mirs widerfaren, begegnen.
EA SIT, QUAM PRAEPARASTI. Hebraeum verbum Jachah, significat
depraehendisti, vel redarguisti. Ac digni odio sunt Iudaei, qui
vocabulorum propriam emphasin obscurant, et quasi hebetant, et faciunt
vocabula aequivoca, Sed discamus ea intelligere et interpretari in sua
propria significatione. [1. Mose 2, 21] Ut cum dicit scriptura:
‘aedificavit mulierem e costa viri’, Iudaci exponunt, formavit, et
non est aliena interpretatio, sed significatio et proprietas vocabuli
non penitus redditur.

Ita cum verisimile sit servum hanc sententiam non protulisse hisce
verbis, sed mente aut cogitatione tantum: Videtur Moses singularibus et
significantibus verbis dignis Mosaico spiritu eam efferre voluisse. Et
respexit haud dubie ad varia impedimenta, quae Diabolus hominibus in
omnibus rebus suscipiendis et gerendis obiicit. Ideoque necessaria est
invocatio: ut repellat ea Deus, et largiatur secundos exitus. Nisi enim
ipse aedificaverit et custodierit civitatem, domum et Ecclesiam, irritus
erit omnis conatus humanus.

Haec servus cogitavit, habuit enim eruditum praeceptorem, quem audivit
saepius monentem, omnia nostra negotia et consilia habere infensissimum
et acerrimum adversarium, Diabolum. Ideo precatur insidias et
impedimenta Diaboli removeri, et concedi foelicem successum et exitum
laetum. Id vult, cum dicit fac occurrere, hoc est, da tu, ut obsequantur
meae petitioni parentes et filia.

Habuit quidem mandatum certum, et non dubitavit de praesentia Angeli,
quamvis eum oculis non videret: sed scivit, tanquam discipulus in
Ecclesia Abrahae, Satanam non quiescere, sed omnem movere lapidem ad
turbandos pios conatus. Quid si non intromittar in civitatem, aut saltem
in aedes laban? Quid si puella non consentiet? cogitavit: adiuva igitur,
ut omnia foeliciter succedant et conficiantur.

[Seite 325]

[Jes. 64, 5] Similis phrasis est Esaiae 64.: ‘Occurristi laetanti’,
id est, praesto fuisti tuis, eosque liberasti, sed cui? facienti
iustitiam, hoc est, utut opponerent se Diabolus et hostes, tamen
liberasti populum tuum.

Moses igitur admodum significanti verbo usus est, et ostendit servum
fuisse optimum Theologum, qui insidias Diaboli praeclare intellexerit,
quod soleat intentus esse in omnes occasiones as turbandum et
resistendum [Dan. 10, 13] omnibus bonis operibus. Sic in Daniele
dicitur: ‘Princeps regni Persarum restitit mihi, et ecce, Michael,
unus de principibus primis, venit [Sach. 3, 1] in adiutorium meum.’ Et
Zach⌊ariae 3.: ‘Sathan stabat a dextris eius, ut adversaretur ei.’

Haec tanta pericula et tam varia excutiant nobis securitatem, et
exuscitent ad invocationem, ut occurrat nobis Deus, et det facilem
successum omnibus nostris negociis. Coniugii infinita impedimenta et
pericula sunt. Sed oratio et Angelus discutiunt, et facilime perrumpunt.
Similiter in omnibus functionibus, sive Magistratum geras, sive munus
docendi in Ecclesia sustineas, discas orare et petere a Deo exemplo
servi huius: fac occurrere: da, ut sponte se offerant omnia. Nec servus
id optare aut petere unquam potuisset, nisi fuisset bene edoctus in
cognitione et experientia rerum spiritualium et insidiarum Sathanae.
Principium ergo omnium negotiorum sit invocatio Dei. Deinde cogitatio de
cura Angelorum.

⌊mo 6. et 50. et supra cap⌊ite 20.: ‘Et fuit repraehensa Sara.’
Ideo mea explicatio haec est. Servus fuit in summa angustia, ut maxime
adesset Angelus: quia non sensit, nec credidit tam firmiter praesentiam
spiritus coelestis, quam certo ipse aderat: sic nos, etsi non ignoramus,
habere nos custodes Angelos, tamen dubitamus saepe, ideoque pavemus et
trepidamus. Quia maledictio et incredulitas causa sunt dubitationis, et
impediunt fidem in nobis.

Intelligo igitur vocem Hochachta, id est, repraehendisti, referendam ad
Diabolum, ut sit sententia. Domine Deus, Argue et convince Diabolum pro
Rebecca, ut fiat uxor Isaac et mater Ecclesiae ac seminis promissi.

Significat autem Moses esse mirabilem dimicationem et certamen in
omnibus divinis operibus, et quod Deus omnia efficiat per Angelos,
tanquam [Dan. 10, 3] disceptando cum Sathana, ut superius exemplum ex
Daniel⌊e 10. declarat. Habemus enim Angelos adiunctos: sed sunt in
perpetua disputatione et redargutione cum Diabolo, qui nititur impedire
hoc opus, quod Angeli promovere cupiunt.

Videbat Diabolus Rebeccam esse puellam piam, pudicam et honestissime
educatam, eamque futuram coniugem Isaac et matrem benedicti 

[Seite 326]

seminis, ideo enim aderat servus cum mandatis, ut eam abduceret. Id
conatus est impedire. Fuit igitur opus disputatione et redargutione boni
Angeli, qui cum servo erat, et servus id unum optabat et precabatur, ut
Dominus certando cum daemone per bonos Angelos tandem vinceret.

Haec significatio verbi propria, et genuina huius loci sententia est.
Quod disputata sit puella, ut sic dicam, id est, disputando acquisita.
Propterea quod inter angelos bonos et daemones perpetua disputatio est.
Boni Angeli proponunt et promovent bonum: mali opponunt malum, et horum
obiectiones impias solvunt pii, et repraehendunt adversariorum spirituum
consilia et conatus. Ad hunc modum Moses quasi poetice et verbis
figuratis precationem servi exprimere voluit.

[24, 15] Factumque est, priusquam ipse desiit loqui, ecce Rebecca
egrediebatur, filia Bethuelis, filii Milchae, uxoris Nahor, fratris
Abraham, eratque hydria sua in humero suo.

Hinc sumi potest explicatio superioris quaestionis in precatione servi,
quae omnes propemodum circumstantias inclusit, et praescripsit Deo: id
quod pugnat cum doctrina Christianorum et verbo Dei, quod docet tempus,
locum et modum rei gerendae Deo permittendum, et simpliciter rem ipsam
petendam, hac fiducia, quod daturus sit eam suo tempore et loco.

Quod si differtur auxilium, non propterea cessandum est ab oratione. Et
tamen cum conditione tempus aut similia proponi possunt: Domine Deus: si
hoc tempore aut hoc loco fieri posse, quam vellem ego: te oro ne mihi
nunc desis: Sicut iam oramus pro Philippo, qui abest a nobis, et
Vuimariae graviter decumbit1�, ut restituat ei Deus vires et
valetudinem, et servet eum Ecclesiae et communibus studiis diutius.

Deinde credibile est, servum non tantum hac hora sic peccatum esse, cum
staret ad fontem: sed toto itinere: et cum iussus esset ad haec loca
proficisci, et Abraham adfirmasset fore ei comitem Angelum, necessario
locus et tempus definienda ei fuerunt, et secundum mandatum et
promissionem domini sui: tamen quia Abraham eum liberaverat religione
iuramenti, si non inveniret uxorem filio suo commodam, haud dubie totum
negotium Deo curandum permisit. Si non ex hac terra, civitate aut domo
vellet dare: aliunde, aut alio modo commodiorem multo daturum.

Porro illustre exemplum hic proponitur clementiae et benignitatis
divinae in exaudiendis precibus piorum, quo et invitamur ad
invocationem, 

[Seite 327]

et fides nostra mirifice confirmatur contra diffidentiam et
dubitationem. Non enim propter servum, sed propter te et me haec scripta
sunt: priusquam loqui desierat, ecce audita est oratio: Inter loquendum
annuit Deus precibus eius.

⌊us 65. [!]: ‘Benedictus sit Deus, qui non reiicit orationem meam et
misericordiam suam a me.’ Ac verissimum et proprium nomen Dei est:
Exauditor precum, et tam quidem proprium, quam illud est: Creator coeli
et terrae.

Nec audit tantum preces sine circumstantiis oblatas, sed etiam illo ipso
momento, quo oratio profertur, fieri, aut factum esse, quod petitur,
[Ps. 22, 6] statuamus. Sicut testantur plurimae et dulcissimae voces
Psalmorum: ‘clamaverunt, et salvi facti sunt’: simpliciter et
absolute nulla circumstantia addita.

⌊us 33 [!].: ‘Accedite ad eum, et illuminamini, et facies vestrae
non confundentur.’ Atque inde mutuatus est [Jes. 65, 24] Esaias
pulcherrimam promissionem: ‘Et erit, antequam clament, ego exaudiam:
adhuc illis loquentibus ego audiam.’ Sic Bernhardus alicubi praeclare
et pie dixit: Fratres, nolite contemnere orationes vestras, sed scitote,
quam primum incipitis orare, mox oratio vestra recitata et scripta est
coram maiestate divina.

Hanc rationem orandi omnes monachi ignorant, tantum enim demurmurant
preces propter obedientiam Ecclesiae aut Regulae suae: Orandum igitur
est hac fidutia et plerophoria, ut statuas tuam orationem exauditam
esse, antequam per os erumpat. Quod si non tam cito datur, quod petis,
non propterea irrita erit precatio, et dabitur suo tempore, et dabitur
hoc, quod optas, aut longe melius et optabilius.

Absit igitur longissime omnis dubitatio de exauditione, Ego sane quando
oro, ut Deus sanctificet nomen suum contra Papam, contra Turcam, illam
orationem certo exauditam scio, priusquam ego adiiciam Amen: Quia,
antequam coepi orare, vidit Deus motum et desiderium cordis, quem multo
ante intuetur et audit, quam verba per labia sonent.

Sed multiplicia impedimenta obiiciuntur. Daibolus enim adversatur et
turbat, quacunque ratione potest, fiduciam hanc: caro nostra et corda
non ardent fide, nec excitantur assidua meditatione et tractatione
eiusmodi sententiarum et exemplorum: quae colligi animo debebant, et
saepe repeti, ut exuscitarent nos ad invocationem contra Papam et omnes
potentatus persequentes sanam doctrinam. Quod si hoc anno non sequitur
effectus aut eventus optatus: at altero anno sequetur.

[Seite 328]

Inter omnia vero exempla precationum insignis et tanquam gemma est, quae
Danielis nono describitur, quam omnibus piis diligenter commendo: [Dan.
9, 20f.] ‘Cum adhuc loquerer et orarem etc., ecce vir Gabriel’ etc.
Haec omnia enim descripta sunt, non ut legamus semel tantum obiter,
sicut prophana exempla cognoscere solemus, sed ut erudiamur, atque ita,
ut ad nos pertinere statuamus. Nec dubitemus de exauditione: locum vero,
tempus et circumstantias omnes arbitrio et consilio Dei relinquamus.

Hoc quicunque fecerit, re ipsa sentiet, quam miranda vis et efficatia
[Röm. 8, 26] sit orationis. Similiter enim et ‘spiritus adiuvat
infirmitatem nostram, et postulat pro nobis gemitibus inenarrabilibus’
Roma⌊norum 8. et Ephes⌊iorum [Eph. 3, 20] 3.: ‘Qui potens est
omnia superabundanter, quam petimus aut intelligimus.’ Nos petimus
tantum bona ista externa, pacem, tranquillitatem, bonam valetudinem et
necessaria ad hanc vitam. Sed potentia Dei superat omnem intellectum,
spem et petitionem nostram. Multo plura igitur et maiora largitur Deus
invocantibus, quam humanus animus possit capere, aut postulare: quia
adoramus eum, cuius potentia et beneficentia est infinita. Quin et
circumstantias omnes, locum, tempus, personam longe melius et rectius
disponit, quam nos cogitando praescripserimus. Adsuefaciamus itaque
animos nostros et exuscitemus ad invocationem, ut multi simul orent: quo
enim plures orabunt, hoc citius et abundantius impetrabunt. Orandum
autem est in nomine Christi: non Mariae, Petri aut sanctorum aliorum,
sicut Papistae solent, de quo alias saepe.

Hactenus fidem et invocationem servi descripsit Moses. Fidem enim
praecedere in omnibus operibus et actionibus nostris necesse est, etiam
minimis: sive edamus, sive dormiamus, sive operas oeconomicas aut
politisca exercemus, omnia ex fide, invocatione et gratiarum actione
proficiscantur, siquidem piorum opera bona et Deo placentia esse
oportet: quod non potest fieri, nisi adsit ardens fides et invocatio,
quae faciat et gubernet [Kol. 3, 17] omnia. Monet idem Paulus,
Collos⌊sensium 3.: ‘Omne, quodcunque facitis in verbo aut in opere:
omnia in nomine Domini nostri Iesu Christi facite, gratias agentes Deo
et patri per ipsum.’

Hanc commendationem fidei, quae omnia grata et accepta Deo facit,
sequitur descriptio hospitalitatis, quae alias saepe in scriptura sancta
praedicatur: Eius exemplum Moses hoc toto et tam prolixo capite recitat:
quae rursus videbuntur prophanis mentibus aut hypocritis ociosa, rustica
et vulgaria: et talia sunt, si, ut ipsi intuentur, sine Deo, fide et
invocatione sint: sed cum Deo omnia sunt eximia et magnifica.

[Seite 329]

[24, 16 –18] Erat autem puella illa valde pulchro aspectu, eratque
virgo, et quam nullus vir cognoverat, et descendebat ad fontem,
implevitque hydriam suam, et ascendit. Et currens servus in occursum
eius dixit: pota me, quaeso, pauxillo aquae de hydria tua: Quae ait:
Bibe, Domine: festinansque deposuit hydriam suam super manum suam, et
dedit illi bibere.

Scriptura sancta etiam formam Rebeccae commendat: Quia forma est
creatura Dei bona, et neutiquam contemnenda: Ac carni conceditur
aliquantula gutta voluptatis externae: siquidem natura sic sive viciata,
sive creata est, ut magis amemus formosas, praesertim honestas, bene
moratas, praeditas bonis ingeniis, quae de se aliquam spem praebent,
quod sint futurae bonae matresfamilias. Illa sunt dona Dei
excellentissima.

Pertinent autem haec quoque ad nos erudiendos, cum tam accurate recitat
Moses, fuisse Rebeccam forma bona, ingenio optimo et egregiis virtutibus
ornatam, deinde bonis et honestis natam parentibus. Sed divitiarum nulla
mentio, quia nihil sunt collatae ad illas dotes.

Hodie quidem fere tantum opes ambiuntur et quaeruntur. Sed scriptura
sancta sponsam Isaac sic pingit, quod fuerit formosa virgo casta et
pudica, bonis moribus praedita, ingeniosa, prudens, morigera parentibus.
Talis sane non opus habet thesauris magnis, sed per illam dat Deus
thesaurum amplissimum: Quae vero incultis moribus, stupida, imprudens et
stolida est, deinde suspecta de pudicitia: quantumcunque locuples,
cuncta vicia, calamitates et cruces secum feret. Summa: qui cupit habere
bonam uxorem, invocet Deum, et ipse exaudiet vocantem, et dabit ornatam,
si non omnibus vitutibus, qualis Rebecca fuit, tamen commodan et
honestam.

Mores etiam et educatio pinguntur, cum narrat Moses egressam eam ad
fontem, et tulisse hydriam ad hauriendam aquam. Unde apparet non fuisse
eam virginem desidem, otio et luxu assuetam, sed mater eam instituit et
adsuefecit ad operas usitatas in oeconomia, quantumvis sordidas aut
molestas. Usa est ea tanquam ancilla aut famula, ideo mittit ad ferendam
aquam. Ipsa servit matri in simplicitate et obedientia: nihil aliud
curans, nisi ut offitium faciat in iis, quae domi mater imperat. Atque
haec futura erat mater Prophetarum, Patriarcharum et Christi.

Nostrae aliud nihil norunt, quam ut splendide vestiant purpura et bisso,
alium ornatum bonorum morum nesciunt. Sed hanc vides ita ornatam, ut sit
idonea et utilis sancto viro, et digna, quae fiat tam gloriosa mater,
cuius uterus producat divinum illum florem. Quanquam aliarum laudibus
nihil detraho, sint sane aut fuerint unquam divites et formosae, sed ad
Rebeccam comparandae non sunt.

[Seite 330]

⌊um 2. [!] de Paulo loquitur, quod fregerit panem et gustaverit, non
dicit eum comedisse. Magna humilitas et verecundia apparet in servo:
sicut in virgine mira humanitas et hospitalitas: statim enim offert
potum festinans, et iubet eum non sorbere tantum, sed bibere, quantum
satis est, et praebet ei potum.

Magna commendatio est huius populi ob singularem modestiam et
humanitatem, quae orta est ex religione patrum et agnitione Dei.
Honorifice admodum compellat servum, ac vocat dominum. Quam vocem valde
[1. Petri 3, 6] exaggerat Petrus, cum dicit Saram honorasse Abraham, non
ut aequalem aut maritum, sed ut dominum. Sic Rebecca hospitem et
peregrinum reveretur, et vocat eum Dominum.

Haec disciplina a patribus orta est, qui iuventutem ad hospitalitatem
adsuefecerunt, ut lavarent pedes hospitum, darent cibum et potum, ac si
fuissent eis familiariter noti. Ita Paulus de vidius dicit .1.
Timoth⌊ei 5.: [1. Tim. 5, 10] ‘Si filios educavit, si hospites
recepit, si sanctorum pedes lavit, si tribulationem patientibus
subministravit.’

Apud nos raro exempla sunt harum virtutum. Habitamus enim hic non cum
hominibus, sed cum porcis: qui nihil intelligunt nec discunt, neque de
fide neque moribus honestis. Nobis igitur patientia opus est propter
gloriam Dei, qui in hunc locum nos collocavit. Didicit autem Rebecca
humanitatem, civilitatem et suavitatem in moribus a parentibus, ideo cum
reverentia servo potum offert: Bibe, domine: Apud alias gentes
humaniores adhuc similem urbanitatem invenies: Itali dicunt: mi ser si,
mein herr, ja. Germani cultiores paulo et civiliores: Lieber freund,
lieber knab, Nihil simile in hoc barbarico solo audies. Fugiamus igitur
vitia et feritatem istam morum, et ex his exemplis mores nostros
excolere discamus.

[24, 19.20] Et ubi desiit potare illum, dixit: Camelis quoque tuis
hauriam, donec cuncti bibant. Et festinans effudit hydriam suam in
canale, currensque iterum ad puteum, ut hauriret, hausit pro omnibus
Camelis illius.

Non satis est hospitii praebuisse potum, etiam Camelos et reliquos
servos potat, tam officiosa est et pia: non dedignatur ancilla esse
peregrini 

[Seite 331]

et camelorum, ideo ad tantam dignitatem postea evehitur, ut fiat
matriarcha. Hi scilicet mores sunt antiquissimorum patrum, qui liberos
suos adsuefecerunt ad communia offitia humanitatis et reverentiam erga
quosvis, ut parati essent aliis inservire, suaviter et amice colloqui.

Has virtutes commendat hoc loco spiritus sanctus. Singulas etiam
circumstantias et gestus exprimit, ut significet omnia piorum opera
profecta ex corde puro et fideli ipsi esse gratissima. Et iterum addit
Moses festinasse eam, quia agilitas et celeritas semper laudata est. Et
Paulus [Röm. 12, 11] eam requirit Rom⌊anorum 12.: ‘Studio non
pigri.’ Quia tarda gratia non est gratia. Bis dat, qui cito dat.1�
Decet ergo nos promptos et expeditos esse ad officia mutua
hospitalitatis et amicitiae praestanda: cum videamus ea tam copiose et
diligenter hoc capite inculcari. Supra de Loth eadem audivimus, quomodo
is hospitio exceperit angelos: verum non pigeat nos eadem saepius legere
et audire, cum spiritus sanctus non dedignetur haec tam multis persequi
et narrare.

Sunt pulcherrima moralia aspersa toti narrationi, quae etiam ad Deum
referenda sunt, quia sunt dona Dei, non tantum quae spiritu, sed etiam
quae foris et erga homines honeste fiunt, Deus enim etiam corporum Deus
est. Ideo corporalia dona suppeditat, et vult nos iis cum gaudio frui.

Videntur secularia et prophana, de quibus Stoicus aut Pharisaeus
quaestionem moveret, utrum essent licita: genus hominum odiosum valde,
qui nihil suavitatis et laetitiae concedunt corpori: Quia religio
ipsorum est, [Kol. 2, 23] quam Paulus Collos⌊sensium 2. describit, non
parcere corpori, adfligere id et mortificare, donec redigatur in
nihilum. Sicut de Bernhardo dicunt excruciasse eum corpus, ut domaret
libidinem, adeo ut tandem propter faetentem anhelitum non potuerint cum
eo versari fratres. Deus creavit corpus et animam, et utrique suam
recreationem concedi vult, sed certa mensura et modo.

[4, 21] Porro vir ille obstupuit in ea, tacens quidem, ut cognosceret,
num Dominus prosperum fecisset iter suum an non.

Servus obstupescit ad celeritatem illam et festinentiam puellae, quae
tam prompta et alacris est ad serviendum tam humaniter ipsi et camelis.
Ac statim subiit animum eius fiducia exauditas esse preces suas: hinc
illa admiratio et stupor: Num nam haec sponsa est? Cogitavit, quae non
expectanti adhuc tam subito offertur, certe ea est.

Pertinent haec omnia ad superiorem consolationem de exauditione precum,
quod Deus plus largitur, quam intelligimus et petimus. Sic ego nunquam
cogitavi, nec speravi tam late propagatum iri Euangelium, tam 

[Seite 332]

brevi tempore. Sicut factum est hactenus immensa Dei benignitate. Nihil
tale Somniavi, cum inciperem docere, stupenda ergo sunt, et digna
admiratione, et quae nos confirmare debent de immensa bonitate Dei.
Sicut servus de puella non amplius dubitat: sed certus est eam fore
sponsam, iamque de adeundis parentibus cogitat, et puellae animum et
consilium itineris exponit.

[24, 22] Postquam autem biberunt Cameli, protulit vir ille inaurem
auream, cuius pondus erat dimidium sicli, et duas armillas super manus
illius, quarum pondus erat decem Siclorum auri.

⌊orum 15. Vult agnosci Deus in omnibus rebus maximis et minimis.

Supra conflagrationem Sodomae et tentationem Abrahae de immolando filio
paucis absolvit: quia sunt ardua, quae homo, nisi spiritualis sit, non
facile intelligit. Sed quae extra sunt in corpore, aliquomodo facilius
assequimur: ideo prolixe de his loquitur nobiscum Deus. Non pigeat
itaque nos legere aut cogitare ea, quae prolixius hoc capite
describuntur: quanquam non docetur articulus fidei et iustificationis:
tamen tractantur pulchra moralia: sicut sequentur exempla humanitatis et
beneficentiae erga peregrinos. Sumus per hoc caput invitati ad nuptias
Rebeccae, audiamus ergo epithalamium pro exemplo iuventutis, ut discat
honorifice sentire de nuptiis et utroque sexu, quae apud Ethnicos, ut in
Poetis Graecis et Latinis videre est, vituperantur: quia tantum
inspiciunt carnem, et ita Deum creatorem contumelia adficiunt. Illis
opponamus textum scripturae sanctae.

Vocabulum (Nezem) saepe occurrit in sacris literis, et puto me diligenti
observatione propriam eius significationem invenisse. Noster interpres
vertit, inaurem, quae est gemma pensilis in auribus, ut de Aethiopibus
et Cleopatra historiae referunt, quibus id ornamentum in usu fuit. Verum
haec non est propria vis vocabuli, sed proprie significat, sicut
Hieronymus quoque sentit, lunulam sive frontale, ab una aure ad alteram
semicirculum quendam. Nostrae virgines loco istius ornamenti utuntur
berlin und gulden borten. Illud vero solidum aurum fuit.

[Spr. 11, 22] Sic Proverb⌊iorum 11. dicitur: ‘Circulus aureus in
naribus suis, mulier pulchra et fatua’: idem est, ac si nostro
proverbio dicas: perinde esse formam 

[Seite 333]

in muliere stolida, ac coronam in capite porci.1� Sic Aaron ex
inauribus fecit vitulum. Et non solum fuit muliebre ornamentum, sed
virorum, virginum [2. Mose 32, 2] et matronarum. Exod⌊i 23 [!]. Wie
die Weyber yr guldem porten unter den schleiren tragen.2�

Inde lamina summi sacerdotis in fronte, quae fuit semicirculus quidam:
habuit mitram bissinam, et in fronte, semicirculum de auro. Hinc Regum
quoque diadema ortum est, qui usi sunt mitris, orientales quidem
candidis, sicut hodie Turca: Romani vero purpureis. Ein rot schon baret,
et illi ornatus aureus circundatus. Posterior aetas coronis ex solido
auro usa est, sicut Papa triplicem coronam gerit. Turcicus imperator, ut
audio, sextuplicem: sed degeneratione a simplicitate antiquitatis.

naverit: religio enim iis est non attrectare manibus aurum et argentum,
licet intus in pectore infinitam βουλιμίαν alant, quae
appetunt et devorant opes totius mundi. Proponuntur ergo haec contra
hypocritas, ut teneamus mediam viam. Deus enim non vult damnari ista,
sed nuptias honestas esse ad invitandam iuventutem ad honestum
coniugium, contra omnis generis pollutiones et libidines vagas. Ideo
commendat et scribi voluit moderatam hanc et honestam pompam, quae in
oculis monachorum luxus apparet, ut testaretur sibi probari ornatum,
convivia, hilaritatem nuptialem: propter causam finalem coniugii, quae
est generatio et educatio prolis, gubernatio rei familiaris, politiae et
Ecclesiae.

Haec opponenda sunt tetricis hypocritis, qui collocant religionem et
sanctitatem in abstinentiam ab auro, argento, cibo, veste aut similibus.
Ea Deo non placet: imo posuit nos dominos et gubernatores omnium rerum,
[Ps. 8, 7f.; 1. Mose 1, 29] super oves et boves et universam terram
Psal⌊mo 8. et Genes⌊is 1. Attribuit non solum possessionem et
dominium rerum, sed etiam usum. Vult nos corpus conservare, non
occidere: ideo dedit escam, potum, vestes, solem, lunam, et ad hunc
modum concedit apparatum et ornatum in nuptiis.

Qui exempti sunt communi lege hominum, sint sane, et fruantur dono suo
castitatis, verum reliqui ideo non peccant, quando contrahunt 

[Seite 334]

matrimonium, et exhilarantur usitato modo nuptiarum. Imo Deus laudat, et
de coniugibus tam multa verba facit. Spiritus sanctus mirifice hic ornat
sponsam, quasi aliud nihil, quod curaret aut doceret, restaret.

Sed hac ratione non patrocinabimur impiis, epicureis et antinomis, qui
si ista audiunt, nihil quaerunt, quam luxum immodicum et helluationes,
quibus prorsus excedunt modum, et transiliunt leges pietatis et
honestatis. Sicut et in nostris moribus videre est horribilem licentiam
in vestitu, ornatu et conviviis: quilibet sibi quod libet licere putat,
nec dignitatis suae, nec honestatis ratione habita: cives volunt
superare nobiles sumptibus et splendore: nobiles aequare principes et
reges. Hoc est nimium declinare ad dextram.

Stoicos et Monachos damnamus, qui putant, haec, ut vocant secularia a
Deo damnata, et sua opera tanquam coelestia et spiritualia praedicant,
et abstinent ab his licitis gaudiis pessimo fine: quasi Deo cultum
singularem praestent, qui mereatur sibi et aliis remissionem peccatorum.
Igitur qui potest, ornet se, et induat vel auream vestem, ut illorum
superstitionem redarguat et conculcet. Ideo enim dedit Deus corporalia
dona, ut utamur iis, sed cum gratiarum actione.

Econtra eorum quoque licentiam et luxum damnamus, qui ornare, vestire et
helluari immodice volunt sine timore Dei. Isti homines, Rebecca et
parentes: Abraham item et Isaac vixerunt in magna humilitate et pietate,
et utuntur hac pompa primum ad honorem coniugii: secundo propter futuram
generationem, Ecclesiam et politiam, idque in timore Dei, fide et
gratiarum actione.

Hoc Hypocritae non faciunt, qui putant se Deo obsequium praestare, si
abstineant: Nec helluones modum servant, qui pium et licitum putant se
ingurgitare, et abuti creaturis Dei. Ita neutri scripturam recte
intelligunt. Est tempus convivandi, ieiunandi, lugendi et laetandi:
convenit lugere [Jes. 66, 2] cum lugentibus: et dicit Deus, se
habitaturum cum humili et contrito corde, tremente sermones suos. Sed
vicissim non prohibet, imo laudat cor rectum et credens, quando laetatur
in Domino. Vivendum est spirituali vita, sed ita, ut corporalis etiam
suam recreationem habeat: praesertim apud illos, qui versantur in magnis
laboribus aut tentationibus, et vexantur insomnia: [Ps. 104, 15] illi
largius bibant ad conciliandum somnum. Ideo enim scriptura sancta
conditum vinum dicit, ut laetificet cor hominis triste et adflictum,
Edat et bibat, das leib und seel wider zusammen kumme.

Ita in regia via incedendum est, ne fiamus aut epicurei et dissoluti,
aut hypocritae et monachi tristes. Nuptiis non adimendi sunt honesti
apparatus et gaudia honesta, sed helluationes diurnae et nocturnae,
luxuries in vestitu aut turpi ludo nequaquam ferenda sunt: quia sunt
damnata in scriptura sancta.

[Seite 335]

Caeterum odit Deus tristitiam et amat cor hilare et rectum, quia satis
alioqui est molestiarum et tristitiae, quas infligit diabolus:
tribuendus est suus honor et cura corpori, sed non ut luxuriet, et
indulgeat omnis generis turpitudini. Itaque pius aliquis maritus, qui
magnos labores sustinet in politia, Ecclesia aut oeconomia, quaerat
recreationem animi: Sin otiosus est, et tantum crapulam et luxum
sectatur, peccat graviter.

[24, 25] Et addidit dicens, etiam palea et pabulum multum est nobiscum,
et locus spaciosus est ad manendum.

Spiritus sanctus delectatur hoc exemplo hospitalitatis, ideo pluribus et
magnifice praedicat. Promittit autem puella, quod non est in sua
potestate: invitat servum in domum paternam, cum ipsa tantum sit ancilla
matris. Inde apparet, quae fuerit consuetudo et disciplina in familiis
sanctorum. Sicut supra de Abrahamo et Loth dictum est fuisse eos paratos
semper, sedisse in portis et expectasse hospites. Ideo non dubitat
Rebecca, quin summa voluntate servum excepturi sint parentes. Haec sunt
elogia beneficentiae, caritatis et hospitalitatis, ad quas virtutes
educarunt sancti liberos suos, ut essent benefici et hospitales:
praesertim erga Patriarchas, Prophetas et eos, qui verbum et doctrinam
coelestem circumferebant. Ea nos quoque sequi et imitari studeamus.

[24, 26 –28] Inclinavit verticem vir ille, et adoravit Dominum.
Dixitque: Benedictus Dominus Deus domini mei Abraham, qui non deseruit
misericordiam suam et veritatem suam a domino meo: ego existens in
itinere, deduxit me dominus usque ad domum fratrum domini mei. Et
currens puella nunciavit domui matris suae iuxta haec verba.

Servus iam voti compos factus, ac laetus de oblata sponsa memor est
divinae benevolentiae et benignitatis et gratitudinis suae. Hic igitur
praescribitur modus laetitiae et pomparum, ut tales sint, quae non
offendant conscientiam, aut onerent eam peccatis, sed in quibus
retineatur timor Dei, fides, invocatio et gratiarum actio.

Inclinat se servus, et agit gratias de itinere foeliciter confecto: de
illa re tam levi et prophana, tamen laudat Deum. Adeo nihil tam vile et
parvum est, quin possit verti in sacrificium et cultum Dei. Et in
omnibus dictis et factis perpetuo respiciendus est Deus, ut intelligant
homines dona a Deo data, et sint grati. Levicula res est, aspicere
puellam, dare inaures: Omnia tamen sunt dona DEI: quanquam non magna,
tamen parva, quia idem DEUS largitur utrunque. Ideo debetur DEO vicissim
cultus, gratiarum actio et gratitudo in minimis pariter ac magnis: Ne
unquam excidat animis piorum reverentia et memoria Dei authoris et
conservatoris omnium rerum.

[Seite 336]

[1. Tim. 3, 17] ‘Sic homo perfectus erit, et instructus ad omne opus
bonum’ 2. Timo⌊thei 3., quia ita institutus est, ut statuat omnia
bona, minima et maxima, Deum benigne largiri, et dicit cum servo hoc:
Benedictus Dominus Deus coeli et terrae. Talium vita vere sancta et Deo
gratis est in omnibus actionibus, sive edant, sive bibant, sive
dormiant, sive vigilent.

⌊eronomii 6.: ‘Audi, Israel, Dominus Deus noster Dii unus est.’ In
omnibus rebus Deus unus Deus est, et ita a nobis est colendus, si verbum
sequimur: sed quando alius modus invocandi aut colendi Deum sine verbo
suscipitur, tum non est Dii unus. Eiusmodi testimonia observanda sunt,
quia testantur sanctos patres mysterium trinitatis intellexisse, quod
nobis clare et manifeste praedicatur.

Repetit vero servus, et colligit animo beneficia, quae praestitit Deus
domino suo, iuxta promissionem sibi factam ab Abraha, quod Dominus
missurus esset Angelum suum, eam sentit iam impletam esse, quasi dicat:
Multa beneficia exhibuit Deus domino meo, et servat ei promissa, est
verax, Sic per manum Angeli me huc deduxit: ego fui in itinere, sed eram
ignarus viae, non poteram mihi ipsi dux esse, Sed Dominus Deus [Joh. 10,
4] duxit me, sicut pastor gregem praecedit et ducit. Ioannis 10. Angelus
eius praecessit secundum promissionem et veritatem suam, et deduxit me
usque ad domum fratrum domini mei.

Hanc gratiarum actionem audivit puella, et simul nomen Abrahae,
consanguinei sui, sed nihil adhuc de nuptiis actum est a servo, tantum
munuscula oblata. Iam properat domum, et nuntiat matri secundum verba
haec, id est, quod Abraham, avunculus maior, hunc misisset servum. Ac
rursus in textu ponitur eam cucurrisse, sicut supra ad significandam
sedulitatem et diligentiam puellae.

Currit autem ad domum matris suae, non quod fuerint duae aut diversae
domus, sed habitationes fuerunt distinctae virorum et mulierum,
Materfamilias seorsum habitavit cum filiabus et puellis, ubi operas
muliebres exercuerunt. Viri suum locum habuerunt idoneum operibus
virilibus. Sicut hodie quibusdam coniugibus mos est habere separata
cubicula. Properat igitur ad domum matris, cum qua habitabat in eodem
conclavi. Caeterum eadem domus erat Milchae et Laban.

Disputant Iudaei, num Bethuel fuerit mortuus, et varia nugantur relicta
scriptura: sequens textus habet, quod fuerint fratres Laban et Bethuel.
Ille primogenitus, hic secundo genitus.

[Seite 337]

[24, 29 –33a] Habebat autem Rebecca fratrem nomine Laban: et is
cucurrit ad virum foras ad fontem: Cumque vidisset inaures et armillas
in manibus sororis suae: et cum audisset verba Rebeccae sororis suae
dicentis. Sic ad me loquutus est vir ille, venit ad virum, et ecce is
stabat apud fontem iuxta camelos. Et dixit: veni, benedicte Domini, cur
stas foris? ego quidem praeparavi domum, et locum pro Camelis. Et
introduxit eum ad domum, et solvit camelos, et dedit paleam et pabulum
Camelis, atque aquam, ut lavaret pedes suos et pedes virorum, qui cum
illo erant. Apposuit quoque coram eo, ut comederet.

Aliud exemplum et commendatio hospitalitatis non minus copiosa. Nihil
scit Laban de viro, nisi quod audit ex sorore: et statim cum intelligit
foris stare peregrinum, approperat ad eum, ut invitet in suam dodum.
Haec didicerunt a summis illis Patriarchis Sem, Nahor, Thare, prompto et
alacri animo excipiendos esse hospites, praesertim fratres pios. Sic
supra Loth cogit Angelos, ut apud se divertant. Abraham occurrit tribus
viris. [1. Petri 4, 9] Et Paulus praecipit, ut simus hospitales, idque
sine murmuratione ac animo prompto et hilari fiat.

Quanquam hoc nostro tam infoelici et corrupto saeculo non temere quivis
admittendus est, nisi adferat testimonia bonorum vicorum. Abundat hoc
tempore germania compluribus nebulonibus et incendiariis, qui multa
oppida et vicos immaniter perdiderunt: quia in imperiis iudiciorum et
disciplinae leges prorsus negliguntur. Itaque saepe magnis beneficiis a
nobis adfecti, postea iniuriis et contumeliis nos onerant.

Si qui tamen honestis testimoniis ornati veniunt, eos invitare, benigne
et liberaliter curare ac cogere ad nos debemus: sumus enim edocti
Patriarcharum exemplo et doctrina Christi, quod non homines hospitio
excipimus, sed Angelos: imo Christum filium et aeternum patrem, iuxta
sententiam: [Matth. 10, 40] ‘qui vos recipit, me recipit.’ Atque ita
domus tua fiet templum, imo paradisus et regnum coelorum, ubi enim Deus
habitat, ibi templum eius est.

His promissionibus et exemplis moti patres sanctos et pios hospites
receperunt certi, quod Deum ipsum exciperent: et hac ratione fecerunt ex
domibus suis coelum et sedem Dei. Idque etiam liberos suos docuerunt, et
assuefecerunt ad hospitalitatem. Fuit autem tunc temporis melior
disciplina, et regimina severiora, quam nostro saeculo. Nunc periculum
est ab ignotis, ne inficiant cibum aut pascua veneno: quia incidimus in
tempora postrema, et omnium scelerum feracissima.

[Seite 338]

Si quid tamen mali cuiquam eveniret bono animo hospitium prebenti
improbo hospiti: nihilominus hanc consolationem retineat, quod fecerit
in honorem Dei, et animo benefaciendi. Sed cauti sint patresfamilias, ne
imprudenter sibi pericula accersant.

Laban admodum humaniter et honorifice compellat hospitem, vocat eum
benedictum domini. Excipit igitur tanquam sanctum, sive ut Prophetam
[Matth. 10, 40] aliquem, et pulchrum exemplum est sententiae eius:
‘Qui vos recipit, me recipit’ Matth⌊aei 10.

Et addit: ‘praeparavi domum et locum pro camelis.’ In Hebraeo verbum
est valde significans: omnes angulos repurgavi, ich hab ausgeraumpt auss
allen winckeln, non est angulus, qui tibi non pateat: videtur spiritus
sanctus delectatus hac narratione, ideo verbis tam disertis usus est,
voluit significare animum promptum et hilarem in hospitalitate.

⌊ei 5. Nostri Episcopi et Papistae imitantur in die Coenae: sed tantum
ludunt simulatione humilitatis, postea lavant manus in sanguine
Sanctorum et professorum sanae doctrinae.

[24, 33b] At ille ait: non commedam, donec loquutus fuero sermones meos:
respondit ei: Loquere.

Proponitur exemplum servi fidelis, ac legati pii et sancti in hoc toto
capite: fuit plenus fide, sanctitate et omnis generis virtutibus: nihil
in eo desideratur eorum, quae in servo fideli requiruntur. Nactus est
splendidum hospitium, hospitem liberalem et benignum, apparatum
lautissimum. Sed haec omnia non remorantur eum, quominus ante omnia
mandata expediat.

⌊sensium 3.: ‘Servi, obedite per omnia dominis secundum carnem, non
ad oculum servientes, quasi hominibus placentes, sed in simplicitate
cordis timentes Deum.’ Sed qui hoc servet ex millibus vix unum
reperias: docenda tamen et inculcanda haec sunt, et damnanda contumacia
familiae.

Ideo enim praedicatur hic servus pius et sanctus: qui ante omnia vult
exequi mandatum heri, quantumvis vile de quaerenda muliere, quia
magnifacit domini mandatum, et scit se servire Deo in quolibet offitio.
Ideo plenus fuit fide et spiritu sancto. Ita Ioseph quoque in Aegypto
domino fideliter ministravit, et huius fidelitatis egregium premium
tulit, ut ad 

[Seite 339]

regiam dignitatem eveheretur: nec dubito huius servi fortunam et
dignitatem postea auctam esse.

Praeclare enim praeceptum Pauli servavit: ‘non ad oculum
servientes’, inspectante Domino: sed eo absente aut praesente iuxta
fidelis est et diligens. Ac sane usitata proverbia, quantum in ipso
fuit, abolevit. Oculus domini impinguat equum1�, item: optimus fimus
est, qui de planta domini cadit in agrum2�, item: frons occipitio
prior est, quae omnia fraudes et ignaviam servorum vituperant et
accusant.3� Sicut et in comediis passim usitatissimae querelae sunt de
improbitate servorum. Experientia enim docti coguntur id fateri, quod in
Graeco proverbio dicitur: Εἷς ἐστι δοῦλος οἰκίας
ὁ δεσπότης. In quaque servus unus est herus domo. Illa omnia
sua fide et diligentia obruit Eliezer. Is enim est oculus Abrahae, de
eius planta cadit fimus.

Haec exempla pietatis celebrantur voce et scriptis spiritus sancti, quae
vilia quidem sunt et oeconomica: nihil enim aliud agit servus, quam quod
vadit cum Camelis, portat aurum, quae omnia sunt humana, mundana et
carnalia, sed optima et sanctissima, quia proficiscuntur ex summa
pietate et fide erga Deum: obedientia vero et fidelitate erga herum.

Ista proponenda erant servis et familiae, imo opponenda Monasticis illis
monstris. Haec enim opera oeconomica, scilicet servilia et politica,
scriptura sancta laudat, et amplissimis laudibus vehit, quia valent ad
generationem et conservationem oeconomiae et politiae, quin etiam
pietatis et religionis.

[24, 34] Et ait: Servus sum Abraham.

Pulchra et pia haec superbia est servi: Iactat enim dominum suum, et
magnifice se effert, propterea quod est servus tanti viri Abrahae, quasi
diceret: Ego sum legatus Regis, principis, aut alicuius Monarchae. Nobis
hoc leve videtur et parvum, quod gloriatur se esse servum Abrahae, sed
ipse maximi facit. Ita captat benevolentiam, imo extorquet a Syris. An
unquam pervenit ad vos nomen Abrahae? Ego sum illius legatus.

Sed cum hac superbia summa humanitas et modestia coniuncta est: nihil
enim de se ipso aliud dicit, quam servum se esse, et tamen est princeps
in domo Abrahae, cui administratio rei familiaris commissa erat.

[Kol. 3, 23] Hoc igitur est honorare dominum, ut Paulus monet:
‘Quodcunque facitis, ex animo facite tanquam Domino, et non
hominibus.’ Is legit et implevit Pauli Epistolas, antequam natus esset
Paulus: et rectissime iudicat, quod serviat Abrahae non tanquam homini,
sed prophetae et Patriarchae Dei.

Non frustra ergo dicit: ‘Ego sum servus Abrahae’, de hoc me iacto,
quanquam indignus sim hac gloria: sed libenter et ex animo ei servio,
quia scio eum esse filium et virum Dei. Tali viro quis non libenter 

[Seite 340]

serviat? Sic enim persuasum habet, herum suum tantae existimationis esse
apud Deum, ut mittat propter ipsum servo Angelum comitem.

Insigne ergo hoc exemplum morale est, confirmans praeceptum divi Pauli,
et docens, quod servi libenter debeant servire, quia certi sunt, quando
fideliter serviunt dominis, sive absentibus, sive praesentibus, servire
se maiestati divinae. Ac si non tam ceci et furiosi essemus, gratias
ageremus Deo pro hac notitia, quod certi sumus nos Deo, non hominibus
servire, et quod tam opulenter bonis operibus et ministeriis suis nos
obruit Deus. Quicquid enim servus in domo operarum domesticarum obit,
etiam si domum scopis purgat, certus sit, se Deo hoc offitium praestare.

Verum ea nostra est stultitia, ut cogitemus: Si domino Deo in coelis
possem servire, tunc velim gloriari, vilia haec sunt et vulgaria. Ibi
prodit se caro nostra, quae non credit verum esse, quod servus obediens
hero Deo serviat, similiter et filius, filia, ancilla aut discipulus
obediens praeceptori. Id enim si crederemus, tum omnia nostra opera
fierunt cum gloria, laetitia et gratitudine. Sed quia non habemus
spiritum sanctum, nec credimus divinam ordinationem esse dominum,
dominam, pastorem, preceptorem et similes, friget prorsus omnis
obedientia: alioqui obsequeremur cum gaudio.

Si Deus novo et singulari mandato iuberet te ire ad salutandum amicum
aliquem aut principem: summa alacritate id esses facturus, sine omni
contactione. Cur non idem facis mandante hero aut parentibus? Idem enim
Deus iubet et imperat tibi per herum aut parentes. Sicut [Kol. 3, 24]
testatur Paulus: ‘Domino Christo servitis.’

Hoc autem quis agnoscit aut credit. Quantum hodie est querelarum
magistratuum, herorum, parentum, praeceptorum? Videntur homines plane
obsessi esse, et furiis agitari, imo pleni parricidiis. Liberi enim
occidunt parentes, non gladio, sed moerore animi et tristitia exhauriunt
vires parentum, qui στοργῆ et affectu erga prolem consumuntur,
cum exhilarari et refici illa obedientia deberent. Familia dominos facit
tabescere, tantum moestitia ex eorum coutumatia. Atque ita omnes ordines
inferiores contristant spiritum sanctum, id quod pessimum est, sicut in
Epistola ad [Hebr. 13, 17] Hebr⌊aeos dicitur: ‘ut cum gaudio hoc
faciant, non gementes: hoc enim non expedit vobis.’

Diligenter ergo eiusmodi exempla notanda sunt, ut discamus, quanta res
sit servire fideliter dominis, qui praesunt, utcunque enim contemptum et
vile ministerium aut obedientia appareat, tamen praesunt ordinatione
divina, sive in oeconomia, sive in politia. Quod si praestas obedientiam
debitam, habes propitium Deum, cor quietum et dominum benedicentem. Sin
minus: offenditur Deus, et propter contumaciam non potes habere quietam
conscientiam: amisisti Dominum Deum ex corde, bonam conscientiam et
omnem benedictionem.

[Seite 341]

[24, 35 –44] Et quidem Deus benedixit Dominum meum valde, et
magnificatus est, deditque illi oves et boves, argentum et aurum, servos
et ancillas, Camelos quoque et Asinos. Sed et Sara, uxor domini mei,
peperit filium domino meo, postquam ipsa consenuit: et dedit illi omnia,
quae habet. Adiuravitque me dominus meus dicens: non accipies uxorem
filio meo de filiabus Cananaei, in cuius terra ego habito. Sed ad domum
patris mei perges, et ad cognationem meam, et accipias uxorem filio meo.
Dixitque ad dominum meum: fortassis non ibit mulier post me. Et ille
respondit mihi: dominus, in cuius conspectu ambulo, mittet Angelum suum
tecum, et prosperum faciet iter tuum, accipiesque uxorem filio meo de
cognatione mea et de domo patris mei. Tunc solutus eris a iuramento meo,
cum veneris ad cognationem meam: et si non dederint tibi, eris solutus a
iuramento meo. Veni ergo hodie ad fontem, et dixi: Domine, Deus domini
mei Abraham, si tu nunc prosperum facis iter meum, in quo ego ambulo.
Ecce ego sto iuxta fontem aquae: et erit, ut puella, quae egreditur ad
hauriendam aquam, dixeroque ad eam, da mihi, quaeso, pauxillum aquae de
hydria tua, ut bibam. Et illa dixerit mihi, et tu bibe, et Camelis tuis
hauriam: illa sit mulier, quam praeparavit Dominus filio domini mei.

Longa repetitio est superiorum et confirmatio fidei et diligentiae in
servo. Iam vero dominum suum praedicat. Huic hero meo non solum ego
servio, verum etiam Angeli. Caeterum magnus vir est, qui valde et
opulenter benedictus est a Deo, atque adeo celebris non tantum
sapientia, religione et pietate in Ecclesia et politia, etiam apud
reges, ut supra in historia eius recitatum est. Verum etiam in oeconomia
corporali benedictione, auro, argento, servis etc.

Hoc exaggerat in primis servus, quod tot et tanta bona possideat tam
opulenter benedictione Dei: quia intuetur ea omnia in fide: Ipsa quidem
dona minoris aestimat, illud multo maximum est, quod, quicquid habet,
est divinum donum, quicquid est in ipsius administratione, est divinum.
Ego vero positus sum in horum custodiam et gubernationem domus eius.
Ideo non vulgarem hospitem habetis, sed legatum Dei.

Qui hoc intelligit, non immerito sane et ipse optaverit huius domini
servus esse, prae aliis omnibus dignitatibus huius vitae. Sed nemo haec
considerat, nec refert ad Deum authorem et largitorem, sicut servus
iste, praesertim avari et illicitis quaestibus dediti non agnoscunt dona
Dei.

Deinde addit amplius: non solum illa magna et praestantia dona Dei, sed
etiam mirabilia narrabo, quae argumenta sunt, Deum esse cum domino meo
Abraham. Sara, uxor eius, fuit sterilis et per aetatem effoeta, et ad 

[Seite 342]

generandum impotens, ea peperit domino meu filium Isaac: illam
nativitatem Isaac ex vetula et sterili matre haud dubie pluribus verbis
exaggeravit, et narravit copiosius, quae hic paucis descripta sunt.

Atque haec est commendatio servitutis piae et Christianae: Quicunque
sunt in ordine inferiori, sciant se eandem gloriam et superbiam habere
de sua vocatione, quam habent domini aut alii ordines superiores,
quicquid enim dignitatis et praeeminentiae est in superioribus, hoc
commune est servis cum ipsis, et fiunt servi participes gloriae, qua
caelebrant heros suos.

Sed quorsum, inquies, prolixa ista repetitio? Primum ad ornanda et
commendanda sponsalia, quae non debent esse clandestina. Civile est
prorsus, quod praedicat servus opes domini sui et filii: sed id eo
recitatur, ut sciamus, non solum non esse peccatum aut damnatum a Deo
laudare procum, sed etiam honestum et laudabile coram Deo. Neque enim
tantum ad Abraham aut servum haec longa commemoratio pertinet, sed proci
commendatio est, quem decet ornare verbis et commendare puellae ab
honestate, forma, divitiis, parentibus: Sicut vicissim puellae laudes
requiruntur, quod pudica sit, bene educata et bonis prognata: haec omnia
pertinent ad matrimonium et nuptias conficiendas, et placent Deo. Ideo
servus inter reliqua mandata de ambienda sponsa laudat Isaacum a virtute
et opibus, quas pater ei dedit.

Deinde haec valent ad confirmandam sententiam nostram, non admittenda
esse sponsalia clancularia, quibus nebulo aliquis honestis parentibus
filium aut filiam surripit. Ideo totis viribus pugnamus contra fraudes
illas Diabolicas: Siquidem hic tam diligenter parentum, sponsi item et
sponsae voluntatem et consensum spiritus sanctus exprimit.

Ac propterea praedicatio haec Isaac instituta est, et omnes
circumstantiae colliguntur: ut animus puellae exploretur, ne videatur
coacta nubere ei, quem aversetur: narrat servus esse eum honestum et
probum adolescentem, pios parentes: religionem et doctrinam suam in tota
familia.

Papa in suis decretis dicit errorem et conditionem solvere matrimonium,
non solum contractum data invicem fide coniugii, sed ratum prorsus et
confirmatum. Quindecim impedimenta enumerat matrimonii contrahendi: Sed
illa duo dirimere contractum et consummatum ait: ut Iacob et Lea
secundum iura ipsius possunt separari: quia Iacob non elegerat Leam, sed
errore quodam et fraude deceptus est in persona.

An non ergo hic quoque fraudes dirimant sponsalia clancularia, quando
impostor aliquis mihi eam filiam, me invito aut inscio, furtim abripit?
Accedat ergo ad praecavendas technas et errores consensus mutuus
parentum ab utraque parte, mutua noticia personarum, sponsi et sponsae:
ut vere ratum esse et confirmari matrimonium possit, et non necesse sit
ob qualemcunque conditionem aut errorem dirimere.

[Seite 343]

Proinde damnanda sunt furtiva sponsalia, tanquam lerna infinitorum
malorum, quae mala omnia ut possimus cavere, pulcherrimum ordinem
monstravit Deus, videlicet, ut iungantur connubia de consilio et
consensu parentum, ac sponsi et sponsae. Porro ne iure suo abutantur
parentes, et tyrannidem in liberos exerceant, supra monuimus.

Deinde quia tota haec repetitio ad descriptionem pompae nuptiarum et
sponsalium pertinet: referenda est ad locum communem supra etiam
tractatum de dignitate coniugii: Quod hoc genus vitae Deo placeat: quia
totus mundus excaecatus est peccatio originali, ut non possit aspicere
opera divina, nec gloriam Dei in eis agnoscere. Vituperant passim
coniugium Latinorum et Graecorum authorum scripta: et quod mali est
excerpunt, quod boni inest, obscurant.

Sunt autem duplicia mala in coniugio, quae inflixit peccatum et
diabolus. Unum est peccatum et vicium: alterum mors est. Illa dua mala
adeo deformarunt totam naturam et corruperunt, ut ratio in sexu muliebri
nihil possit videre, quam infirmitatem et molestias. Huc accedunt poenae
et morbi et calamitates infinitae: quae offendunt homines, et magnos
viros etiam iniquiores faciunt huic ordini: quasi ista duo in solis
mulieribus haererent: cum quidem nos masculi multo turpiores naevos
habeamus, superbiam, avariciam et similes, quibus turbamus politias et
Ecclesias: adde et poenas et morbos omnis generis.

Si itaque conferenda haec inter se essent, et referenda in catalogum aut
librum, longe maiora mala in masculis, quam in muliebrius
deprehenderentur. Sed haec nostra miseria et stultitia est, ut nihil
boni deprehendere et videre queamus, tantum illa cernimus, quae intulit
diabolus sensibus et viribus animae et corporis. Inde orta sunt tot
convicia in sexum muliebrem magis, quam virilem.

Danda igitur est opera, ut, quantum diabolus ordinationem divinam
obscuravit, tantum nos illustremus, et ornemus opus Dei et gloriam
divinam in illa.

Hoc enim necessario fatebuntur omnes, esse hunc sexum creaturam [1. Mose
1, 31] Dei: dicit autem scriptura: ‘vidit Deus, et erant valde
bona.’ Illa bona obruit diabolus conviciis, et mala proferre et
ostendere solet, nos econtra usum et bona colligamus. Tanto enim haec
bona superant vicia et mala, quanto maior est bonitas Dei diaboli
malitia. Quod si possemus perspicere bonitatem naturae, sicut est
creata, tum essemus beati, sicut in aeterna vita perfecte intelligemus.

Sunt quidem, ut antea dixi, huius sexus vicia certa: Mors, hoc est,
omnes poenae, morbi et molestiae, quae ad mortem pertinent, tam in
matre, quam in prole, ipsa morosa, liberi contumaces et dissoluti,
vicini 

[Seite 344]

improbi et malevoli. Loquimur autem de his viciis, quae intra fines
coniugii sunt, ac coniuges non dirimunt, quale est adulterium.

Haec vero omnia obruenda sunt bonis et commodis contra prolatis. Tametsi
enim muliebris sexus est infirmior, circumferens cum animo, tum corpore
plurima vicia: tamen unum illud bonum tegit et obruit omnia, videlicet
matrix et partus. Hoc dialecticum argumentum et demonstratio firmissima
est, quae penetrat et vincit. Nihil est, quod tam potenter concludat ac
persuadeat, atque illud: Non forma, non mores, non opes aut quaecunque
dotes aliae in mulierib⌊us.

Hoc beneficio Adam quoque texit omnia vitia et incommoda, cum indit
uxori suae nomen Heua, id est, vita, quae vincit omnes alias res, sive
malas, sive bonas, et a muliere initium sumit. Nihil enim vivit sine
matrice, partu, lacte, uberibus. Omnia regna, imperia, Prophetae et
patres hinc orti sunt.

Posuit igitur Deus in muliere creationem suam omnium hominum: et usum
creationis, hoc est, concipere, parere, alere, educare prolem, servire
marito et administrare domum. Sic inter pessima quaeque vitia et mala
hoc inenarrabile bonum elucet. Hoc brevissimum encomion est, quod omnia
complectitur, et quod Adam uno vocabulo compraehendit appellando uxorem,
Heua.

Est ergo mulier mater omnium hominum, quae gestat homines in utero, edit
in hunc mundum, alit lacte, fovet balneis et aliis officiis. Quid essent
Reges, Principes, Prophetae et omnes sancti, nisi fuisset Heua? Non enim
facit Deus homines ex lapidibus, sed ex masculo et foemella.

Hoc argumentum opponatur Papistis Theomachis et omnibus, qui contemnunt
muliebrem sexum. Et simul producantur exempla patrum et sanctorum, qui
fuerunt in coniugio. His ornatur coniugium, quod totus mundus vilipendit
et vituperat. Sicut in Poetis Iuvenali et Martiali videre est.

Sed quid est, quod de incommodis tantum querulantur, et non etiam vitam
in morte et poenis considerant, quod generantur, aluntur et conservantur
homines in hanc et aeternam vitam? Id bonum inaestimabile,
incompraehensibile et vere divinum removere ex oculis nequaquam
debebant, et rectius de hoc sexu iudicarent.

� extant verba memorabilia ex oratione Metelli, qui fuerat hortatus
cives Romanos ad ducendas uxores: et cum sciret defugare omnes molestias
communes peccati et mortis, ita instituit exhortationem. Si sine uxore
possemus, Quirites, esse, omnes ea molestia careremus, sed quoniam
natura ita tradidit, ut nec cum illis satis commode, nec sine illis ullo
modo vivi possit: saluti perpetuae potius, quam brevi voluptati
consulendum.

[Seite 345]

His verbis sapientes tum offensi sunt, qui putabant dissimulandas fuisse
molestias, et tegendas: ac sane suadendo dissuasisse eum non immerito
dixeris. Sed est idem argumentum, quod Adam habuit. Non negat molestiam,
sed opponit bonum. Si non ducitis, magna molestia carebitis: Sed si
vultis imperare orbi terrarum, bella gerere et propagare fines imperii,
oportet esse homines, qui vivant. Primum omnium igitur de vita
cogitandum est: Quia non viventes non regnabunt, non debellabunt alias
nationes.

Vita igitur est summum bonum sexus foeminei, quae sola illa convicia
Iuvenalis et aliorum explodit et refutat. Ad replendam civitatem liberis
et civibus opus erit, ut contrahant matrimonia. Haec cum illa una
appellatione primi parentis pulchre congruunt: qua appellat Heuam matrem
viventium, quae pariat liberos, qui postea gubernent Rempublicam,
Ecclesiam et domum, qui agnoscat Deum, et salvi fiant in aeterna vita.

Etiam Patriarchae senserunt molestias et difficultates coniugii.
Abraham, Loth et alii fuerunt peregrini in terra, iactati multis magnis
aerumnis et calamitatibus: sed haec omnia tulerunt aequo animo et
devorarunt, memores solatii illius summi, quod Haeua est mater
viventium, quae parit et educat prolem.

Luctandum igitur est cum hisce molestiis, quia praesentia mala magis
incurrunt in oculos et sensus nostros. Nondum enim sumus in beata illa
vita, quam expectamus, sed in qua luctamur et conflictamur multis malis:
ea vero obruere discamus agnitione Dei, creationis et ordinationis bonae
et divinae. Et prima aetas assuescat ad veras et pias opiniones de sexu
muliebri et coniugio.

Sed, inquies, totus mundus et multi sapientes detestantur hoc genus
vitae? Respondeo, illo ipso produnt suam stultitiam: quia tantum vicia
attendunt, non aperiunt oculos, ut aspicerent maternitatem, quae redigit
in nihilum omnia mala. Praeterea Deus ipse praedicat et ornat quarto
praecepto: Honora patrem et matrem. Quicquid autem condidit et ordinavit
praeceptis suis, id neutiquam vituperandum aut blasphemandum est. Qui
potest continere, contineat, nihilo minus tamen honorifice de coniugio
et maternitate sentiat et loquatur, quae est benedictio et ordinatio
divina, qua Deus conservat totum genus humanum in vita. Haec de laudibus
coniugii repetere volui: quia Rebecca occasionem praebet, ut spiritus
sanctus tam multus sit de coniugio et sponsalibus: nobis scilicet in
doctrinam et exemplum.

[Seite 346]

[24, 45 –48] Et ego antequam consummassem loqui in corde meo, ecce
Rebecca egrediebatur, et hydria eius in humeris eius, descenditque ad
fontem, et hausit aquam: et dixi ad eam: Da mihi bibere. Illa vero
festinans deposuit hydriam suam de humero suo, et dixit: Bibe, quin et
Camelis tuis potum dabo, et ego bibi: et Camelis quoque ipsa potum
tribuit. Interrogans autem eam dixi: Cuius filia es tu? quae respondit:
Filia Bethuelis, filii Nahor, quem illi peperit Milca: et posui inaurem
super feciem eius, et armillas super manus eius. Incurvatoque vertice
adoravi dominum, et benedixi Domino, Deo domini mei Abraham, qui deduxit
me per iter rectum, ut sumerem filiam fratris domini mei filio eius.

Hic servus se ipsum explicat, quod verba precationis suae non claris
verbis pronunciaverit, sed tacitus secum volverit, ac rursus testatur
ipse, quod Deus exaudiverit invocantem, antequam finiret precatione.
Tota autem oratio, quae repetit singulas circumstantias, quomodo ad
puellam venerit, et petierit ab eo potum et alia, supra tractata sunt.

[24, 49] Et nunc si consentitis facere misericordiam et veritatem cum
domino meo, indicate mihi: Sin autem aliud placet, et hoc dicite mihi,
ut vertam me ad dextram vel sinistram.

Haec est petitio: Finita narratione subiicit servus: si estis vos tales,
qui digni sunt hero meo praestare pietatem, benevolentiam et fidem: Hic
enim sensus in Hebraeo est, Germanice sic: Seid yr solch leut, die yr
werdt seid, das yr meinem herrn freundschafft und treu beweyset.
Misericordia hoc loco est beneficium, vel benevolentia: veritas
significat satisfacere expectationi et spei alicuius. Rursus vero
insignibus verbis utitur spiritus sanctus, servus appellat misericordiam
et veritatem, collocare filiam herili suo filio. Omnia eo spectant, ut
pestilentes illae opiniones de coniugio ex animis hominum evellantur,
quas indidit carni Sathan et hostes coniugii. Scriptura hoc loco maximum
donum et beneficium iudicat, tradere puellam in uxorem Isaac, propterea
ut removeantur ex oculis mala et molestiae coniugii, et proponantur
animis hominum Heua, matrix, partus et maternitas. Ac hactenus quidem
servus ambivit Rebeccam: iam sequitur responsum.

[Seite 347]

[24, 50 –52] Et respondit Laban atque Bethuel dicentes: a Domino
egressum est verbum istud, et id circo non poterimus loqui ad te malum
vel bonum: En Rebecca coram te est, accipe et vade, ut sit in uxorem
filio Domini tui, sicut locutus est Deus. Cum audisset servus Abraham
verba illorum, adoravit pronus in terram dominum.

Sic facile et foeliciter hoc totum negotium succedit, quia adest Deus et
Angeli, qui id adiuvant et provehunt. Ac verbum Dei invenit locum apud
Laban et Bethuel, ideo respondent. Quod servus Abrahae sis, et quod ipse
Abraham sit servus Dei, ex verbis tuis colligimus; intelligunt enim et
accipiunt illa verba non aliter ac ab ipso Deo prolata. Foelices sane
nos, si eandem persuasionem haberemus, quando audimus aliquem ex
fratribus aut ministris sonantem Dei verbum, nos Deum ipsum audire Si id
crederemus, vere beati essemus, et plurimum valeret ad fidem augendam et
confirmandam, et spem et omnes alias virtutes excitandas.

Profecto hoc debebat a nobis fieri. Verbum vocale hominis, tanquam vox
Dei de coelo sonans, amplectendum erat. Servi verbum hoc etiam vocale
est, sicut in ministerio: et tamen iudicant et testantur hi sancti viri
esse id a Deo. Pulcherrimum igitur et insigne hoc responsum est: quod
nos quoque docet et confirmat. Quandocunque parochum aut ministrum
Ecclesiae aut servum audimus, quod verbum Dei audiamus.

⌊aei XI: ‘Et iustificatur sapientia a filiis suis.’ Quicquid Deus
loquitur aut agit, illud infinitos iudices, correctores et censores
invenit. Cum potius dicendum esset cum hisce viris: A Deo egressus est
sermo iste. Is ergo, quod mutandum, addendum aut detrahendum videbitur,
mutet et corrigat, mihi id neutiquam licet. Peccant autem in hoc genere
Papistae, Turci, Iudaei, Sacramentarii et omnes Rottenses. Faxit Deus,
ut retineamus nos verum et sincerum verbi ipsius intellectum.

Iam vero coniugium hoc contractum et confirmatum est a Domino, qui
adduxit Rebeccam ad Isaac, sicut Euam ad Adam. Id propterea spiritus
sanctus descripsit, ut sciamus coniunctionem maris et foeminae a Domino
esse. Praesertim vero, si fiat de consensu parentum et puellae, sicut
hic factum est. Addit igitur servus gratiarum actionem pro data sponsa
divinitus. Adeo plena pietatis sunt omnia. In parvis enim iuxta ac
magnis rebus gratiae Deo sunt agendae.

[Seite 348]

[24, 53 –54a] Et protulit servus ille vasa argentea et aurea atque
vestimenta, et dedit Rebeccae: munera quoque obtulit fratri eius et
matri. Et comederunt atque biberunt ipse et viri, qui cum ipso erant, et
pernoctaverunt.

⌊eronomii 33.: ‘Fructus coeli ex rore atque abysso subiacente, de
pomis fructuum solis ac lunae, de frugibus terrae’ etc.1� Non habet
pecuniam, sed ornamenta sponsae apta adfert: matri et amicis dona, quae
ipsis visa sunt convenire. Haec ad mores et consuetudinem communis vitae
necessaria sunt, neque negligenda Christianis, neque prohibita, sed
laudata in scriptura sancta.

[24, 54b –61] Surgens autem mane, dixit ille, dimittite me: ut vadam
ad dominum meum. Respondit frater eius atque mater. Maneat puella
nobiscum per dies saltem decem, et postea ibit: Ait illis, nolite
impedire me, en dominus prosperam fecit viam meam, demittite igitur me,
ut vadam ad dominum meum. Et illi dixerunt: vocabimus puellam, et
quaeremus ipsius voluntatem. Vocaverunt igitur Rebeccam, et dixerunt ad
eam: Vis ire cum viro illo? et respondit, ibo. Dimiserunt itaque
Rebeccam, sororem suam atque nutricem eius, et servum Abraham atque
viros eius. Et benedixerunt Rebeccae, dixeruntque ad eam: soror nostra
tu es, crescas in mille millia, et possideat semen tuum portas
inimicorum2� suorum. Surrexit itque Rebecca et puellae eius, et
conscendentes camelos secutae sunt virum: et tulit servus ille Rebeccam,
atque abiit.

Memorabile hoc exemplum est servi properantis sponsam ad dominum suum
deducere: quo monemur in operibus Dei nunquam esse cunctandum aut
tardandum, sed removenda omnia impedimenta, et quicquid nos remorari 

[Seite 349]

� dictum extat, cum consulueris, mature opus facto est: item fronte
capillata, post est occasio calva.2� Et Bonaventurae egregia vox est:
Qui deserit occasionem, deseretur ab occasione.

Multo minus ergo in via Dei procrastinatio locum habeat, quia vehementer
[Hohel. 3, 2 –6] nocet. Sicut queritur sponsa in canticis: dum
promitteret se aperturam, tantum expectaret paululum, interim declinasse
et transisse sponsum: cur non statim ad aperiendum progrediebatur audita
voce sine deliberatione aut mora?

Qui non assurgit spiritui sancto vocanti ea hora aut momento: nunquam
apprehendet eum. Non enim redit, cum semel discesserit. Sicut igitur
experientia quotidiana docet, cunctatores haud unquam divitias et opes
acquirere: ita nunquam docti aut magni erunt in Ecclesia. Ubique enim
locum habet, quamvis poetica sententia. Qui non est hodie, cras minus
aptus erit. Ego hoc mea experientia didici, quoties orandum, legendum
aut utendum erat coena domini: quo diutius differebam, eo magis
abhorrere me et minime idoneum sensi.

⌊mo 118. dicitur: ‘paratus sum, sive festinavi, et non tardavi, non
distuli, custodire mandata tua’: sic in Rebecca commendavit spiritus
sanctus festinationem, festinans deposuit amphoram, cucurrit ad
nunciandum domui matris suae.

Moveat igitur nos exemplum servi, ut vitium istud cavere et odisse
discamus: saepe una horula plus momenti habet ad rem praeclare gerendam,
quam alias mensis aut annus: idem bellatores sentiunt: et Diabolus in
omnes occasiones intentus est, ideoque vincit.

Postremus locus est de consensu puellae. Antequam enim discedat, vocant
eam, et interrogant, vis ire cum viro illo. Sic igitur fiat coniugium,
ut habemus Deum praesentem, qui condidit id ad infinitos usus bonos, et
coniungit ipse coniuges: neque tantum est copulator, sed etiam
benedictor. Requirit autem consensum cum parentum, tum puellae, ut sit
legitima et vere divina coniunctio.

[Seite 350]

[24, 62 –67] Et Isaac veniebat a puteo, cuius nomen erat viventis et
videntis me: habitabat enim in terra Australi. Et egressus erat ad
meditandum in campo tempore vespertino: et levans oculos suos vidit
Camelos venientes. Rebecca quoque levavit oeulos suos, et viso Isaac
lapsa est de Camelo, et dixit ad servum: quis est vir ille, qui ambulat
in campo in occursum nostrum? respondit servus, ipse est dominus meus:
At illa tulit peplum, et operuit se. Et narravit servus ipsi Isaac omnes
res, quas gesserat. Introduxitque eam Isaac in tabernaculum Sarae,
matris suae, et accepit Rebeccam, factaque est ei in uxorem, et dilexit
eam, et consolationem accepit post matrem suam.

Mesopotamia, unde adduxit servus sponsam, versus aquilonem est, Isaac
autem habitavit in terra Australi. Et apparet Abrahamum Isaac tradidisse
peculiarem domum et familiam, cui praeesset, eo loco, ubi fuit puteus
viventis et videntis. Abraham mansit in Hebron. Isaac ergo expaciatus
est, sive ad patrem in Hebron, sive in aliquem alium locum.

⌊ite 2 alias usurpat scriptura sancta pro eloquio, quando quis vel
secum, vel cum Ps. 102, 1 altero colloquitur. Sicut Psal⌊mo 102.:
‘Cum effunderet eloquium suum.’ Significat privatum et arcanum
colloquium, cum duo una deambulantes sermones conferunt. Isaac tum non
cogitavit de sponsa, sed expaciatus est cum amico, cum quo inter
deambulandum contulit sive de promissionibus divinis, sive de coniugio,
sive de oeconomia: gessit se, ut patremfamilias decet, locutus est de
Deo et benedictione Dei, de gubernatione familiae aut de cultura agri.

Postremo ostendit Moses Isaac cum gaudio sponsam adductam excepisse, et
dilexisse eam. Mortua matre totum triennium, ut supra dictum est,
consumpsit moerore et luctu: sed adducta sponsa mitigatur luctus. Ac
placet Deo haec στοργή, qua amamus coniuges: quanquam id vitiosae
naturae difficile est: quia spectat tantum malum peccati et poenae, ac
molestias intrinsecas et extrinsecas. Verum id potius considerandum est,
quod hic sexus habet maternitatem, ea spectanda est. Multi vero non
quaerunt liberos, sed tantum voluptatem carnis, ideo postea cum coepit
eos satietas, incipiunt fastidire, odisse et detestari illam
coniunctionem. Sed differunt amare uxorem et concupiscere. Amare
coniugem non est corruptae naturae, sed renovatae et instauratae.

Deinde verecundia Rebeccae commendatur, quod velat se peplo, 

[Seite 351]

conspecto Isaac. Illi sunt mores pulcherrimae educationis, et verecunde
et pudice educatae virginis, quae veretur aspicere masculos, imo sponsum
suum.

Caput vigesimum quintum. 

Caput XXV.

[25, 1 –4] Adiecit vero Abraham, et accepit uxorem nomine Ketura, quae
peperit illi Zimran et Iaksan et Medan atque Midian: Iisbak quoque et
Suah. Iaksan vero genuit Seba et Dedan: et filii Dedan fuerunt Assurim,
Letusim et Leumim. Porro filii Midian Epha et Epher, Haenoch et Abida
atque Eldaah: omnes hi fuerunt filii Ketura.

Sepeliamus sanctissimum Patriarcham Abraham, cuius exemplum dignissimum
est, quod in Ecclesia Dei perpetuo retineatur. In hoc autem capite
offert se locus et exemplum, ut videtur, pessimum, quod omnes vehementer
offendit. Abraham enim senex, decrepitus, capularis et totus
silicernium, cui nihil aliud oculis atque animo obversari potest, quam
mors, is ducit iuvenculam, et generat plures liberos.

ὕστερον πρότερον, an econtra πρότερον
ὕστερον, prorsus incertus sum. Quod si sequimur ordinem textus,
mirabilis quaestio nascitur. Paulus [Röm. 4, 19] ipse Roman⌊orum 4.
definit, ‘Abraham fuisse corpore emortuo, et inepto ad generandum, cum
esset iam centum annos natus’: unde quodammodo videtur, hanc partem
capitis priore loco ponendam fuisse, et Abraham duxisse illam Keturam,
antequam gigneret Isaac. Sic fortassis responderi posset ad illam
violentam quaestionem, sed nihil adfirmo.

Tametsi enim ponamus, quod duxerit Keturam eiecta Hagar, tamen non
multum abfuit tum a centum annis. Quia Hagar peperit Ismaelem 86. anno
Abrahae: Sara centesimo. Itaque haec responsio nondum satis facit. Sed
relinquitur quaestio adhuc in dubio.

Sequamur vero tritam et communem viam iuxta descriptionem in textu.
Paulus dicit emortuum fuisse corpus Abrahae, postquam genuit Isaac. Et
cum ducit Isaac Rebeccam, est annorum 140. quibus accessit forsan unus
aut alter annus inter nuptias ipsius et filii. Quid igitur respondendum
est: quidam dicunt Keturam esse ipsam Hagar, quam post mortem uxoris
Sarae receperit iterum in gratiam, et duxerit postea uxorem, cum iam
humiliasset se, et poenitentiam egisset. Satis pulchra et plena 

[Seite 352]

humanitatis cogitatio, cui libenter crederem et assentirer, quod
recepisset Hagar cum filio in domum, atque ita providisset ei. Sed nihil
certi est.

Sanctus Hieronimus valde offenditur, et libenter blasphemaret tantum
virum, si auderet: sed reprimit stomachum, et dicit: Videtur decrepiti
iam Abrahae excusari aetas: ne senex post mortem uxoris suae vetulae
arguatur nuptiis lascivisse. Sed communissima sententia est, quae etiam
Lyrae probatur: quod sit Hagar: quanquam videt contra hoc, textum
habere, filiis Concubinarum data esse munera: quarum unam Hagar, alteram
Keturam esse necesse est.

Mea sententia haec est, quod non fuerit Hagar Ketura illa, et hac
potissimum ratione moveor, quia non convenit supputatio annorum cum illa
opinione. Hagar enim peperit Ismaelem anno Abrahae .86. cui collocata
est suae aetatis .30. anno circiter: fuit educata a Sara ab anno
decimoquinto, quo primum in domum eam recepit usque ad annum trigesimum,
cum fit mater Ismaelis. Isaac autem nascitur decimoquarto anno post
natum Ismaelem, hi anni iuncti faciunt .44. annos, vel ad minimum .40.
His porro addantur .40. anni Isaac, qui aetatis suae quadragesimo
Rebeccam ducit: Colligitur igitur aetas Hagar plus minus .84. annorum,
qua naturaliter etiam effoetam eam fuisse necesse est, et sequitur
impossibile, quod illa aetate sex filios genuerit.

ὕστερον πρότερον Kethura ducta esse scribatur, quando
supra Hagar adiuncta est Abrahae. Deinde textus plurali numero
concubinas nominat: Ergo alia mulier est Ketura, quam Hagar, et duas
concubinas habuit Abraham, unam cum uxore, quae pellex vocatur, alteram
uxore defuncta. Ita manet adhuc gravissimum illud offendiculum: Quod
Abraham .140. annos natus, cum iam haberet emortuum corpus, duxit
iuvenculam, et generavit sex filios, cum antea ex Sara praeter Isaac
nullam sobolem susceperit.

⌊blicae aut oeconomiae.

Deinde verisimile est Deum supra naturam Abraham confirmasse, et
accessisse multum roboris et animo et corpori post natum Isaac, filium
et haeredem promissionis.

Altera quaestio est de scandalo, quod ducit iuvenculam. Lyra hanc causam
adfert, quod puellae ex senibus facilius concipiant, quam foeminae 

[Seite 353]

provectioris aetatis: Sed hac ratione rectius removebitur scandalum, si
distinguamus tempora et mores patrum a praesentibus temporibus et
moribus. Multi eo offenduntur, quod tam multa de generatione patrum hoc
primo libro tradit Moses: sed illi non perpendunt diversitatem morum
diversis saeculis. Tum temporis regnabat fides in patribus, et istius
etiam [1. Mose 1, 28] articuli fides: Crescite et multiplicamini. Nostro
saeculo praesertim post monstra illa papistica celibatus, coniugium
dignitate et honore debito privatum, et vera cognitio verbi et
ordinationis divinae extincta est, quae apud patres fuit syncera et
recta, ideoque plurimi fecerunt generationem prolis.

Non ergo sentiendum est Abrahamum lascivia impulsum duxisse Keturam: nam
antea quidem vivente sterili Sara satis diu expectavit benedictionem
divinam, neque ulla fuit suspitio libidinis unquam in eo. Ideo amore
prolis acquirendae hoc fecit. Praesertim cum audivisset in [1. Mose 17,
14] promissione: ‘constitui te patrem multorum’: non solum Isaac,
sed multarum gentium: quibus multiplicaturus eum esset Deus non solum
spiritualiter, sed etiam corporaliter.

Deinde superstites adhuc fuerunt Sem, Eber, Salah. Abraham vixit cum
Noah 58. annis, qui ante et post diluvium audivit Sem. Sem autem vixit
ultra Abraham 31. annis. Fuit ergo praeclarum saeculum, et ferax
praestantissimorum virorum, qui omnes non permisissent Abraham aliquid
turpe designare, imo videtur hoc eorum iussu et consilio fecisse.
Eiusmodi autores et gubernatores alii homines impuri non habent, quid
porcis similiores sunt, quam Abrahae, ideoque alium finem coniugii
sectantur, quam ipse. Sed non ita irruendum est, sicut tales et Papistae
quoque faciunt, qui tantum libidines, turpitudinem et voluptatem carnis
quaerunt, in qua non submersi tantum, sed prope consumpti sunt.

Considerandum itaque hoc loco est tempus illud sanctissimorum
Patriarcharum, quos audivit haud dubie: sicut postea sequitur, quomodo
Rebecca Patriarcham Sem consuluerit. Ideo honestae nuptiae sunt: et huc
[Mal. 2, 15] pertinet dictum Malachiae 2.: ‘Et quid unus fecit?
quaesivit semen Dei.’ Non fuit senex libidinosus, sed quicquid fecit,
amore et desiderio prolis, ac divinitus iussus, autoribus denique et
suasoribus sanctissimis patribus fecit: qui dixerunt: duc secundam, ut
Ecclesia tua dilatetur et spargatur per orbem terrarum.

Hieronimus easdem cogitationes habuit, quas ego Monachus adhuc habui.
Sed aliter iudicandum est de tantis viris, qui fuerunt sanctissimi,
pleni spiritu sancto et fide, et gubernati a summis Patriarchis: Sem et
aliis. Haec dico ad excusandum sanctissimum virum Abraham, ne quis
temeritatem, lasciviam aut turpitudinem hoc factum interpretetur: sed
obedientia et amore prolis adductum sentiat ad ducendam Kethuram.

[Seite 354]

Deinde singulare Dei consilium hoc loco apparet. Spiritus sanctus enim,
qui longe ante prospicit et praevidet futuros errores, studet eos
praecavere et refutare: Ut scilicet haeretici pudore suffunderentur, qui
aliquando damnaturi erant secundas nuptias, quorum unus est Hieronymus,
qui secundas nuptias adeo vituperat, ut pro adulterio habeat.

Proposuit igitur hoc loco exemplum et testimonium insigne suae
voluntatis Deus, quod non damnet secundas nuptias, quae fiunt mortua
prima coniuge, quin potius iusserit per Patriarcham suum Sem, ut senex
decrepitus duceret uxorem.

Et videtur hoc voluisse docere et testari Deus, sibi mirabiliter gratam
esse generationem prolis, ut sentiamus eum tueri et defendere verbum
suum, CRESCITE. Non est inimicus proli, sicut nos, quorum multi non
quaerunt prolem. Sed Deus adeo urget suum verbum, ut aliquando det
prolem etiam iis, qui non expetunt, imo oderunt: nisi quod aliquibus
interdum vehementer expetentibus tentandi causa non dat. Et quod magis
est, ita videtur urgere generationem, ut etiam adulteris et
scortatoribus nascantur filii contra voluntatem ipsorum.

Quanta ergo malitia est humanae naturae? quam multae puellae sunt, quae
impediunt conceptionem, et necant atque expellunt teneros foetus? cum
generatio sit opus Dei. Ac coniuges quidem, qui honeste contrahunt et
cohabitant, diversos fines, sed raro prolem spectant.

Primus gradus coniugum eorum est, qui quaerunt prolem, et ideo hoc vitae
genus appetunt, ut fiant parentes: quanquam etiam peccatum originis
accedit, tamen illa est principalis causa. Hi quidem sunt Angeli
collatione aliorum, quia cupiunt uti coniugio ad generationem, eorum
exiguus admodum numerus est: ac simpliciter inter Angelos eos refero,
non inter homines. Magnum enim donum Dei est, si spectem et petam tantum
prolem ex muliere, praecipue si intelligam molestias coniugii: morsus et
tela Diaboli. Talis fuit Abraham, quam numero inter Angelicos [Mal. 2,
15] maritos, ‘qui quaerunt semen Dei’, ut Malachias inquit.

Secundus gradus eorum est, qui ducunt uxores vitandae fornicationis
causa, non aversantur aut oderunt prolem, sed principalis eorum finis
est, ut caste et pudice vivant. Hi quoque boni sunt, sed non sunt pares
primis: Si dat Deus prolem, delectantur, et diligunt uxorem et prolem,
et faciunt offitia vocationis sedulo.

Tertius gradus est eorum, qui appetunt uxores tantum voluptatis causa,
quibus non est curae proles, sed molliter et suaviter vivere volunt, et
habere pulchram puellam, qua se oblectent.

Quartus gradus est eorum, qui ducunt vetulas et dominas propter opes aut
gloriam. Illis et Deus calicem passionis, ut Bernhardus loquitur: quia
simpliciter quaerunt opes et gloriam, non generationem prolis, et tamen
non sunt reprobandi propter reverentiam et gloriam nuptiarum.

[Seite 355]

Sed monendi sunt homines diligenter, eiusmodi exempla patrum non
trahenda in exemplum et imitationem, quia magnum discrimen est inter
libidinem Abrahae, et vetulae, quae nubit adolescenti: quanquam enim est
sub peccato libidinis aeque ac alii, tamen est dominus, non servus
libidinis: imo puritas in eo est, et sincera dilectio prolis. Vincit
enim amor prolis et seminis, sicut inter gentiles pariter et Christianos
multi saepe ob varias causas valde desiderarunt sobolem.

Primum igitur sentio Keturam non esse Hagar. Deinde neutiquam
repraehendendum duco Abraham, sed honestissime tractandam castitatem
coniugii et laudandum eius amorem, quem habet erga prolem, propter
multiplicationem: oeconomiae, politiae et Ecclesiae, quod si quae aliae
infirmitates concurrunt: tamen non sunt principalia.

Keturam puto fuisse filiam alicuius boni et fidelis servi, qualis
Eliezer fuit, non Aegyptia aut Cananaea fuit. Id enim sonat vocabulum,
quasi dicas, colligatam, coniunctam, sociatam, fuit ei iuncta
affinitate, sive a servis, sive a Lothi familia.

Sed cur Kethura hoc loco uxor dicitur, cum sequatur postea, dedisse
Abrahamum munera concubinis? Si concubina fuit, quomodo dicitur uxor?
Supra similis locutio est: Sara dedit Hagar marito Abrahae in uxorem.
Ego relinquo lites grammaticas ipsis grammaticis. Latini vocant pellicem
mulierem, quae iungitur viro habenti uxorem, ipsi habuerunt multas
pellices. Concubina est, quam habet, qui celebs et extra coniugium
vivit, cum qua habet consuetudinem, quae neque pellex est, nec uxor.
Augustinus talem concubinam habuit.

Caeterum tempora mutant leges et mores, ideo observandum est, quomodo
hoc loco et ante legem Mosi hae appellationes discernendae sint,
differunt enim uxor et uxor. Abraham nunquam habuit duas uxores. [1.
Mose 4, 19] Lamech primus duas duxit, Abraham vero dicitur tantum unam
habuisse, et tamen duae fuerunt.

Uxor univoce et uno modo dicitur, quae libera est, et quae gignit
haeredem omnium bonorum, talis est Sara. Alio modo improprie uxor
dicitur serva, quae generat prolem, non haeredem. Moses postea omnia
mutavit. Iacob habuit quatuor uxores, et duae servae seu ancillae etiam
generabant haeredes.

⌊ipomenorum 1. numerantur filii Keturae pilegesch Abrahae, hoc est,
concubinae sive pellicis Abrahae. Latina vox ex Hebraea nata est.
Videtur igitur mulier illa Kethura fuisse serva, quia numeratur inter
concubinas, non habetur pro domina aut pro 

[Seite 356]

haerede, sed tantum est adsumta ad maternitatem prolis et generationem:
tales non sunt uxores liberae, seu dominae.

Nomina filiorum Kethurae magna ex parte interciderunt. Midian postea
celebratus est in sacris literis, reliqui sunt mortui, nec ulla eorum
mentio fit, significante scriptura, quod filii ancillae sunt servi, qui
non [Jes. 60, 6] manent in domo. Isaiae 60. mentio fit Midian et Epha,
qui habitaverunt in Arabia petrea versus Aegyptum, et magnam partem
Arabiae foelicis tenuerunt. Midian est versus mare rubrum. Epha est pars
Arabiae foelicis, et habuit nomen ab illo patre.

Hae igitur novae et secundae nuptiae sunt sanctissimi viri Abrahae, de
quibus illud notandum inprimis est, quod commendat Deus opus
generationis, et occurrit scandalo haereticorum, qui damnant secundas
nuptias. Omnia enim scribuntur in honorem et reverentiam coniugii, in
quo Deus respicit ad prolem, deinde etiam ad castitatem, quae duo ornant
coniugium: Ubi enim generatio est, ibi summa est benedictio: si vero non
sequitur proles, tamen laudanda est castitas coniugalis. Haec utilis et
necessaria doctrina est contra haereticos, qui tantum primas nuptias
approbant, vel semper foecundas, item pares cum paribus iungi volunt, ut
vetulum cum vetula. Nos haec duo, quae dixi, attendamus, et num maritus
contentus sit sua uxore qualicunque, et cum ea honeste et caste vivat.

[25, 5.6] Deditque Abraham cuncta, quae possederat, Isaac: Filiis autem
concubinarum dedit munera, et dimisit eos ab Isaac, filio suo, dum adhuc
ipse viveret, ad orientem, ad terram Kaedam.

Iam valedicit sanctus Pater mundo, et condit Testamentum bono et
tranquillo animo: quia mortem iuxta ac vitam habet. Docemur autem hoc
exemplo diligenter id curandum esse, ut transitus noster ex hac vita sit
tranquillus et in pace: ne relinquantur occasiones et semina
contentionum, rixarum et dissensionum de fortunis et possessionibus
nostris: sed vivente adhuc patre liberi aut haeredes certiores fiant:
quantum ad quemlibet sive voluntate testatoris, sive legibus rediturum
sit.

Sic dimittit Abraham filios concubinarum cum suis donis, et ablegat eos
in terram orientalem: pars in Indiam devenere. Sed nomina, quae hic
ponuntur, sunt Arabiae petreae et foelicis nomina. In illum locum
desertum et incultum adhuc mittit eos, postquam cuilibet suum munus
largitus est. Isaac autem solum instituit haeredem.

Haec quoque propter haereticos notanda sunt, qui haec officia communis
vitae aut turbant, aut damnant. Vivens haec ordinavit Abraham bono
consilio, ne post mortem ulla restaret occasio litigandi.

Plurima autem et summa beneficia nobis quoque praestitit Abraham. Ab eo
enim habemus totam scripturam sanctam. Initio quidem Adam viva voce
patriarchae Noah, Noah vero Abrahamo quasi per manus tradidit 

[Seite 357]

doctrinam de Deo et veris cultibus. Sed existimo Abraham libellum
quendam aut historiolam composuisse ab Adam usque ad sua tempora. Tandem
ubi reliquit post se semen Isaac, ex quo Christus nasceretur, deinde
Ecclesiam et oeconomiam bene constitutam, discedit ex hac vita, et dicit
vale mundo.

[25, 7 –10] Et isti sunt dies annorum vitae Abraham, quibus vixit:
centum anni, septuaginta anni et quinque anni. Et deficiens mortuus est
in senectute bona, senex et satur dierum, collectusque est ad populos
suos. Et sepelierunt eum Isaac et Isamel, filii eius, in spelunca
duplici, in agro Ephron, filii Zohar Hethaei, e regione Mamre: Quem
agrum emerat Abraham a filiis Heth: ibi sepultus est Abraham et Sara,
uxor eius.

Centum annis peregrinatus est Abraham in terra Chanaan, postquam anno
aetatis suae .75. exivit ex Ur Chaldaeorum. Quod autem supra [1. Mose
15, 15] cap⌊ite 15. dictum est a Domino ad Abraham: ‘Tu autem ibis
ad patres tuos in pace, sepultus in senectute bona’, id hoc loco
impletum esse scribitur. Expiravit, defecit, et tamen mortuus est. Haec
ad consolationem nostram pertinent: non enim propter boves aut alia
bruta animantia scripta sunt. Defecit sicut alius homo, et mortuus est,
inquit Moses: Tantus vir, plenus omnibus virtutibus, pater promissionis,
fidei, filiorum Dei et omnium gentium, is moritur sicut nos. Sed moritur
in senectute suavi, dulci, senex et satur dierum.

Hic igitur primus locus est in tota scriptura sancta, qui testatur
sanctorum mortem esse placidam et preciosam in conspectu Dei: non
gustare eos mortem, sed suavissime obdormire. Hunc locum et legit
Esaias, et diligenter evolvit, inde enim natae sunt sententiae illae
insignes, [Jes. 57, 1] cap⌊ite 56[!].: ‘propter malitiam colligitur
iustus, viri misericordiae intrant [Jes. 26, 20] in pacem, et quiescunt
in cubilibus suis’, et 26.: ‘vade populus meus intra in cubicula
tua, claude ostia tua super te, abscondere modicum ad momentum, donec
transeat indignatio mea.’

Iusti coram mundo contempti sunt, spreti et abiecti, et mors eorum
tristissima videtur, sed dormiunt suavissimum somnum. Quando decumbunt
in lecto, et agunt animam, moriuntur, non aliter ac si somnus paulatim
membris ac sensibus illaberetur. Prius enim variis tentationibus
humiliati ac placidi, et tranquilli facti sunt, ut dicant Domine Deus,
libens moriar, si sic tibi visum fuerit: non exhorrescunt mortem, sicut
impii, qui trepidant et anguntur horribiliter. Haec ad nos excitandos
faciunt, ut discamus Deo evocanti nos ex his miseriis parere, et
possimus dicere: non optarim unam horam vitae meae addi, Domine Iesu
Christe, veni, quando vis: sicut moritur Abraham satur dierum, da er wol
zufrieden war.

[Seite 358]

Sed quo transivit Abraham? Collectus est, inquit Moses, ad populus suos.
An ergo restant adhuc populi post hanc vitam? Sic enim sonant verba,
quasi migrasset de populo ad populum, de una civitate in aliam. Id vero
insigne et memorabile testimonium est resurrectionis et vitae futurae,
quod proponendum est in consolationem omnibus, qui credunt in Deum.
Quanquam enim nobis in novo testamento proponuntur excellentiora et
illustriora testimonia, tamen operae precium est videre, quid sancti
patres in veteri testamento habuerint et crediderint.

Nos habemus gratiam et donum, ac manifestam et multiplicem scientiam de
morte et vita. Siquidem certi sumus salvatorem nostrum Christum Iesum
sedere ad dexteram Dei patris, et expectare nos decedentes ex hac vita.
Quandocunque igitur excedimus e vivis, ad Episcopum animarum nostrarum
egredimur, qui recipit nos in manus suas. Is noster Abraham est, cuius
complexu fruimur, is vivit, imo regnat perpetuo.

De patribus aliter dicendum est, et nostra consolatio longe gloriosior
est et amplior, quanquam illud ipsum testimonium et solatium de vita
aeterna et resurrectione mortuorum habuerunt, sicut hic testatur Moses,
[1. Mose 15, 15] quod collectus est Abraham ad populos suos: et supra
audivit in promissione, quod iturus esset ad patres suos. Atque isti duo
primi loci sunt in tota scriptura sancta, qui loquuntur de mortuis post
hanc vitam. Supra [1. Mose 5, 24] cap⌊ite 5. de omnibus dicitur:
‘mortuus est’, praeterquam de uno Henoch, qui translatus est a
Domino. De Abraham dicitur iturum eum ad patres suos, et collectum esse
ad suum populum.

Haec verba spiritus sancti neutiquam ociosa sunt, nec dicuntur bestiis,
quae non eunt ad patres et populos suos. Sed hominibus, et testantur
restare post hanc vitam aliam et meliorem: quin etiam ante Christi
adventum fuisse populum viventium, qui habitavit in terra viventium, et
ad quos emigrarunt pii. Inde ergo patres intellexerunt resurrectionem et
vitam aeternam. Et proprie et significanter verba utriusque loci posita
sunt: Colligeris ad reliquos sanctos, qui ante te sunt mortui: patres
ergo vivunt, et populi sunt. De impiis hoc non dicitur, sed est sermo de
iustis et sanctis.

[1. Kön. 2, 2] In libris Regum loquitur alia figura David: ‘Ecce ego
ingredior viam universae terrae.’ Sed postea eandem formam retinet
Moses de Ismaele, Isaac et Iacob, defecit et collectus est ad populos
suos. Collegerunt itaque patres ex his locis, restare aliam vitam, et
sanctos non interire sicut pecudes, sed congregari ad populos in terram
viventium. Atque haec causa est, cur tam reverenter et honorifice
sepeliuntur a filiis suis, quod bestiis non solet fieri, nimirum propter
expectationem certam alterius vitae.

Pertinent igitur haec ad nostram consolationem, ne terreamur, aut
exhorrescamus mortem, sicut alii, qui non habent spem. In Christo enim 

[Seite 359]

mors non est acerba, sicut impiis est, sed est commutatio huius miserae
et calamitosae vitae in quietam et beatam. Hic articulus nobis sit
persuasissimus, quod non transeamus a suavi vita ad calamitosam, sed ex
adflictionibus ad quietem. Eam enim consolationem cum habuerint patres
multo ante Christum ex paucis istis locis, quanto aequius est nos eandem
et longe ampliorem tueri et conservare.

Christus postea in Euangelio appellavit sinum Abrahae, in quem
congregati sunt Lazarus et omnes alii sancti, de cuius explicatione aut
definitione cuilibet suum relinquo iudicium pro singulorum captu, neque
quicquam asseram, cum et Augustinus dicat se nescire. Sed non recte
facimus, si servamus sinum Abrahae in novo testamento. Sicut enim ante
mortem Abrahae non fuit sinus Abrahae, ita nullus amplius est post
Christi adventum. Non facio igitur hoc tempore sinum Abrahae, nec sentio
ullum locum esse, in quo tanquam gremio nos amplectatur Abraham. Sed
sinus Abrahae, quo fovet et amplexus est omnes sanctos morientes usque
ad [1. Mose 12, 3] mortem Christi, est promissio facta Abrahae: ‘In
semine tuo benedicentur [1. Mose 3, 15] omnes gentes.’ Sic sinus Adae
fuit promissio edita in paradiso: ‘Semen mulieris conteret caput
serpentis’, et qui in fide illius promissionis decesserunt, servati
sunt: quia verbum Dei spaciosius et amplius est coelo et terra.

Sinus igitur Abrahae est promissio de venturo Christo, cuius
promissionis pater est Abraham. Sed hodie versa est in verbum de Christo
manifestato in carne, et qui diversum crederet, esset Iudaeus et
damnatus: quia Abrahae sinus post resurrectionem Christi destructus est,
et successit melior sinus, scilicet Christi: quando enim emigramus ex
hac vita, rapimur in Christi sinum. Et sicut patres mortui sunt in fide
venturi Christi, atque ita collecti in sinum Abrahae, hoc est, in
expectatione futuri salvatoris: ita mori nos oportet in fide Christi
salvatoris exhibiti, et post hanc vitam in sinum Christi nati, passi,
crucifixi et resuscitati pro nobis colligimur, nihil solliciti amplius
de sinu Abrahae.

⌊aei 22.: ‘Deus non est mortuorum Deus, sed viventium.’ Inde certi
sumus vivere animas, et dormire in pace, nec torqueri ullis cruciatibus.

Idque multi loci scripturae sanctae comprobant, quod post mortem non
morimur, sed vivimus simpliciter, sicut sententiae admodum clarae ex
[Jes. 57, 1 f.] Esaia testantur: ‘Viri misericordiae colliguntur, et
nemo attendit, nec curat. Iustus sublatus est ante calamitatem, et
antequam veniant aerumnae, intrat 

[Seite 360]

in pacem suam, requiescit in cubiculo suo.’ Haec admodum insignia
verba sunt, et clare significantia mortuorum post hanc vitam statum et
conditionem. Ingrediuntur, inquit, non in mortem, purgatorium aut
infernum, sed in pacem: et ingens consolatio est, quod dicit iustos
evocari ante calamitatem. Sic nos moriemur in pace, antequam veniat
malum et calamitas super Germaniam.

Congruunt ergo testimonia Prophetae cum isto loco Genesis, ubi dicit
Moses, collectum esse Abraham ad populos suos: nec de horum autoritate
ambigamus: non enim mentitur aut fallit scriptura sancta. Quiescunt
sancti molliter et tranquille, sicut in Apocalypsi idem testatur [Off.
14, 13] vox de coelo: ‘A modo iam dicit spiritus, ut requiescant a
laboribus suis.’

Haec requies dicta est illo tempore sinus Abrahae, et ab initio ante
Abraham, Adae. Sancti enim, qui credebant promissioni de Christo, sic
moriebantur, ut ex aerumnis et laboribus huius vitae evocati intrarent
in cubiculum suum, ibi dormirent et in pace quiescerent. Haec vera et
plana sunt, consentanea scripturae et dicto Christi, quod sit Deus non
mortuorum [Matth. 22, 32] Deus, sed viventium.

Iam vero alia quaestio nascitur, cum certum sit vivere et esse in pace
animas: qualis illa vita aut quies sit. Haec vero sublimior et
difficilior est, quam ut a nobis possit definiri. Deus enim noluit id a
nobis cognocsi in hac vita. Sufficit igitur nobis haec cognitio, non
egredi animas ex corporibus in periculum cruciatum et paenarum inferni,
sed esse eis paratum cubiculum, in quo dormiant in pace.

Differunt tamen somnus sive quies huius vitae et futurae. Homo enim in
hac vita defatigatus diurno labore, sub noctem intrat in cubiculum suum,
tanquam in pace, ut ibi dormiat, et ea nocte fruitur quiete, neque
quicquam scit de ullo malo sive incendii, sive caedis. Anima autem non
sic dormit, sed vigilat, et patitur visiones, loquelas Angelorum et Dei.
Ideo somnus in futura vita profundior est, quam in hac vita, et tamen
anima coram Deo vivit. Hac similitudine, quam habeo a somno viventis
hominis, contentus sum: In illo enim pax est et quies, putat se
dormivisse vix unam aut alteram horam, et tamen videt animam ita
dormire, ut etiam vigilet.

Sic anima post mortem intrat suum cubiculum et pacem, et dormiens non
sentit suum somnum, et tamen servat Deus vigilantem animam. Ita potest
Deus excitare Heliam, Mosen etc. et sic regere, ut vivant. Sed quomodo?
Nescimus, sufficit similitudo somni corporalis, et quod Deus affirmat
esse somnum, quietem et pacem. Qui somnum naturalem dormit, nihil eorum
scit, quae geruntur in domo vicini, et tamen vivit, licet contra naturam
vitae nihil sentiat in somno, idem in illa vita fiet, sed alia et
meliore ratione.

Proinde sicut mater defert infantem in cubiculum, ponit in cunas, 

[Seite 361]

non ut moriatur, sed ut dormiat et quiescat suaviter, ita ante Christum
et multo magis post Christum ingressae sunt et ingrediuntur omnes animae
credentium in sinum Christi.

Disputarunt quoque de receptaculis animarum, Augustinus abdita esse
dicit in Enchiridio ad Laurentium, ubi inquit, Tempus autem, quod inter
hominis mortem et ultimam resurrectionem interpositum est, animas
abditis receptaculis continet, sicut unaquaeque digna est vel requie vel
aerumna pro eo, quod sortita est in carne, cum viveret.

Deprehenditur ibi imbecillitas humani intellectus. Sed respiciendum est
ad verbum et omnipotentiam Dei. Si enim tribus digitis ponderat [Jes.
40, 12] coelum et terram Deus, ut Esaiae 40. dicitur, certe verbum eius
longe maius et amplius est. Verbum est spacium infinitae amplitudinis.
Ideo receptacula animarum sunt verbum Dei sive promissiones, in quibus
obdormimus. Leve quidem et exile apparet, quando per os hominis
pronunciatur: Sed quando fide id apprehendimus, et in verbo obdormimus,
venit anima in spacium infinitum.

⌊annis 8.: ‘Amen, Amen, dico vobis, si quis sermonem meum
servaverit, mortem non videbit in aeternum.’ Igitur vivet in aeterna
vita.

Verum hic Papistarum quoque stultitia taxanda est, qui post mortem
fecerunt quinque loca, Primum, infernum damnatorum. Secundum, infantium
non baptisatorum. Tertium, purgatorium. Quartum, limbum patrum. [Luk.
23, 43] In novo testamento addiderunt paradisum propter dictum Christi:
‘Hodie mecum eris in paradiso.’ Quintum, coelum apertum.

Primum locum dicunt esse damnatorum, qui est cruciatus ignis aeterni.
Verum an animae impiorum torqueantur statim post obitum, non possum
adfirmare. Quanquam exemplum divitis epulonis huc facit. Sed contrarius
[2. Petri 2, 4] locus est. 2. Petri secundo de malis Angelis, qui
servantur ad iuditium, [2. Kor. 5, 10] et verba Pauli .2.
Corinth⌊iorum 5.: ‘Omnes enim nos manifestari oportet ante tribunal
Christi: ut referat unusquisque propria corporis, pro ut gessit sive
bonum, sive malum.’ Apparet eos etiam dormire et quiescere, sed nihil
adsero.

Secundus locus est non baptisatorum infantium, illos dicunt quidem
damnatos esse, sed non pati poenam ignis aut vermium, sed tantum carere
visione Dei. Illam lucem non habent, qua Deum et Angelos viderent, et
tamen non cruciantur.

Tertius circulus est purgatorii, in quod nec damnati, nec infantes
ingrediuntur, sed qui credunt quidem: et tamen non satisfecerunt pro 

[Seite 362]

peccatis, horum animae redimuntur indulgentiis. Hinc illa colluvies
indulgentiarum, et tota religio papistica.

Quartus est limbus patrum, ad quem descendisse Christum dicunt et
effregisse, et patres liberasse non ex inferno, sed ex limbo, qui
adfligebantur desiderio et expectatione Christi, non poenas aut
cruciatus sustinebant ullos.

Hisce nugis repleverunt Ecclesiam et orbem terrarum. Nos radicitus ista
omnia evertimus. Et dicimus infantes non baptizatos non habere talem
circulum, in quo statu sint, aut quid de iis fiat, commendamus divinae
bonitati: non habent fidem, nec baptismum, num vero singulari modo eos
recipiat Deus, et det fidem, non extat in verbo, nec nos statuere
audemus: privari visione divina est ipse infernus. concedunt, quod
habeant voluntatem et intellectum, praesertim de visione divina et vita.
Sed fabulae sunt. Ac purgatorium maxime est fabulosum, quia innititur
impietate et incredulitate. Negant enim fidem salvare, et statuunt
causam salutis satisfactiones pro peccatis. Qui igitur in purgatorio
est, in ipso inferno est. Sic enim cogitat: Ego sum peccator, et debeo
satisfacere pro peccatis meis, ideo condam testamentum, legabo certam
pecuniam ad aedifitia templorum, ad redimendas preces et sacrificia
Monachorum et sacrificorum pro defunctis: tales moriuntur in fide
operum, et ignorant, imo oderunt Christum. Nos in fide Christi morimur,
qui mortuus est propter peccata nostra, et satisfecit pro nobis: is meus
sinus, paradisus meus, consolatio et spes mea est.

De limbo patrum improprie locuti sunt: rectius sinum Abrahae dixissent,
quia mortui ante Christum servati sunt in promissione verbi, in quo
vixerunt in hac vita, et morientes quoque ingressi sunt vitam, et vere
vivi fuerunt

[Luk. 23, 43] Verborum Christi ad latronem haec sententia est: Hodie
mecum eris in paradiso, id est, in meo sinu, ubi ego sum, similiter et
tu eris, ibi coelum et paradisus idem sunt: nisi quod adhuc apud sanctos
quies et pax est, non regnum. Christus est in coelo vel paradiso, ut
gubernet, iudicet, regat Ecclesiam, mittat Angelos ad ministerium
Ecclesiae, distribuat dona hominibus, exaltet humiles, etc. Semper enim
operatur, non quiescit: sicut [Jes. 64, 16] sancti dormientes, de quibus
Esaiae 63[!]. dicitur: ‘Abraham nescit nos, et Israel ignorat nos.’

Magnum itaque discrimen est inter sanctos dormientes et Christum
regnantem: illi dormiunt, et nesciunt, quid agatur, et tamen quiescunt:
Impii vero quando moriuntur, sive olim ante Christum adventum
decesserint, sive hodie post exhibitum Christum, simpliciter vadunt ad
damnationem. An vero statim incipiat damnatio post mortem, nescimus,
quia [Röm. 14, 10] scriptum est, sistendos esse omnes ad tribunal
iudicis, et, Io⌊annis 5. [Joh. 5, 29] ‘prodibunt, qui bona fecerunt,
in resurrectionem vitae, qui vero mala egerunt, in resurrectionem
iudicii.’

[Seite 363]

Meminerimus igitur post Christum cessasse sinum Abrahae, et impletas
esse promissiones omnes de venturo semine. Nos alias promissiones et
longe ampliores habemus editas a filio Dei incarnato, passo et
resuscitato, quibus qui non credunt, in aeternum damnatur. In quo autem
statu sint, qui damnantur in novo testamento, nihil possum adserere, in
medio relinquo. De piis certissimum est, quod vivant et ingrediantur in
pacem, cuius rei nos quidem multo plura et illustriora exempla et
testimonia habemus in novo testamento ex concionibus Christi et
Apostolorum, quam patres, qui paucos quosdam locos habuerunt aperte
significantes resurrectionem et [Jes. 3, 1] vitam aeternam. Locus
sapientiae tertio ex Esaia desumptus est: ‘Iustorum animae in manu Dei
sunt, et non tanget illos tormentum mortis’, etc.

Sed haec et patrum et nostra una et eadem fides est, quod restet alia et
melior vita post hanc, de qua quidem Christianos dubitare in tanta luce
turpissimum fuerit, Amplectamur igitur et conservemus firma animi
adsensione hanc doctrinam immenso Dei beneficio multis illustribus
testimoniis nobis patefactam. Insurgit enim nunc saeculum
pestilentissimum, et multiplicantur Epicurei, quod est argumentum
certissimum confusionis omnium rerum et appropinquantis iudicii. Si enim
non credo futuram vitam et resurrectionem, quorsum opus habeo Deo et
agnitione Christi? aut quomodo possum statuere esse Deum punientem
malos, et benefacientem bonis? Negatio enim futurae vitae tollit
simpliciter Deum: sic similes erimus prorsus equis et mulis, qui nihil
curant, nec mortem, nec vitam. Et id sane in Epicureis animadvertere
est, quibus iam ridiculum est et inanis fabula, quicquid de Deo vel
promittente, vel comminante audiunt. Verum nos Christiani horribilem
illam securitatem fugiamus, et retineamus firmiter testimonia vitae
aeternae et resurrectionis ab initio mundi tradita.

⌊ite 7. de diluvio: defecit, sive mortua est omnis caro, sive in aquis
degeret, sive in terra, ibi priore (Gaua) usus est. Infra de Iacob
alterum tantum ponitur: defecit et collectus est ad populos suos. Hic
duo coniungit, et puto hanc esse differentiam: priore vocabulo voluit
significare illum actum sive agonem morientis, quasi dicat, aegrotavit,
decubuit, egit animam, ita ut nulla spes vitae reliqua esset, et tamen
nondum erat mortuus. Expono igitur, tanquam prius sit praeteriti
imperfecti: alterum vero perfecti, Abraham moriebatur et mortuus est,
hoc est, laborabat in extremis, et agebat animam, post ea mortuus est,
et transivit in aeternam vitam.

Haec in consolationem nostram tam diligenter commemorantur a Mose, ut
sciamus Abraham more aliorum hominum e vivis excessisse, nec 

[Seite 364]

ullam singularem praerogativam habuisse prae aliis, sed omnibus
hominibus communem mortem sustinuisse. Id cum de summis illis et
sanctissimis viris dicatur, nos quoque aequo animo feramus communem
mortalium sortem, et eadem pacientia, fide et spe melioris vitae ad
exitum ex aerumnis praesentis vitae, et ad futuram immortalitatem nos
praeparemus.

Nunc igitur sepelivimus sanctum Patriarcham Abraham, cuius memoriam
vigere et extare in Ecclesia plurimum prodest propter promissionem de
venturo semine repetitam et explicatam ac ipsius Abrahae fidem et
plurimarum virtutum varia et pulcherrima exempla: quae omnia ut memores
et grati conservare, sequi et imitari queamus, faxit Christus, filius
Dei, qui sedet ad dexteram patris, dat dona hominibus ad colligendam et
servandam sibi Ecclesiam, cui laus et honor cum patre et spiritu sancto
in aeternum.

Amen. 

Impressum Norimbergae in officina Ioannis Montani, et Ulrici Neuber, 

Anno Domini M. D. L. 

⌊us LXXXIX. 

Beatus populus: qui scit iubilationem.

[Seite 365]

Schriften, 43. Band, Genesisvorlesung (cap. 8 –30) 1538/42

Karl Drescher

In Genesin Enarrationum Reverendi Patris, Domini Doctoris Martini
Lutheri, bona fide et diligenter collectarum per Hieronymum Besoldum
Noribergensem.

1535

[Seite 365] 

[Praefatio]

Tomus Tertius continens historiam duorum Patriarcharum Isaac et Iacob:

Nunc primum in lucem aeditus.

Cum Praefatione Philippi Melanthonis.

Romanorum IX.

Non solum autem hoc, sed et Rebecca, quae ex uno conceperat Isaac, patre
nostro. Nondum enim natis pueris, quum neque boni quippiam fecissent,
neque mali, ut secundum electionem propositum Dei maneret, non ex
operibus, sed ex vocante dictum est illi: ‘Maior serviet Minori.’
Sicut scriptum est: ‘Iacob dilexi, Esau vero odio habui.’

Norimbergae.

Tertius Tomus Enarrationum in Genesin, qui continet historiam duorum
Patriarcharum Isaac et Iacob. Per Reverendum patrem Dominum Doctorem
Martinum Lutherum in Schola Wittenbergensi.

Hactenus tres libros Genesis enarravimus, sicut supra eam partiti sumus.
Primum enim primi parentis Adae historiam explicat. Secundus praeconem
iusticiae Noah, et horribilem poenam diluvii, qua originalis mundus,
unico Noah cum familia sua servato, deletus est, celebrat. Tertius
Abrahae tribuitur, cuius historia propter repetitam promissionem de
semine benedicturo omnes gentes, et propter varia exempla fidei et
aliarum virtutum in primis memorabilis est. Ac sane si quis diligenter
haec evolverit, intelliget ingens et inenarrabile beneficium Dei 

[Seite 366]

esse, quod tantorum virorum historiae sacris literis et monumentis
traditae, et in hunc usque diem conservatae sunt. Nam gentilium literae
has ignorant prorsus. Sola ecclesia hoc beneficio fruitur, et habet
certam cognitionem ac testimonia divina de veris initiis et mirabili
propagatione doctrinae, quam et retinet ipsa, et initio tradidit Deus
sua voce primis parentibus, ac voluit eius professionem et testimonia
extare in toto illo ordine et serie patrum.

Itaque subinde repetitur et renovatur voce divina promissio, quae initio
in paradiso sonuit, et postea Abrahae repetita est et illustrata.
Quanquam rarius cum Isaac et Iacob loquitur Deus, quam cum Abrahamo
loquutus est. Norant enim ad eius promissionem et fidem sibi
respiciendum. Et tamen in tentationibus quoties laborat fides
sanctissimorum Patriarcharum, rursus eos erigit et confirmat Deus, ne
succumbant in periculis et difficultatibus, quae ipsis obiiciuntur.
Videbimus enim mirabilia certamina et aerumnas gravissimas in vita
utriusque Patriarchae, et in his certaminibus lucebit miranda gubernatio
Sanctorum, quibus reguntur et servantur divinitus sine humanis
praesidiis.

Homines prophani nihil horum intelligunt, et cum legunt, Isaac aut Iacob
tanquam errones vagatos esse sine certis sedibus, fuisse homines
privatos, occupatos actionibus domesticis et servilibus, egregie rident
et contemnunt ista. Nihil enim eximium aut heroicum secundum rationis
iudicium, prudentiam aut industriam gestum cernunt, qualia multa in
Ethnicorum historiis cum admiratione legunt. Verum ideo haec
aspernantur, quia vera ornamenta harum historiarum non perspiciunt. Non
vident illud insigne donum verbi Dei, non fidem, non invocationem, non
tolerantiam in adversis, quibus vicerunt Sancti mundum et Sathanae
insidias: quae certamina et victoriae omnes res gestas, et triumphos
omnium heroum longissime superant.

Qui igitur non frustra in hac lectione versari volet, statuat Scripturam
sanctam non esse humanam sapientiam: sed divinam, et sentiet accendi
animum mirabili amore et desiderio harum rerum, quas continet. Talis
enim fons est, qui, quo magis hauritur et bibitur, hoc magis sititur.
Sicut inquit [Sir. 24, 27 –29] Sapientia: ‘Qui edunt me, adhuc
esurient, et qui bibunt me, adhuc sitient. Spiritus enim meus super mel
dulcis, et haereditas mea super mel et [1. Petri 1, 12] favum.’ Quia
ea tractantur in isto libro, ‘in quae desiderant angeli prospicere’,
Sicut dicitur 1. Petri 1. Sed sunt abscondita ab oculis carnaliter
sapientum, et patent tantum spiritui.

Hoc loco autem initium Quarti libri faciemus. Etsi enim Hebraei
particulam hanc de Ismaele et Isaac adiiciunt historiae Abrahae, tamen
facile apparet Mosen tum novum librum de patriarcha Isaac inchoare
voluisse, postquam Ismael et Isaac patrem suum Abraham sepeliverunt.

[Seite 367]

Altera Pars 

Vigesimi Quinti Capitis.

[25, 11] Et post obitum Abrahae benedixit Deus Isaac, filio eius,
habitavitque Isaac iuxta puteum Viventis et Videntis.

Moses brevem narrationem instituit de Isaac, quod mortuo Parente Deus ei
benedixerit: Sed mox eam abrumpit, et paucis absolvit ea, quae restant
de Ismaele. Benedictionem autem intermittit usque ad suum locum. Fuit
enim dilata viginti annos, quibus vixit Isaac cum Rebecca coniuge sine
sobole. Nec potuit fieri parens viribus naturalibus, sed impetravit
prolem a Deo precibus et oratione humili.

Mira autem res est, si cum praecedentibus conferas. Magna enim pompa
servus ambivit Isaaco puellam, ac divina dispositione cum ea coniuncta
est tanta spe et expectatione, ut videretur futura mater filiorum
infinitorum. Quid enim non speraret Isaac, cui adducebatur uxor
praedestinatione divina, patre sanctissimo, ministro fidelissimo,
denique ministerio angeli? Tamen habet Rebeccam viginti annis sterilem.
Fuit autem adhuc superstes parens, et haud dubie uterque anxiis votis et
gemitibus suspiraverunt, et petiverunt prolem. Atque haud scio, an non
haec causa fuerit Abrahae ducendae Keturae, cum videret in Isaac
differri semen. Sed nihil adfirmabo: Illi enim viri tam sancti et variis
tentationibus exercitati longo usu consueverunt expectare manum Domini,
nobisque a Deo propositi sunt in exemplum veri cultus Dei, qui
principaliter et vere consistit non in externis sacrificiis aut
operibus, Sed in fide, spe et dilectione Dei.

Ratio somniat colendum et placandum esse Deum sacrificiis corporalibus,
aut aliis exercitiis ab hominibus excogitatis. Sed exempla patrum
monstrant, praecipuum et summum cultum esse, expectare Deum, Atque is
verus usus et propriissimum exercitium fidei est. Fides enim primum
rapit nos in invisibilia, quando proponit ea amplectenda, quae non
apparent oculis: idque aliquo modo ferre et sustinere possumus. Sed
animus non solum ducitur in invisibile, sed etiam suspenditur, et
differtur in longum. Sicut Abraham supra viginti quinque annos
expectavit, antequam nasceretur ei filius. Isaac viginti annos sobole
caret. Tertium vero et longe gravissimum illud est, quando moram et
dilationem temporis sequitur etiam dispositio in contrarium: ibi tum,
qui perdurare et expectare potest, sperare dilata, amare contraria, is
tandem experietur Deum veracem esse et servare promissa.

Verum haec nec carnis, nec rationis humanae opera sunt, neque Monachorum
et hypocritarum, quibus omnis mora nimis longa et molesta est. Statim
enim, quod petunt, auferre cupiunt, nec fidunt Deo, nisi de
praesentibus, non de iis, quorum expectatio adhuc suspensa est. Sed vult


[Seite 368]

Deus invisibilia et contraria esse, quae promittit, ut tentemur et
exerceamur, ac discamus verum et Deo gratissimum cultum esse
Expectationem. [Ps. 27, 14] Hinc in Psalmis tam frequentes sunt
admonitiones illae: ‘Expecta Dominum, viriliter age’ etc. Et
prophetae idem assiduo inculcant: Expectate, [Jes. 28, 13] credite. Sed
ridentur haec a prophanis, Sicut recitantur eorum subsannationes, Isaiae
28.: ‘Manda, remanda, expecta, reexpecta, modicum hic, modicum ibi.’
Sic enim deridebant doctrinam et consolationes de fide et patientia
tanquam vanas et incertas. Atqui certum est, vere et praesenter iam tum
id paratum et in promptu esse, quod petitur aut promittitur, [Jes. 65,
24] cum incipimus orare et confidere, iuxta sententiam: ‘Et erit,
antequam clament, aut vocem emittant, exaudiam, adhuc illis loquentibus
adsum ego et audiam.’

Id profecto certissimum est et verissimum. Sed animus humanus quando est
in tentatione et periculo, difficulter hac consolatione acquiescit. Sic
enim perpetuo angi et queri solet: Quid fiet? Quando fiet? Ubi fiet?
Respondeo igitur: Expecta, expecta. Quod si longius differtur, et rursus
quaerit, quando tandem futurum sit, non habeo aliud, quod consulam,
inquies, quam ut feras, et expectes amplius annum unum, duos, tres.
Veniens veniet, et non tardabit.

Verum id enim est, et usitatum Deo, ut tardet, ut differat et protrahat
auxilium in longum, sed ita, ut veniat in necessitate, et veniat subito.
Sicut in miranda liberatione et eductione populi Israel ex Aegypto
apparet. Expectaverat populus longo tempore gravi servitute oppressus,
tardante Domino. Sed postquam in extremum discrimen vitae et mortis
adductus est, ac utrinque praesentissimum exitium ostenditur, Ibi dicit
ad Mosen [2. Mose 14, 15] Dominus: ‘Quare sic clamas?’ Et repente
liberatio et magnalia Domini exhibentur. Sed quando non exigit
necessitas summa et inextricabilis humanis consiliis difficultas, tum
differt opus et auxilium suum.

Haec exempla nobilissima proponuntur nobis in sanctis viris, ut discamus
cultum Dei principalem et spiritualem positum esse non in aedificandis
templis, augendis ceremoniis, quae omnia sunt puerilia et ludicra,
quibus allicit et invitat nos ad sese Deus, quemadmodum Iudaeos variis
ritibus et quadam quasi paedagogia exercebat. Sed Patrum cultus est [1.
Mose 32, 26 ff.] expectatio. Sicut Iob inquit: ‘Etiam si occiderit me,
in eo sperabo.’ Et Iacob infra quando pugnat cum angelo, firmiter et
constanti animo retinet promissionem. Sed differtur illa, et varie fides
eius concutitur. Attamen is eius animus est: Ego credo, quod vera sit
promissio, Si non statim impletur, tamen spero, Si etiam luctatur mecum,
tamen amabo eum. Huiusmodi sacrificia suavissimum de se odorem prebent
in conspectu Dei, et animum hominis tandem perpetua foelicitate et
lactitia exhilarant. Econtra qui franguntur desperatione et deficiunt,
seipsos privant aeternitate. [Sir. 2, 16] Sicut inquit Syrach: ‘Vae
his, qui perdiderunt sustinentiam.’ Qui 

[Seite 369]

vero perdurat, et retinet fiduciam et expectationem, is vincit et
triumphat. Sic Noah expectavit centum et viginti annos, et interim
sannas et irrisiones impiorum tulit. Sed tandem totus mundus submersus
est, ipse autem cum domo sua mirabiliter salvatus, et pater iustitiae
factus est.

ἔκβασις sperata contingit.

Abrumpit igitur Moses narrationem institutam de benedictione Isaac. Cum
enim dicit Deum benedixisse Isaac, intelligendum est, in fide et spe.
Siquidem contrarium adhuc apparebat, et totos viginti annos expectabat
prolem. Non aetatis quidem, nec naturae, nec virium vigor deerat, ipsa
Rebecca iuvencula, formosa, ad foecunditatem et partum per aetatem
idonea erat, tamen differabatur promissio, et manebat invisibilis, donec
fere sexagesimum aetatis annum attingerent, iamque certum sterilitatis
periculum immineret. Ibi haud dubie Isaac animo collegit suorum parentum
in eodem periculo sterilitatis sollicitudinem, et cogitavit: En eadem
tentatio et calamitas me et Rebeccam meam excipit, quae ante parentes
meos Abraham et Saram adflixit, Quia omnia adversari, et pugnare cum
promisione videntur, Et tamen in ea firmiter haerendum ad patris
exemplum [Röm. 4, 17] statuit. Fit autem hoc ideo, ‘ut vocet Deus ea,
quae non sunt, ut sint’, Rom⌊anorum 4. Sicut hodie Turca et pontifex
immani odio et saevitia in nos grassantur, intus autem varie exercentur
conscientiae, Iuctantur cum trepidatione, diffidentia, terroribus
peccati. Ac habemus quidem contra haec omnia firmissimas consolationes,
promissionem verbi, Baptismum, Eucharistiam, quae firma fide
apprehendenda at retinenda sunt. Sed non video remissionem peccatorum,
non salutem aeternam, non vitam: credo autem, et spe sustentor. Ac si
fides concutitur et infirmatur, sive per tentationem, sive per lapsus et
fragilitatem humanam, nihilominus tamen haereo in clavibus, maneo in
promissione divina, si etiam coelum ruat. Hoc est colere Deum et implere
primum praeceptum, cuius usus in tentationibus demum perspicitur, quando
invisibilis est promissio, ego in longum differor, et tandem res in
contrarium ponitur.

Diabolus operatur alia et contraria regula. Statim enim solet praesto
esse suis sacerdotibus et prophetis, quando volunt, nec differt id, quod
petunt. Sic subito saepe a veneficis tempestates et tonitrua
concitantur, Qua ratione dementat ac capit homines, ut libenter ipsi
serviant, quia mox 

[Seite 370]

[Nachträge und Berichtigungen] 

iuvat et exaudit: Et quod pessimum est, divinitus id fieri iudicatur.
Diligenter igitur diversitas ista operationum Dei et Sathanae attendenda
est. [Ps. 130, 5] Deus vult nos expectare, ut Psalmo 130. dicitur:
‘Sustinuit anima mea in verbo eius.’ Si vis Deo servire, debes
credere invisibilia, sperare dilata et amare Deum, etiamsi se ostendat
inimicum et contrarium tibi, atque ita in finem usque perseverare. Hoc
voluit Moses, quando vocat benedictionem, dare uxorem Isaac, et non dare
liberos. Petivit Isaac uxorem ad propagandum semen, idque impetravit,
sed viginti annos expectat sine prole, sicut pater ipsius Abraham
expectavit totidem annos, donec nasceretur Ismael, quae tamen non erat
proles promissa, et filius ex Sara longe diutius sperandus et
expectandus erat.

De puteo Viventis et Videntis supra dictum est. Quando Hagar fugit a
Sara domina sua, erravit in solitudine Bersabae versus Aegyptum, atque
ibi puteo nomen dedit, ut celebraretur ad omnem posteritatem Hagar
tanquam insignis domina et matrona, a qua Fons appellationem [1. Mose
16, 13] sortitus esset. Dicebat enim: ‘Vere hic vidi posteriora
videntis me.’ Id Isaac gloriosum sibi duxit, quanquam esset noverca
Hagar, ideoque habitavit iuxta puteum Viventis et Videntis. Sed iam
Ismaelis historiam absolvet Moses.

[25, 26 –16] Hae sunt generationes Ismael, filii Abrahae, quem peperit
ei Hagar, Aegyptia ancilla Sarae. Et haec sunt nomina filiorum Ismael in
nominibus et generationibus suis. Primogenitus Ismael Nebaioth, et
Kedar, Adbeel atque Mibsam, Misma quoque, Cuma et Massa: Itemque Haedar
et Thema, Ietur, Naphis et Kedma. Hi sunt filii Ismael, et haec nomina
eorum per villas et oppida eorum, duodecim Principes tribuum suarum.

Hunc alio et contrario modo describit Moses, quam Isaac, de quo dixit,
quod benedixerit ei Deus, neque tamen benedictionem expressit. Supra
autem tristissimam sententiam de Ismaele audivimus, quod dolente et
invito patre eiectus est domo, non matris tantum, sed et divina
autoritate, et semen carnis, non promissionis appellatus est. Haec valde
dura et acerba sunt. Verum hoc loco celebratur non solum carnali
benedictione, sed etiam spirituali, Ac in carnali quidem superior fratre
Isaac. Quae res tentationem et sollicitudinem Isaac plurimum auxit. Is
enim nondum habet prolem, et tot annos expectat benedictionem, donec
octuagenario primum nascantur filii. Interea Ismaeli dantur duodecim
Principes multo ante, quam generaret Isaac, et tamen nec ipse, nec
Abraham tot Principes genuerunt. Ismael autem qui frater est ext serva
natus, tanta et tam ampla benedictione ornatur, ut mox generet duodecim
Principes, quos omnes vederunt vivere et florere uterque. Abraham et
Isaac. Mortuus enim est Ismael post Abraham 48. annos, ac evaserunt
filii Ismaelis 

[Seite 371]

statim in magnos viros et duces, antequam benedictio Abrahae et Isaac
promissa inchoaretur.

Haec sane gravis tentatio fuit fidei, spei et dilectionis. An non enim
tentarent haec animum quantumvis pium et sanctum? In primis vero Isaac,
qui credidit Deo, et audivit se praeponi cunctis gentibus et fratri
Ismaeli? Dictum enim est: In Isaac, non in Ismael vocabitur semen, in
quo totus mundus benedicetur. Ismaeli etiam benedixit, cum inquit:
‘Erit in gentem magnam, et duodecim Principes generabit.’ Sed nihil
ad semen illud promissum. Verum hic omnia mutata et inversa videntur.
Isaac, qui habet veram promissionem, postponitur Ismaeli. Hic cum tantum
carnalem promissionem habeat, praecedit longissime, et fit dominus
dominorum. Habet duodecim Principes, dum Isaac solus et sine prole quasi
truncus et stipes in Berseba vivit. Cogitavit igitur: O Deus, estne haec
promissio tua? veritas tua? Eiusmodi cogitationes fuerunt acerrimi
stimuli [Hiob 2, 9] ad dubitationem et diffidentiam. Sicut uxor Iob
marito obiicit: ‘Ubi nunc tua pietas? adhuc tu permanes in
simplicitate tua? benedic Deo, et morere.’ Idem sane ad Isaac quoque
dici potuisset. Is enim, qui ante contemptus et domo eiectus est,
acquirit benedictionem divinam longe ampliorem, quam vel Isaac, vel
Iacob adepti sunt.

Hae itaque admirandae historiae sunt, et hominibus carnalibus maximorum
scandalorum causa, pugnant enim omnia opera Dei cum promissione, quae
tamen verissima et immota manet. Sed hoc offendit, quod est invisibilis,
dilata et in contrarium posita.

Discenda igitur sunt mirabilia consilia Dei in gubernatione sanctorum,
et animi piorum ad ea assuefaciendi sunt. Quando habes promissionem
divinam, quo magis diligeris a Deo, hoc magis habebis absconditam,
dilatam et in contrarium positam. Si enim non tam impense te diligeret,
non ita tecum luderet, hoc est, non differret, neque in contrarium
disponeret suam promissionem et auxilium. Signa enim haec sunt
certissima animi paterni et ardentis amore tui. Sic pater carnalis, qui
diligit filium, ludit cum eo, promittit munusculum, sed differt, et
simulat se negaturum promissa. Id eo facit, qui nimium diligit filium,
et vult opulenter dare, modo perseveret filius, et devoret ac vincat
dilationem. Sic nobiscum quoque ludit Deus, sed nos fremimus et
indignamur ob moram quantumvis brevem. Aut enim in praesentia auferre,
aut alio modo et via, quacunque illa sit, acquirere, quod promittitur,
cupimus. Ad hunc igitur modum docent exempla patrum, qui sint veri
cultus, scilicet sincera fides, perfecta spes et immota charitas, quibus
sentimus Deum praesentem et beneficum esse, utcunque videatur nobis
adversari.

Caeterum apparet Ismaelem fuisse magnum Theologum, qui vim et dignitatem
promissionum, quae certe ingentes et magnificae sunt, diligenter
evolverit, idque imprimis, quod mater Hagar digna fuit audire angelum 

[Seite 372]

revocantem ipsam ad Saram dominam. Haec omnia celebravit et magnifice
praedicavit, Sicut quaelibet natio aut familia reliquis antecellere
vult, et sola Imperatrix esse orbis terrarum: reliquas vero prae se
contemnit. Ideo Ismael diligenter inculcavit promissiones sibi factas,
et potuit dicere: Ego video, quod Dominus apud me est, et benedixit mihi
etiam spiritualiter. Simul quoque cultum externum, quem vidit in domo
patris, retinuit et auxit: Ac quidam ex familia et filiis ipsius per
eiusmodi ceremonias pervenerunt ad cognitionem pietatis. Sicut multi ex
familia et posteritate Cain ad Ecclesiam veram Adae congregati sunt, et
hodie plurimi ad nostram Ecclesiolam aggregantur.

Ad eundem modum es Ismaelis domo multi adiunxerunt se Ecclesiae, quae
fuit in domo Abrahae, praesertim Ismael ipse, quem credo post
poenitentiam reversum, et participem factum verae Ecclesiae non ex
carne, sed spiritu. Quia secundum carnem reiectus est, sed in textu
etiam spiritualiter laudatur. Item Moses narravit supra sepeliisse eum
cum reverentia patrem suum Abraham, quod argumento est, non fuisse eum
alienum ab Ecclesia, quae fuit in domo Isaac. Ideo iudico fuisse bonum
et pium, quanquam fuit bellator. Nomina etiam insignia filiis indidit.
Kedar enim significat tristem, tetricum, nigrum, quales Monachi sunt, ut
in luctu moriturus, et forsan in luctu aliquo fuit vir sanctus, cum id
nomen filio inderet. Simul etiam adorationem sive adoratum sonat.

Iudaeorum nugas de nominibus istis omitto. Mihi videtur colligi inde
posse, quod diligenter docuerit Ismael Deum Abrahae, et familiam suam ad
verum cultum, quem ipse antea viderat, adsuefecerit. Sed quod solet
fieri, ut verus cultus semper pariat superstitionem, ita posteritas,
veris cultibus amissis, externam quandam simulationem et hypocrisin
tantum retinuit. Ablato enim primo praecepto relinquuntur paleae et
siliquae inanes. Sic cum viderunt initio homines, Abraham hoc vel alio
modo mactare hostias, benedicere, gratias agere, illum cultum externum
amplexi sunt, sed sine primo praecepto. Ita homines fiunt Simiae Patrum,
quia opera externa imitantur, et fidem negligunt.

� Sic Rottenses accipiunt a nobis verbum, sed non vere, quia ad vanam
gloriam et plausum popularem abutuntur. Sic Ismaelitae dixerunt se
filios Dei, et hodie non Hagareni, sed Saraceni vocari volunt, tantum
propter imitationem et simulationem externi cultus et benedictionem
carnalem, quam habent etiamnum Arabes, qui sunt Ismaelitae. Sicut supra 

[Seite 373]

[1. Mose 16, 12] in promissione dictum est: ‘Manus eius contra
omnes.’ Tenent enim Dominium orbis terrarum, et gloriantur sibi deberi
spolia et rapinas, et vivunt ex rapto. Etsi enim Turci, qui scythae
sunt, Arabiam occuparunt, et ibi dominantur, tamen Arabicam linguam
retinent, ac eius potissimus usus est in aula Turcica. Antea vero
nunquam neque a Romanis, neque Persis devicti sunt. Turca eos
humiliavit, sed tamen simul sunt in regno. Sic igitur Ismael primum
benedictus est carnaliter duodecim principibus ex se natis, iam sequetur
benedictio spiritualis.

[25, 17] Hi vero sunt anni vitae Ismael centum anni, triginta anni, et
septem anni. Et deficiens mortuus est, et collectus ad populum suum.

Ismael 137. annos vixit, natus 86. anno aetatis Abrahae 14., ante natum
Isaac 48. anno post Abraham mortuus est. Isaac vero diu supervixit
Ismaeli, et vidit tamen Ismael filios Isaac, Iacob et Esau. Clare autem
hic textus ostendit benedictionem Ismaelis spiritualem, quia iisdem
verbis utitur Moses, quibus supra usus est in descriptione mortis
Abrahae, ne apex quidem mutatus est: Testatur igitur fuisse eum in vera
fide et pietate, quia dicit collectum eum esse ad populos sanctorum.

(Gaua) est suaviter animam agere: quando quis decumbit, sicut supra
Abraham, ei appropinquante hora mortis agit animam sine terroribus: sed
ut solet dissolvi corpus, ut liberetur anima ex ergastulo corporis. Sic
et Ismael mortuus est, Dominus dedit ei sanctum et placidum finem vitae,
viribus destitutus est, et agendo animam tandem conclusit vitam, et
assumptus est in sinum sanctorum Patrum, quo Abraham Paulo ante et alii
patres transierunt. Haec est spiritualis benedictio. Pulchra autem et
[1. Mose 25, 8] dulcis descriptio est immortalitatis, quando inquit
Moses: ‘collectus est ad populos suos.’ Nos iam vivimus in populo
mundi barbaro, alieno a Deo, et in regno Diaboli. Sed cum egrediemur ex
hac misera vita, suaviter agonisabimus, et congregabimur ad populum
nostrum, ubi non calamitas, non tribulatio, non adflictio, sed pax et
quies et somnus placidus in Domino est. Quod si est alius populus
praeter illum, cum quo nunc vivimus, oportet esse resurrectionem
mortuorum, et certissimum argumentum est esse Deum, et mundum non esse
temere creatum, quia vivere post mortem non est operis humani, sed Dei
opus est.

Plinius et Epicurei rident ista, nec assentiuntur esse transitum a
turbulento genere vitae ad quietem, ideo iactant Epicureas istas voces:
Post mortem nulla voluptas. Pereat, qui crastina curat. Summum nec
metuas diem, nec optes. Ita confortant se ad contemptum mortis, et
tollunt simpliciter timorem, id est, spem immortalitatis. Quid timerem?
quidve sperarem? inquiunt. Quia non est Deus, edamus, bibamus, ludamus
etc. 

[Seite 374]

Sed si ratio hoc concederet, quod sit migratio a populo adflicto ad
populum pacis, necessario et illud fateretur, esse vitam post hanc
vitam: Quia ire ad populum non est ire ad nihilum, et praesertim ad suum
populum, qui eandem fidem, spem et adflictionem habuerunt, et eandem
loquelam, ad cives et conterraneos nostros, qui certe aliquid sunt. Non
ad hostes migramus, nec ad daemones: imo recedimus ab eis, et ad patres
nostros congregamur.

Haec sunt testimonia patrum de resurrectione, immortalitate et vita
aeterna, quia scilicet illic sunt populi. Igitur necesse est nos vivere
et resurgere. Huic verbo qui credunt, nunquam Epicuri deliramentis
movebuntur. Ratio vero neque intelligit, neque amplectitur ista: imo,
quod maius est, videt ob oculos, generationem fieri ex nihilo, et tamen
non concludit esse divinum opus. Video ISAAK nasci ex sterili matre,
matrice emortua et tam dura, quam sunt ossa in Cranio: Non video pilos,
non corpus, non animam, et tamen ex lumbis Abrahae, ex matrice Sarae
matris prodit filius habens ista omnia: an non ex nihilo haec oriuntur?
Certe res mortua est semen et matrix, et magis mortua, quam granum in
terram cadens. Ideo cogitare ratio debebat, non esse hanc operationem
naturalem, sicut somniat. Sed caecitas et malum Diaboli est, quod ista
non inspicimus aut consideremus: atque ita neutrum intelligimus, si
rationem ducem sequimur, neque resurrectionem futuram, neque
generationem. Qui enim non credit resurrectionem mortuorum, is etiam non
credit aut cernit miraculum generationis, quod homo ex homine, bos ex
bove nascitur.

Atqui plenus est totus mundus testimoniis de resurrectione. Ex arbore et
ligno durissimo enascitur pulcherrimus flosculus, nascuntur folia, rami,
fructus suavissimus. Quia vero frequens et usitata res est, ideo
vilescit, et tantus stupor est humanarum mentium, ut, si Lazarus
quotidie resuscitaretur, nihil tamen moverentur infideles. Inde tamen
non sequitur, quod non sit sperandum aliud vitae genus melius et beatum.
Sed differtur sensus et manifestatio illius aeternae laetitiae, donec
cessabit populus hostilis, et manebit populus noster, qui nobiscum
credidit resurrectionem mortuorum. Propter hoc igitur testimonium
scripturae sanctae de Ismaele facimus eum Sanctum et Patriarcham magnum,
quanquam nepotes degenerarunt, et non fuerunt similes patris.

[25, 18] Habitaverunt autem ab Haevilah usque ad Sur, quae respicit
Aegytum introeuntibus Assyriam, coram cunctis fratribus suis corruit.

Hodie etiam aut saltem Hieronymi tempore haec loca tenuerunt filii
Ismaelis. Primogenitus Nebaioth magnam partem Arabiae occupavit, sed 

[Seite 375]

� denominata est, quae celebris est in Graecis et Latinis scriptoribus
vel ob hanc unam causam, quod apud illius nationis incolas ingratitudo
erga parentes et praeceptores capitalis fuit, quae insignis disciplina
et Theologia fuit in ea regione, et quod hodie multis impune licet, id
gentes illae tam severe puniverunt.

Altera pars Arabiae Kedar est, non minus celebris, et est nomen totius
Arabiae petreae, Partem eius sibi vendicaverunt Edomitae. Psalm⌊us
[Ps. 120, 5] 119 [!].: ‘Hei mihi, quia habitavi cum habitantibus in
Kedar’, id est sum peregrinus inter Moscovitas et Tartaros. Tractus
iste ab Haevilah ad Sur est in Arabia, sive desertum inter Aegyptum et
terram sanctam. Sur autem respicere Aegyptum dicitur, quia est ei
contermina. Habitarunt igitur filii Ismaelis tractum illum a Mari rubro
usque ad Euphraten. Totam pene Arabiam tenuerunt praeter eam pertem,
quam Idumaei occuparunt.

De postrema particula (coram cunctis fratribus suis corruit), varie
disputant interpretes. Usitata expositio sic habet, quod Ismael sit
mortuus in conspectu fratrum, hoc est, filiorum suorum, qui convocati a
patre convenerunt ad audiendum et consolandum patrem, ita ut expiraverit
spectantibus et praesentibus fratribus. Mea sententia haec est, quanquam
nihil asseverabo. Non loquitur Moses de Ismaele personaliter, quia iam
mortuus erat, Item: antea non dixit: habitavit, sed habitaverunt,
scilicet duodecim filii, in illo tractu a Mari rubro versus Aegyptum.
Aut si dicas Ismael mortuus habitavit: de posteris ipsius id
intelligatur, ut infra similis phrasis est: Iacob descendit in Aegyptum,
et ascendit in Aegypto. [Ps. 114, 2] Et Psalm⌊o 113.: ‘Facta est
Iuda sanctificatio eius’, ibi nomina propria transeunt in appellativa
et gentilia, quod in Scriptura sancta frequens est. [1. Mose 16, 12]
Existimo igitur eandem sententiam cum superiore esse, cap⌊ite 16.:
‘in facie omnium fratrum suorum habitabit.’ Id hic dicitur: corruit,
vel cecidit, vel fixit tabernaculum. Hoc est, mortuo patre et relicto
suo testamento, quo monuit filios et fratres, ut diligerent et colerent
Deum, ipsi crudeliter ferarum in morem vi et ferro grassati sunt, et
terram occuparunt, facti sunt Niphlim, ut alibi dicitur.

[25, 19.20] Haec vero sunt generationes Isaac, filii Abraham. Abraham
genuit Isaac. Fuit autem Isaac filius quadraginta annorum, cum acciperet
Rebeccam, filiam Bethuel Syri, de Mesopotamia, sororem Laban Syri, sibi
in uxorem.

Saepe hoc monui, et saepe inculcandum est: In historiis patrum
iucundissimum est videre, quomodo describantur ut hominines veri,
fragiles 

[Seite 376]

et per omnia nobis similes, et rursus tamen sub ista fragilitate humana
angeli sanctissimi et filii Dei. Nam quod maxime mirabile est, in
oeconomico vitae genere prorsus nullam inusitatam aut praecipuam speciem
sanctitatis habent, quam infirmitatem cum videt caro, hoc est, sapientes
huius mundi et Monachi, valde offenduntur, et ex alto despiciunt sanctos
Patriarchas. Sicut Augustinus de se fatetur, quod adhuc Manicheus
riserit Isaac et aliorum Patrum historias. Quia nihil aliud spectavit
praeter communissimum illud genus vitae: habere uxorem, generare filios,
habere pauculas oves et boves, versari cum civibus et vicinis. Quid inde
eximium aut singulare possis discere? aut cur leguntur et proponuntur
ista, ut videntur, levia et inutilia?

Est sane haec miseria carnis, et debeat ita haerere in communi
infirmitate, qua Patres sunt similes aliis, et ideo offendi et
vituperare communem vitam, et excogitare aliud singulare vitae genus, ut
celibatum, monachatum, sacerdotium etc. Quia gloriam Dei non debet
videre impius: sed tantum infirma, stulta (et ut sic dicam) nullitatem
Dei: gloriam vero et maiestatem, potentiam et sapientiam Dei, non item,
etiamsi ob oculos proponantur. Sicut hic Moses simplicissime narrat,
Isaac, cum esset quadraginta annorum, duxisse uxorem mulierculam
infirmam de Mesopotamia Syriae. Quid hoc est? An non et alii homines
contrahunt coniugia, quae similia huic aut interdum splendidiora sunt?
Cur igitur leguntur ista? Respondeo, humanitatem et infirmitatem licet
carni videre in sanctis, sed divinitatem et sanctitatem angelorum
minime, ut scandalisetur et causam invenisse videatur novos cultus
excogitandi, in quibus sanctitatem collocet.

Non autem ociosum et praeter rem est, quando scriptura sancta dicit,
Isaac quadragenarium duxisse Rebeccam. Significat enim eum non duxisse
uxorem in primo illo ardore adolescentiae, Sed perstitisse aliquandiu in
pugna et victoria contra carnem et Diabolum. Historiae enim et
experientia singulorum testantur, quanta impatientia libidinis sit in
prima aetate, ubi incipit vis et sensus carnis, et ardet sexus in sexum.
Communis ea querela est totius generis humani, et qui non repugnant
primis flammis, nec putant sibi aliquid ferendum esse, irruunt in
scortationes, adulteria et horribiles libidines, aut si temere et
inconsulto ducunt uxores, perpetuae carnificinae se implicant. Isaac
igitur sustinuit pugnam illam, et acerrime conflictatus est cum flamma
et carne sua, quia homo fuit verus et purus, aeque atque nos sumus.
Natura autem sic condita est, ut circiter vigesimum annum sentiat
fervores carnis, illos ferre et vincere ad quadragesimum annum usque
profecto grave et difficile onus est. Hoc postremo seculo iuventus
nostra id onus recusat, neque vult aliquantisper pacientiam habere. Ideo
si in primis illis ardoribus ducunt uxores, DIABOLUS, qui prius
inflammavit eos libidine, postea contrario anhelitu infrigidat usque 

[Seite 377]

ad extremum odium mulieris. Illa sunt vere Diabolica. Ideo prius cor
erudiendum erat exemplis Patrum, ut suscipere et sustinere primam illam
pugnam contra carnem posset. Maturior et virilis aetas suas et maiores
pugnas habet. In adolescentia tyrocinium est amor, sicut in
adolescentibus apud Comicos describitur. Sed historiae sacrae eiusmodi
exempla offerunt, in quibus victoria simul et pugnae contra carnem
proponuntur. Sic etiam Isaac sensit flammas libidinis aeque ac alii
adolescentes. Sed eruditus est a patre, quod luctandum sit contra eas,
inprimis lectione scripturae sanctae et invocatione, deinde laboribus,
temperantia et ieiuniis. Haec debebant esse exercitia adolescentum,
saltem per unum aut alterum annum, si qui non possent continere diutius,
ut discerent tamen, quid sit patientia libidinis. Nam et haec patientia
est et Martyrium, sicut quidam plura genera Martyrii faciunt, et inter
ea numerant Divitem, largum et iuvenem castum. Atque hic sane vere
Martyr est, quia crucifigitur quotidie passionibus carnis suae.

Vitent igitur adolescentes vagas libidines, et, ut possint tueri
pudicitiam, confirment animos lectione et meditatione Psalmorum et verbi
Dei contra carnis furorem. Si sentis flammam, accipe Psalmum, aut unum
atque alterum caput ex Bibliis, et lege: quando flamma sedata est, tum
ora. Si non statim restringitur, feras pacienter et fortiter unum aut
alterum aut plures annos, et insta orationi. Sin amplius carnis ardores
ferre et superare non potes, ora, ut Dominus det coniugem, cum qua
suaviter vivas et in vero amore. Ego ipse multos vidi, qui frenum
laxarunt cupiditatibus, et in foedas libidines prolapsi sunt: sed tandem
miserabiliter in poenis haeserunt, aut, si caeco impetu ad coniugium
animum adiungebant, uxores invenerunt minime commodas et morigeras, et
merito quidem.

Hoc enim scire omnes debebant quod sint vocati ad bellum contra carnem,
quae est una pugna. Altera est contra Diabolum. Tertia contra mundum.
Ideo non statim cedendum est primis illis motibus, praesertim hoc
seculo, ubi proposita est spes coniugii. Nos eam in Papatu non habuimus:
qui enim voluit fieri sacerdos, coactus fuit vovere perpetuum celibatum.
Illa tyrannis pontificia iam patefacta, et vera libertas restituta est.
Discas igitur orare, et bellum gerere contra carnem, postea vero pete a
Deo, ut det tibi Rebeccam, non Hagar vel peiorem: non enim fortuito et
absque gubernatione divina contingit uxor bona, sed donum est, non
nostri consilii aut arbitrii, ut ethnici opinantur.

Non ad hunc modum Isaac institutus fuit, qui vixit quadraginta annis,
haud dubie sine vexatione et flamma suae carnis, quia caro luctatur
contra spiritum non minus in oeconomia, quam in politia aut Ecclesia.
Sed obedivit parenti Abrahae, qui instituit eum, ut meditaretur in
praeceptis Dei, et armaret se studiis sacris ad primam pugnam. Ideo Deus


[Seite 378]

postea dedit ei Rebeccam, cum qua quietam et placidam vitam egit. Id
scriptura sancta tecte significat, et in hac infirmitate Isaac proponit
nobis exemplum excellentissimum castitatis iuvenilis, quae est res
magna, quia est bellum iuvenile. Et in illa castitate Isaac
compraehenditur educatio et institutio, qua didicit abstinere a pravis
sodalitiis, et testatur in eo fuisse studium, meditationem, orationem et
exercitia laboris. Illa omnia lucent hic occulte in quadraginta illis
annis, quibus vixit celebs.

Videtur autem fuisse eo tempore usitatum, ut adolescentes non ducerent
uxores ante quadragesimum annum, puellae vero decennio minores nuberent,
ut supra in Sara vidimus. Rebeccam quoque iudico fuisse triginta
annorum. Post Diluvium fere omnes patres circa annum trigesimum vel
quadragesimum duxerunt uxores. Ante Diluvium tardius, expectaverunt
usque ad 100. 80. 90. annos. Post Diluvium festinavit Deus ad
multiplicationem generis humani, ideo abbreviatum est tempus, ita ut
masculi quadragesimo anno, foemellae trigesimo coniugia inirent. Fuit
igitur seculum illud longe melius et praestantius, quam nostrum. Non
putamus hoc malum explendo libidinem mitigari, scortationibus et
adulteriis. Sed ita prorsus in bestias degenerant homines, et fiunt ad
omnia bona opera inepti. Si in coniugium iruunt temere, et sine certa
ratione praescripta divinitus, non ducunt uxores, sed poenam et
perpetuam molestiam, quia sine invocatione et timore Dei fuerunt, quod
prohibet Deus, quando inquit: [2. Mose 20, 7; Ps. 50, 15] ‘Non assumes
nomen Domini Dei tui in vanum’, Item: ‘Invoca me in die
tribulationis.’

Sed molesta admodum et intolerabilis est mora illa, inquies: Recte sane.
Ideo supra dixi, aequari eam aliis exercitiis pacientiae sanctorum,
qualis est inediae, carceris, frigoris, morborum, suppliciorum pacientia
et molestia. Sic libido gravis morbus et onus est: sed resistendum est
et pugnandum. Sicut postea cum ad politiam veneris, aliis
difficultatibus exerceberis, furtis, rapinis et varia improbitate
hominum. In Ecclesia dimicandum erit cum haereticis, cum Diabolo, qui
impugnat fidem, spem, dilectionem Dei. Sed habes verbum, habes
scripturam sanctam, studia, exercitia, labores, inde crescet et
confirmabitur fides. Ita libido quoque victa oratione serviet ad
augmentum fidei et orationis. In istis igitur, ut videntur, inutilibus
verbis, proponit scriptura sancta magnum exemplum castitatis Isaac et
disciplinae pulcherrimae, quae fuit in Ecclesia et domo Abrahae.

[25, 21] Et oravit Isaac Dominum pro uxore sua, nam illa erat sterilis,
et exoratus est ab eo Dominus, concepitque Rebecca, uxor eius.

Haec alia tentatio est. Postquam cessit flamma libidinis, et coniunx
factus est Isaac, eamque viginti annos uxorem habuit (tam diu enim
differt Deus promissionem, qua promisit patri Abrahae: In Isaac
vocabitur tibi 

[Seite 379]

semen) sequitur iam alia crux, et quidem longe gravior priore
tentatione. Victor libidinis vicit castitate Diabolum usque ad
coniugium. In coniugio desiderat prolem secundum promissionem: neque
sane exiguam spem habet, cum sciat praeparatam sibi et adductam uxorem
divino consilio. Sed Rebecca non parit, nec habet promissionem, quod sit
futura mater, sicut nec Sara primum habebat. Id eius animum haud dubie
adflixit, et accessit ad hanc tentationem moetus et solicitudo de
perpetua sterilitate, quam ipsi senserunt esse maledictionem. Patres
enim maxime urserunt [1. Mose 1, 28] hoc verbum: ‘Crescite et
multiplicamini’, in quo singularem et divinam benedictionem positam
sentiebant, et quia non multiplicarentur, maledictos et sub ira divina
esse iudicabant.

Facile igitur coniici potest, quam graviter excruciata sit Rebecca, et
quantus fuerit dolor Isaac, cum videret uxorem pene desperare de prole.
Habuit enim tum circiter quinquaginta annos: ibi cogitavit, iam ero
effoeta et inutilis ad pariendum. Isaac adhuc aliquam spem habuit, si
Rebecca non pareret, se aliam ducturum uxorem, sicut Abraham pater
fecerat.

Haec spes Rebeccae adempta fuit, et singulos annos et dies sollicite
numeravit, qui elapsi essent ex eo tempore, quo nupserat Isaac. Si quid
spei adhuc restaret per annos et per aetatem. Igitur longe molestior
haec tentatio fuit, quam prior, quia misera Rebecca suspicatur se de
numero earum mulierum esse, quae privatae sunt benedictione Dei. Quid
igitur faciat, cum frustra tam anxie desiderasse se prolem videat? fuit
sterilis viginti annis, et iam fit emortua mulier: instabat enim annus
et tempus mortificandae matricis. Rogavit haud dubie maritum, ut pro se
oraret, id unum et extremum praesidium invenit. Non vult ei aliam
coniugem dare, nec maternitatis gloria privari, Sicut Sara supra
ancillam Hagar marito dederat: ideo inquit Moses: ‘ET ORAVIT ISAAC
DOMINUM PRO UXORE SUA.’

Rursus vero offendetur caro, et contemnet ista tanquam vulgaria et
levia. Quid enim hoc magni est, quod maritus orat pro coniuge sterili:
tamen multae mulieres sunt, quae impraegnantur sine oratione, imo contra
votum et voluntatem multarum, quae non cupiunt habere prolem. Sed vide
mihi illam excellentissimam fidei constantiam, tolerantiam,
expectationem, quae caro non cernit, et invenies, quod mireris. Non enim
sine dolore et ingenti perturbatione potuit cogitare de promissione,
quod posteritas ex Isaac nasci deberet, ac quidem aliae mulieres omnes
benedictae essent, quae nec orabant, nec promissionem Dei habebant ipsa
autem sola sine ulla spe prolis vivebat, et tempus illud coniugii in
multo merore et lachrymis transigebat. Tamen retinet fidem, et magna
constantia hortatur maritum, ut pro se intercedat apud Dominum.

Si nostrum aliquis eodem genere crucis, aut aliis calamitatibus, morbis,
exilio, carcere adfligetur tot annos, et non murmuraverit, non abiecerit
tolerantiam, 

[Seite 380]

sed perseverarit firmiter in fide et spe, is videbit, quid passa sit
Rebecca. Caro externa illa tantum et oeconomica aspicit, quod obit
domesticas et quotidianas operas, dormit cum marito. Sed hoc non videt,
quod fuit patiens, suspirans, flens istis totis viginti annis, quia
illae excellentissimae virtutes absconditae sunt ab oculis mundi, quales
sunt: patientia, fides, expectatio in dilatione promissionis divinae.
Hoc considerat et miratur caro, quando videt monachum in glauca veste,
cinctum fune, abstinentem ab esu carnium, nihil tamen fidei,
tolerantiae, crucis et illorum, quae sunt in Rebecca, habentem. Quare?
Quia mundus caecus est.

⌊um 1. Ob eandem causam miserabiliter luget, et tamen vicit pacientia
et robore fidei.

Istas virtutes debemus praedicare, et in historiis patrum diligenter
aspicere exempla illa pacientiae. Difficillima enim haec pugna est
contra promissionem divinam, qua vincitur odium, murmuratio et
impatientia contra dilationem Dei. Hoc enim Dei proprium est, et
rectissime appellatur Expectatus, Nos vero expectantes. Hae
appellationes perpetuo oculis et animis nostris obversentur, ut discamus
frangere primos motus, ne statim fremamus, si unum aut alterum aut
plures annos detinet nostram expectationem. Sed meminerimus durandum
esse, et fortiter vincenda omnia, quae tentant nostram patientiam. Sicut
Rebecca aliarum mulierum et familiae propriae convicia didicit
contemnere, donec tandem expugnavit Deum suis et mariti precibus.

Hebraeum verbum (Athar) magnam emphasin habet, quia est singulare verbum
orandi, significat importune et improbe orare: Ita ut pulsando et odiose
instando Deo molestiam exhibeamus. Nos exorare dicimus. Primum enim
pretendum est. Secundo: quaerendum. Tertio: pulsandum. Si clamaverimus,
Domine Deus, adiuva me in hac calamitate, libera nos ab hoc vel alio
malo, nec sequitur statim liberatio: tum quaerenda sunt omnia exempla
patrum. Vide, o pater coelestis, ut praesto fueris populo 

[Seite 381]

tuo omnibus temporibus. Si adhuc cessat, tu tamen ne cesses orare. Sed
dicas, non discedam, nec desinam pulsare, sed clamabo et pulsabo usque
ad finem vitae meae. Sic Rebecca maritum hortata est: Mi Isaac, ne
defatigeris, ne cesses. Et Isaac ipsius lachrimas et gemitus vidit, et
exoravit Dominum.

Hinc igitur discendum est, quando oramus, certissimum esse, quod
exaudiamur, ut certe hactenus Ecclesia oratione pacem impetravit, et
Turcam cum Pontifice repressit. Tantum illud caveamus, ne, postquam
semel incaeperimus precari, statim defatigemur, sed quaeramus, et
proiiciamus omnem curam, calamitatem et crucem in Deum, et exempla
liberationum omnis generis proponamus. Denique cum fiducia et continuis
ictibus pulsemus fores. Ibi tum experiemur id, quod Iacobus dicit: [Jak.
5, 16] ‘Multum valet deprecatio iusti’, penetrat enim coelum et
terram. Non [Luk. 18, 5] potest amplius ferre clamores nostros, ut Lucae
18. de iudice iniquo et vidua dicitur. Verum non una tantum hora
petendum est, sed clamandum et pulsandum, ibi coges eum, ut veniat. Sic
ego plane confido, si serio et ardenter in oratione instabimus,
exoraturos nos Deum, ut veniat extremus dies.

Ad eundem modum confugit Rebecca ad intentam et perseverantem orationem,
et anxie noctes et dies suspiravit. Isaac quoque pro ea deprecatus est,
et Deo nihil aliud proposuit, quam unicam illam necessitatem, videlicet
sterilitatem coniugis. Unde discamus Deo omnes necessitates etiam
corporales proponendas esse, ante omnia autem spirituales. Isaac ita
oravit: Si est nominis tui sanctification, si ad conservationem regni
tui pertinet, da Rebeccae prolem. Ubi deest promissio, sicut Rebeccae
deerat, suppleat id, et succurrat oratio. Sed est res ardua et magni
laboris, et longe difficilior, quam praedicatio verbi aut alia officia
Ecclesiastica. Quando docemus, patimur magis, quam agimus. Deus loquitur
per nos, et est opus divinum. Sed orare est difficillimum opus, ideo
etiam rarissimum.

Magnum igitur est, quod audet Isaac oculos et manus attollere ad divinam
maiestatem, quod petit, quaerit et pulsat: Maxima enim res est, cum Deo
loqui. Est et illud magnum, quando ipse nobiscum loquitur, sed hoc
difficilius est. Accedit enim infirmitas et indignitas, quae retrahit
nos, ut cogitemus: Quis ego sum, qui audeam attollere oculos, levare
manus ad divinam maiestatem? Ubi Angeli sunt, et ad cuius nutum tremit
totus mundus, ad eumne ego homuncio miser dicam: Hoc volo et peto, ut
mihi des? Monachorum et sacrificorum vulgus hoc ignorat, nec sciunt,
quid sit orare. Quanquam piorum aliqui facilius has cogitationes
vincunt. Sed preces vere potentes et validae, quae nubes penetrare
debent, profecto difficiles sunt. Ego enim, qui cinis, pulvis et plenus
peccatis sum, alloquor vivum, aeternum et verum Deum. Non igitur mirum
est, trepidare 

[Seite 382]

et refugere precantem. Sicut ego olim cum adhuc essem Monachus, et
primum in Canone Missae legerem haec verba: Te igitur, clementissime
pater, Item: Offerimus tibi vivo, vero et aeterno, totus stupebam et
cohorrescebam ad illas voces. Cogitabam enim: Quo ore alloquor ego
tantam maiestatem, cum ad conspectum aut colloquium alicuius Principis
aut Regis expaverescere omnes oporteat?

Fides autem, quae nititur misericordia et verbo Dei, vincit et exuperat
trepidationem istam, sicut in Isaac vicit, qui de omni humano auxilia
deperavit. Nemo enim potest sterilem uxorem iuvare, sumit igitur animum,
et instituit orationem ad Deum ardentem et validam. Illam excellentem
audaciam et magnitudinem fidei non videt caro. Propter nos vero ista
scribuntur, ut simus audaces et confidentes, et discamus orare. Non enim
possunt esse irritae preces fidelium. Sicut nec Isaac frustra orat. Sed
ut Moses inquit: ‘et exoratus est Dominus’: ita nec nostros gemitus
et clamores negliget Dominus, tantum ad orandum excitemus.

Iudaei hoc loco quaestionem movent de vocabulo (Nocha) id Hebraeis [Jes.
57, 2] proprie significat recta, sive directe, stracks fuer sich, ut in
57. Isaiae: Ambulans (Nechoho) id est, qui neque ad sinistram, neque ad
dextram declinavit. Dicunt igitur Iudaei orasse Isaac in directum ipsius
uxoris: qui si fuit publicus mos sic orandi, Rebecca ante ipsum recta
stetit, aut in genua procubuit, cui ipse manus imposuit flenti et
gementi, atque ita simul Dominum deprecati sunt. Si fuisset talis ritus
orandi, posset retineri propria significatio vocabuli. Si autem non fuit
receptus mos, exponendum est spiritualiter, quod toto pectore et
intentus in calamitatem uxoris oraverit. Sicut quando oro pro aliquo,
propono illum mihi in conspectu cordis mei, et nihil aliud video aut
cogito, in eum solum animo intueor.

Sic Isaac oravit proposita uxore sua in conspectu. Quo vult significare
Moses, fuisse orationem ardentem et intentam, in qua non haesitaverit,
non vagatus sit animo et cogitationibus. Qualis oratio celebratur
illius, qui cum Bernardo certaverat, se orationem dominicam sine ullis
peregrinis cogitationibus dicturum. Cum autem deposuissent equum, et
finita oratione ex pacto verum fateri cogeretur, fassus est se inter
orandum fuisse sollicitum de ephippio et freno, num et illa equo addenda
essent, an non. Talis non debet esse invocatio piorum, quia non fit in
directo, sed animus nunc ad dextram, nunc ad sinistram evagatur. Vera
autem et ardens oratio Deo proponit causam, et magno studio et ardore in
illam unam intuetur, nec turbatur ulla vel praesumptione vel
desperatione. Sed dicit: Domine Deus, Respice adflictam istam
mulierculam et promissionem tuam: nihil praeterea cogitat aut curat.
Atque haec est deprecatio illa [Jak. 5, 16] iusti assidua, id est
intenta et directa, de qua in Epistola Iacobi dicitur.

[Seite 383]

[25, 21b] Et concepit Rebecca uxor eius.

Hic locus maxime insignis et memorabilis est, quem Paulus in Epistola
[Röm. 9, 10 –13] ad Romanos egregie tractat: ‘Non solum autem illa:
Sed et Rebecca, quae ex uno conceperat patre nostro Isaac. Cum enim
nondum nati fuissent, aut aliquid boni egissent aut mali, ut secundum
electionem propositum Dei maneneret: non ex operibus, sed ex vocante
dictum est: quia maior serviet minori, sicut scriptum est: Iacob dilexi:
Esau autem odio habui.’

Hic vero libenter divo Paulo assurgemus, eique magisterium et honorem
hunc deferemus, quod solus ipse pro dignitate hunc locum explicare
potuerit. Neque enim aliam aut meliorem explicationem adferre possumus.
Et tamen, quia dicendum aliquid est, sicut imperfecti discipuli sequi
perfectissimum praeceptorem volumus. Ego sane nunquam sic inspexissem
haec verba. Moses sic dicit: Rebecca concepit. Sed quomodo? non tantum
carnaliter, vel viribus naturae, sed oratione impetravit sanctus
Patriarcha Isaac istam conceptionem. Atque ea non vulgaris gloria est
Isaac. Cum enim tot Patriarchae vixerint adhuc, et viderint parvulos
istos, Abraham, Sem, Salah, Eber, horum omnium tamen oratio tacetur.
Soli Isaac haec gloria tribuitur tanquam haeredi promissionis, quod
oraverit, hoc est, functus sit sacerdotali officio, imponendo manus
Rebeccae iuxta ritum sacerdotibus usitatum. Igitur ista conceptio non
est carnis aut naturae. Sed Deus voluit eam fieri oratione sancti
Patriarchae ex fide, spe et charitate.

Idem igitur hic locus docet, quod Paulus in Epistola ad Romanos, ubi
distinguit nativitatem ex carne, id est, ex creatione, a nativitate
spirituali. Illam enim conservavit Deus post lapsum Adae, etiamsi natura
depravata esset per peccatum et Diabolum, qui iusserat Adam aequalem Deo
fieri, eodum casu, quo Lucifer coelo excidit, tamen non privavit Deus
naturam generetione. Sed permisit, ut generarent pariter pii et impii.
Hoc tantum significare voluit, non satis esse nasci in hunc mundum ex
carne, sed requiri ultra nativitatem relictam in natura etiam
renascentiam et renovationem regenerationis per spiritum sanctum. Ae hoc
demonstrandum usus est divus Paulus loco isto de Esau et Iacob, et
superiore de Issac et Ismaele. Uterque enim natus est secundum carnem et
nativitatem primam, sed neuter pervenisset ad regnum coelorum ex regno
humano, nisi Isaac constitutus fuisset haeres per novam generationem.
Similiter et Iacob.

Ac hisce tam illustribus personis usus est Deus, ut proponeret exempla
insignia superbissimae genti, quae futura erat posteritas Abrahae: norat
enim indomitam eorum superbiam, et cervices adamante duriores propter
hanc gloriam, quod essent filii et posteri Abrahae, ideo voluit hanc
cautionem in textu ponere, ut obstrueret os superbum Iudaeis, et
argumentum eorum solveret de nativitate carnis. Ea enim neutiquam
sufficit, 

[Seite 384]

sed requiritur ultra illam nativitatem renascentia. Quantumcunque sancti
sint Patres Abraham, Isaac etc., tamen non generant filios regni prima
nativitate, quae primum condita a principio mundi, et viciata est per
Diabolum. Sed ultra creationem addenda est vacatio. Ita enim inquit
[Röm. 9, 11.12] Paulus: ‘Cum neuter aliquid boni egisset aut mali, ex
vocante dictum est ei’, nox ex creante: quia uterque aequaliter
concepti et creati sunt. Sed ut sciret orbis terrarum, et praesertim
populus ille durae cervicis, quod ultra creationem requiritur vocatio,
quae alias promissio dicitur: non ex operibus, sed ex vocante dictum
est: Quia maior serviet minori.

Hoc argumentum assiduo agitatum et tractatum est ab initio mundi. Sicut
coepit contentio inter fratres in utero materno, nec dum finis est huius
belli. Quia idem certamen est, quod fuit inter Cain et Abel et
posteritatem serpentis et seminis mulieris. Nativitas prima superbit et
effertur immodice, praesertim si accedat parentum autoritas, hoc est,
quod sunt ex sanguine patrum orti: deinde opulentia, potentia, regnum
mundi, sapientia, iustitia, religio, inde existit odium illud inter Cain
et Abel: Ismael et Isaac, Esau et Iacob, Inter Ecclesiam Dei et Diaboli.
Ac Diaboli Ecclesia perpetuo dominandi cupida est. Primum propter
sanguinem et patres, tanquam ex iuxta causa. Deinde propter
benedictionem temporalem: Nos sumus filii patrum, inquiunt, sumus aucti
regno, religione, opibus, victoriis clarissimis et miraculis. Denique
ita exaltati sumus, et omnes gentes sint tanquam cauda, nos vero tanquam
caput. Hoc videtur argumentum invictum et insolubile. Sed Scriptura
contrarium dicit. Non qui ex carne nati sunt, non qui patrum filii, ideo
Dei [Joh. 1, 13] filii sunt, ‘quia non ex sanguinibus, neque ex
voluntate carnis, neque ex voluntate viri, sed ex DEO nascuntur filii
DEI’.

Ideo firmissimum argumentum est, quod opponi potest superiori, quod Deus
distinxit inter Isaac et Ismael, Iacob et Esau, qui aequaliter nati sunt
ex Abraham et Isaac, et tamen Ismael, ut maxime velit, non potest esse
haeres, sed semen promissionis, quod habet vocationem et ultra primam
nativitatem secundum et regenerationem, praefertur.

Inde vero exortum est perpetuum bellum, a principio usque in finem
mundi, non de lana caprina1�, sed de illo glorioso titulo: Ecclesia,
populus Dei, regnum coelorum, vita aeterna. Sic hodie nos litigamus cum
Ecclesia Pontificia, quae vult esse populus Dei, et tenere regnum et
sacerdotium, gloriantur se solos esse Ecclesiam Dei, quae Deum vere
agnoscat patrem, et vere colat. Nos tanquam haereticos et Ecclesiam
Diaboli damnant et persequuntur. Hoc illud est, quod infantes
colliduntur, antequam nati sunt: quia duplex est Ecclesia in mundo ab
initio, sicut duplex est semen: 

[Seite 385]

serpentis semen et mulieris semen, quae inter se dimicant, seseque
collidunt propter titulum Ecclesiae.

Paulus vero argutissimam et firmissimam Dialecticam tradidit, cum
monstravit discrimen inter nativitatem et vocationem. Ubi sola nativitas
[Joh. 3, 6] est, ibi est perditio: ‘Quia, quod natum est ex carne,
caro est.’ Item: [Joh. 1, 13; Röm. 9, 12] ‘non ex sanguinibus’
etc. Aliud est, quod Paulus ait: ‘Ex vocante dictum est’, hoc est,
requiritur verbum Dei et promissio. Ultra creaturam audire oportet eum,
qui vult regnare et esse filius Dei, non ut creantem Deum, sed ut
vocantem. Quod si prima nativitas sufficeret, quorsum indigeremus Deo?
Turci sunt homines honestissimi, sapientissimi et religiosissimi, regnum
magnis laboribus partum severissima disciplina retinent, Si itaque talis
esset populus Dei, qualis Turcicus populus est, nihil amplius
requirendum esset. Insuper a Deo ornantur opulentia, sapientia, gloria,
ratione et clarisissimis victoriis. Sed quid aliud est apud Turcos, quam
prima nativitas? Ratio enim nata est ex muliere, et ad rationem
pertinent sapientia, iura politica, disciplina, leges. De his omnibus
dicit scriptura sancta, quod sint perdita et damnata coram Deo.

Iudaei suo tempore simul etiam sanguinem cum gloria carnis habuerunt.
Turca tantum carnis gloriam habet. Iudaei vero de sanguine gloriabantur,
hoc est, quod nati essent ex patribus et Prophetis. Deinde carnis gloria
accedebat, videlicet regnum, potentia, religio, hypocrisis. Ideo omnibus
modis gloriosi erant, non solum propter causam, sed etiam propter
effectum. Causa erat: quia ex sanctissimis parentibus nati sunt.
Effectus: quia habebant regnum, gloriam et opes. Turca non habet gloriam
sanguinis: non enim natus est ex patribus. Sed habet regnum, sapientiam,
gloriam, et ex istis maximis effectibus conatur probare, quod suus
populus sit populus Dei. Sed quaeritur: Ubi est vocatio? Non opus est
ea, inquiunt, sufficit prima nativitas. Si facit homo, quod potest ex
se, salvus erit. Minime. Sed requiritur vocatio, hoc est, verbum. Si
prima nativitas satis esset, ad quid opus esset nobis verbo? Quare vocat
Deus ab oriente ad occidentem? Nonne non sumus iusti, sancti, rationales
[Jes. 40, 6] homines? At contra haec omnia dicit Deus: Hoc volo, ‘quod
omnis caro foenum, et omnis gloria eius quasi flos agri’: ut nemo
glorietur in carne et sanguine, sed attingat renovationem, quae fit
vocante Deo, alioqui omnis gloria cum de causa, tum de effectu inanis et
nihili fuerit, et populus, qui hac sola gloria confidit, in aeternum
damnabitur.

Cum vero hoc ita docetur, Iudaei fremunt, et pene in rabiem aguntur:
quia insaniunt in prima nativitate, nec ascendunt ad cogitationem
alterius nativitatis, et sic pereunt. Similiter et Turca superbit
simpliciter in prima nativitate, et non curat vocationem. Papa in eadem
prorsus absorptus est, adeo ut omnem pietatem et religionem ad eam
accommodaverit, ut, quando docuit Sacramentum altaris esse opus
operatum, quo 

[Seite 386]

declararent pii suam obedientiam erga Ecclesiam, ibi nihil est nisi
natura ex prima nativitate, quae potest intelligere opus operatum, id
est, obedientiam Ecclesiae. Postea implevit orbem legibus, quae sunt
fructus arboris malae, quanquam habeant honestissimam et pulcherrimam
speciem. Sed non audio ibi vocantem et promittentem Deum, sed operantem
hominem ex prima nativitate.

�: Tu regere imperio populos, Romane, memento. Sed nihil aliud sunt,
quam ratio, quae nata est ex carne, muliere et viro: haec inutilis
prorsus et mortua est coram Deo. Nullus igitur sive Papista, sive Turca,
sive Monachus, sive Iurisconsultus seu Medicus salvabitur. Quia,
quicquid in toto orbe est pulcherrimarum et utilissimarum rerum, id omne
uno nomine damnatur, ‘quia caro est et gloria carnis’, [Jes. 40, 6]
Isaiae 40.

Ideo vera Ecclesia sic docet. Nos non solum creati et nati sumus ex
carne, sed Deus verbum suum misit et vocat, id est, praedicat
remissionem peccatorum, et adoptionem filiorum per Iesum Christum, si
hoc credimus, sumus Ecclesia. Sicut Isaac est filius promissionis, nec
habet illam filiationem ex Abraham et Sara, quia nativitas carnis est.
Sed ex illa voce: ‘Isaac erit semen.’ Ad eundem modum Iacob, quod
est pars Ecclesiae, non inde habet, quia natus est ex Isaac, sed quod
vox clamantis dicit: Iacob est minor, et tamen debet esse Dominus. Sic
Abraham in Babilone fuit sapientissimus et honestissimus, habuit unam et
legitimam 

[Seite 387]

coniugem, vixit caste cum ea, sed periisset cum istis omnibus, nisi
vocasset eum Deus ex UR Chaldaeorum.

Sic igitur discernenda est vera Ecclesia a falsa, quae praesumit vel de
sanguine, id est, causa generationis, vel de effectu. Ismael arguit a
causa. Ego sum natus ex Abraham, et quidem primogenitus. Ergo ero
populus Dei. Causa et sanguis adsunt. Sed nisi habuerit vocationem,
frustra praesumet de sanguine et nativitate. Sic omnes Papistae et
Turcae iactant se esse populum Dei, et quanquam non possint gloriari de
sanguine patrum, tanquam de causa: tamen de effectu gloriantur, hoc est,
de potentia, iusticia et religione, quae omnia sunt ex carne. Sed si
quaeras, an habeant praeter haec aliam vocationem, quod sint populus
Dei? Nihil respondent. Sed tantum magna illa et divina beneficia
praedicant, quae est inanis gloria, et diffusa pariter super bonos et
malos.

Ex Papa si quaeras, quare sit populus Dei, respondet: quia sedeo in sede
Apostolorum Petri et Pauli, sum eorum successor. Deinde habeo [Matth.
16, 18] causam in scriptura: ‘Tu es Petrus, et super hanc petram
aedificabo Ecclesiam meam.’ Atqui sedere in loco Sancti Petri etiam
canis aut porcus potest. Sed habere vocationem, id est, Verbum, cui
credas, supra illam successionem, id scilicet constituit Ecclesiam et
filios Dei. Id non habet Papa, sed persequitur hostiliter, ideo non est
filius, sed hostis Dei et adversarius Christi. Nos vero nihil dubitamus
nos esse Ecclesiam, quia habemus Euangelium, Baptismum, Claves,
Scripturam sanctam, quae docet hominem perditum et damnatum esse in
peccato originali, et requiri, ut regeneretur per Christum.

Necessaria igitur haec doctrina est, discernens inter veram et falsam
Ecclesiam, et Iudaeis primum a Deo est proposita, ut superbiam eorum de
sanguinis gloria confunderet hisce tam insignibus exemplis in utraque
domo Abrahae et Isaac. Uterque enim, Ismael et Isaac, ex eodem sanguine
Abrahae nati sunt, et tamen Ismael non est haeres: quia vult prima, et
ea sola nativitate salvus fieri. Isaac autem haeres est, propterea quod
habet Verbum et promissionem. Sic Esau et Iacob non solum ex uno patre,
sed etiam ex eadem matre prognati sunt, idque fortius argumentum est,
quam prius. Idem enim pater est, eadem mater, idem sanguis. Sed quare
Iacob praefertur Esau? Respondeo. Ad Iacob venit vocatio: Esau praesumit
ex prima nativitate, redire ad se haereditatem regni, illam
praesumptionem odit Deus, et vult, ut accedat renovatio naturae, extra
quam nullum ius regni aut haereditatis reliquum est: Et ex his locis
possumus etiam nostros Iudaeos, qui hodie adhuc illam gloriam sanguinis
somniant, potenter et efficacissime refutare. Quia ex eodem sanguine duo
generantur, alter haeres, alter non. Et discernuntur penes vocationem.
Aequales sunt omni gloria carnis, sed alter verbum habet et audit, alter
contemnit.

Simile exemplum prorsus est Pontificiae Ecclesiae et nostrae, eundem 

[Seite 388]

enim Baptismum, idem Sacramentum altaris, claves eosdem, eandem
Scripturam et verbum habemus. Denique ex iisdem Apostolis et Ecclesia
eadem, quasi una matre Rebecca orti sumus. Quare igitur dissidemus? Nos
appraehendimus verbum in Sacramento, sequimur vocationem, et tractamus
secundum fidem. Ipsi secundum speciem visibilem. Nos dicimus verbum in
usu Sacramenti spectandum et fide accipiendum esse: Ipsi opus operatum
faciunt. Vera igitur Ecclesia est, quae heret in verbo et fide, non
nititur operibus, sed audit et sequitur vocantem Deum. Vocatio autem est
verbum, per quod regeneratur natura corrupta a Diabolo et peccato.

Haec non levis dissensio et pugna est, nec immerito adversarii nobis tam
hostiliter irascuntur, quia de summis rebus in toto orbe terrarum
disceptamus: Non de imperio, non de opibus, dignitate aut potentia, sed
de aeterna damnatione et vita aeterna. Ideo odia tam acerba sunt, et
nunquam alibi acerbiora, quam in dissidiis religionis, quia causa maxima
et gravissima est. An simus filii Dei, an filii Diaboli? Ipsi nolunt
esse filii Diaboli, sed rapiunt gloriam et nomen verae Ecclesiae,
ideoque damnant et occidunt nos. Econtra nos ex verbo eos damnamus, et
de nostra salute veris testimoniis certi sumus, et retinemus firmiter
discrimen illud, quod constituit Deus inter Abraham et Babylonios,
Ismael et Isaac, Iacob [1. Mose 12, 1] et Esau, videlicet vocationem,
qua dictum est ad Abraham: ‘Egredere’ etc. [1. Mose 25, 23] Item:
‘in Isaac tibi vocabitur semen.’ Item: ‘maior serviet minori.’

Absque hac ratione non Abrahae tantum, aut Isaac et Iacob, sed omnibus
hominibus prima nativitas prorsus est inutilis, imo omnium malorum fons
et origo. Quod in exemplo duodecim Patriarcharum, qui ex Iacob nati
sunt, depraehendi potest, qui fiunt homicidae, imo parricidae,
proditores et interfectores patris, quia ita contristant optimum senem,
ut emori exoptet. Ac posset id eorum peccatum, si quis exaggerare
vellet, rectissime parricidium dici. Hi scilicet fructus sunt et opera
carnis et sanguinis, qui ostendunt hominem sua natura totum esse
Cainicum et parricidialem. Potuisset vero etiam in filiis Iacob exemplum
statui, sed Deus noluit eos reprobare, contentus istis duobus
testimoniis, Ismaelis et Isaac, Esau et Iacob. Et iudico eos esse
salvatos, sicut de Ismaele et Esau etiam cogito, poenituisse eos, et
accessisse ad vocationen. Et tamen voluit Deus hoc argumentum extare,
quod prima nativitas coram Deo nihil est, quod caro prorsus est damnata
cum omnibus, quae habet et potest, quantumvis magnum et eximium sit, ut
sunt imperia, leges, iustitia, quale Augusti regnum fuit longe
pulcherrimum, ubi floruit sapientia, iusticia, opulentia, tranquillitas,
victoriae praeclarae. Sed haec omnia nativitatis primae, sive rationis,
creationis et carnis sunt, ideoque damnata.

Videndum igitur est an adsit aliquid supra illa dona naturalia, sive
Ethnici, sive Turca, sive Papa ea possideat. Si deest vocatio,
simpliciter perditum et damnatum statues. Sic enim Deus ipse iudicavit,
et praesertim 

[Seite 389]

huic populo in ipsorum patribus principalibus ostendit: quod extra et
supra primam nativitatem vocari eos oportuit. Et quid nativitas prima
sine vocatione posset, horribilia crimina summorum Patriarcharum, qui
parricidio et incestu sese polluerunt, ostendunt. Testantur idem
historiae Regum et Iudicum, ac tandem immane illud scelus, cum filium
Dei et Messiam suum cruci adfixerunt. Haec de discrimine verae et falsae
Ecclesiae docet exemplum hoc insigne et mirabile de conceptione duorum
infantium collidentium se in utero matris.

Addamus porro aliquid nugarum Iudaicarum propter eos, qui aliquando sunt
lecturi Rabinorum commentarios. Illi enim hoc loco quaestionem movent,
Quare Isaac non duxerit aliam uxorem, postquam explorasset sterilitatem
uxoris suae ferme viginti annis: cum in exemplo Sarae statuant decem
annos tribuendos esse explorationi sterilitatis vel foecunditatis.
Respondent vero, quod alia ratio sit in Isaac, quam in Abraham: quia
Isaac fuerit immolatus Deo, et factus sacrificium de holocaustum
autoritate divina, proinde non licuisse ei alteram uxorem ducere.
Perinde ut Paulus Episcopum [1. Tim. 3, 2] vult unius uxoris maritum
esse. Quam sint haec absurda et frivola, nemo non videt, et tamen
attingenda sunt nonnunquam ad monendos eos, qui sunt studiosi Hebreae
linguae, ut dicta et scripta Iudaeorum cum iudicio legant. Agnoscimus
sane magnum beneficium esse, quod linguam ab eis accepimus: sed cavendum
est a Rabbinorum stercoribus, qui ex scriptura sancta quasi latrinam
quandam fecerunt, in quam suas turpitudines et stultissimas opiniones
ingererent. Hoc ideo moneo, quia multi hodie ex nostris etiam Theologis
nimium Rabinis tribuunt in sententia scripturae explicanda. In
Grammatica facile eos [Jes. 29, 14] patior, sed vero sensu et intellectu
carent, iuxta illud Isaiae 29.: ‘Peribit sapientia a sapientibus, et
intellectus prudentium eius abscondetur.’ Haec sententia testatur
nullum fore intellectum scripturae apud Iudaeos. Sed [Jes. 28, 11] liber
iste scripturae sanctae clausus eis et obsignatus est, ‘lingua alia
loquitur ad populum istum’. Isaiae 28. Neque quicquam aliud norunt,
quam meras blasphemias in religionem Christianam.

Non igitur cohaerent ista: Isaac fuit immolatus, igitur non potest
ducere uxorem alteram. Abraham aeque fuit consecratus Deo ac Isaac, imo
amplius. Fuit enim vocatus ex UR Chaldaeorum, et non semel, sed saepius
mactatus: et tamen non impeditur illa sanctificatione, quin ducere
possit aliam uxorem. Ita prorsus Isaac licuisset ducere alteram, si
voluisset. Sed maluit omnia ferre, et extrema pati, ut de se exemplum
pacientiae et expectationis praeberet. Magna enim et certa spes erat
maternitatis, electa divinitus uxore, adducentibus et paranymphis
angelis, patre disponente et mittente servum. Sed ideo differtur in
vigesimum annum, quia Deus voluit tentare istum sanctum virum et sanctam
mulierem pro omnium Ecclesiarum exemplo et eruditione.

[Seite 390]

[25, 22a] Sed collidebantur in utero eius parvuli: quae ait, Si sic, ad
quid ego?

Loquuntur historiae istae sanctorum Patrum de generatione, de concubitu,
de copula masculi et foeminae, quibus nihil in mundo levius aut
ridiculum magis videtur. Et tamen in iis tam levibus rebus
excellentissima exempla fidei et aliarum virtutum proponuntur. Bona et
sancta mulier ista Rebecca, quae fuit caro et sanguis, non aliter ac nos
sumus, gravissime per tot annos tentata est. Primum enim certissime erat
mater illa electa divinitus, per Angelos quaesita, inventa et adducta ad
sponsum, ideo ut fieret mater. Sed nihil prorsus fit, et tentatur a Deo
longa cruce et passione. Ibi sane libidinem et voluptatem tristitia,
amaritudo, lachrymae et miseria comitata sunt. Haec scilicet sunt gaudia
illa coniugii. Orat igitur et optat unice et ardenter fieri mater istius
seminis. Postea cum exauditur, et quasi per vim expugnatur Deus ad
foecundandam sterilem Rebeccam, succedit alia difficultas. Durum erat
amittere illam spem, quam habebat ex electione et vocatione divina, et
fieri opprobrium vicinarum et familiae. Nunc foetum impetravit, et
gravida facta est ultra et praeter naturam: superata est sterilitas, et
concepit novo miraculo, sed restant longe duriora ferenda. Cum enim
habet foetum in utero, et sibi gratulatur, quod tam ampla spe post
tantam desperationem erigatur, ut fiat mater duplici prole, quae prius
reproba et proiecta fuerat, et iam alteri gloriam maternitatis, ut supra
Sara fecit, cessura erat, tum demum in tristissimam et extremam
desperationem coniicitur. Colliduntur enim filii intra ipsam: neque
tamen certo scit, sintne filii, an non. Ait igitur: ‘SI SIC, AD QUID
EGO?’ Ecliptica oratio est trepidantis et poenitentis de priore voto,
quo optaverat gravida esse. Utinam nunquam orassem, Cogitat: Quare non
fui patiens, et alteri dedi ius maternitatis? Siquidem tristiora multo
quam antea experiri et ferre cogor.

Haec duplex, imo septuplex tentatio est, iam enim sentit satius fuisse
manere in perpetua sterilitate, quam adfligi tam misere, et simul etiam
de maternitate in dubium venire, quam secundo iam resignare cogitur,
propterea quod sentit nunc mortem, et de vita periclitari incipit.
Nescit enim, quid mali sit, qualis sit motus in utero, tantum sentit
collisionem: nec potest aliud, quam se ipsam accusare et damnare
stultitiae, quod tantopere flagitarit a Deo prolem. Videt nunc sibi
pereundem esse maiore ignominia, quam si mansisset sterilis. Ita
submergitur iterum spes maternitatis: imo mater cum foetu extinguitur.
Non enim potest ratio aliud sentire aut cogitare, quandocunque Deus
infirmat spem et orationem nostram, quam ut dicat, quo diutius oro, hoc
gravius adfligor et excrucior.

Num igitur non erit orandum, non fidendum, non sperandum? ut nunc
Epicurei dicunt, se permittere omnia divino arbitrio et ordinationi: 

[Seite 391]

necessario enim ea eventura, quae Deus decreverit. Nequaquam
intermittenda est invocatio. Quia iussit Deus orare, credere, invocare,
sanctificare nomen suum, sperare. Posset Ecclesiam congregare sine
Verbo, gubernare politiam sine Magistratu, generare liberos sine
parentibus, pisces creare sine aqua, sed mandat nobis, et vult, ut
praedicemus, ut oremus, et quilibet suo loco officium faciat, quod si
non semper respondet eventus, ut nos praefinivimus: manendum tamen est
in vocatione, et ipsi successus et exitus permittendus.

Talis haec quoque tentatio Rebeccae est. Cogitavit enim: Ecce, tu
orasti, ut daret Deus prolem: melius fuisset non orare, cum enim sentit
collisionem, nondum cogitat filios, sed aliquid monstri se in utero
ferre. Ideo inquit: ‘Si sic, ad quid ego?’ Vulgaris translatio
habet: Si sic mihi futurum erat, quid necesse fuit me concipere? Sed
significat sanctissima mulier poenitentiam et repraehensionem prioris
petitionis, quasi diceret: Si sic, melius fuisset non orare. Si sic,
quare oravi? quare optavi maternitatem contra Dei voluntatem. Sunt verba
poenitentis de oratione priore et iam desperantis: Homines enim in
maxima desperatione loquuntur semiplena verba: plus est in eorum
oratione interiectionum, quam nominum et verborum, et significant
eclypses illae magnitudinem doloris in cordibus adflictis et pene
desperantibus, qualis Rebeccae animus fuit. Praecipua enim cura et
solicitudo istorum sanctorum fuit de promissione seminis. Ipsa ergo
desperat, et cogitat, non ero mater in ista Ecclesia, sed alia dignior
eligetur post meam mortem, atque ita resignat maternitatem, ut supra
Sara et infra Rachel, quae vere uxor erat Iacob, et tamen igitur alteri
maternitatem cedere. ‘Vade, inquit Rachel ad Iacob, ad ancillam.’

Sed pauci haec perpendunt in hisce historiis. Sicut Papistae iudicant
patres tantum explevisse voluptates et libidines suas, ut ipsi faciunt,
qui sine tentationibus et laboribus vivunt. Sed fuerunt in sanctis
hominibus maximi motus et adflictiones, quae facile omnem cogitationem
et sensum voluptatum excusserunt. Fuit regenda magna familia, et interim
ferendae tristes tentationes, quasi omni auxilio divino destituti
essent.

Nobis autem proponuntur ista in exemplum et doctrinam, primum quod ista
generatio carnalis, quantumcunque foeda et corrupta, tamen non est
naturae propria, sed donum Dei. Hoc in patribus discendum est. Dispergit
quidem id donum Deus in multitudinem pessimorum hominum. Sed pii
intelligunt vere donum Dei esse. Sicut Psal⌊mo 128. dicitur: [Ps. 128,
3 f.] ‘Filii tui sicut novellae olivarum in circuitu mensae tuae. Ecce
sic benedicetur, qui timet Dominum.’ Discat igitur pius, quod sit
maximum donum et creatio divina gignere et parere filios aut filias.
Inde enim vocamus Deum creatorem nostrum et patrem nostrum. Nec moveamur
illa deformitate peccati et poenae, quo obruta est generatio, quominus
sentiamus esse benedictionem Dei, et opus Deo acceptum et placens.

[Seite 392]

Impii non intelligunt, qui et reliquas creaturas, ut creatorem ipsum,
sumunt in vanum, adeo ut non solum creatura, sed etiam creator subiectus
sit vanitati. Sed discernenda est deformitas ista a creatura, quam vult
Deus esse gloriosam, et magni fieri. Sicut sancti patres id didicerunt
ex hisce tentationibus, esse generationem opus divinum et solius Dei. Ac
sane verum est, si non tam foeda libidine et turpitudine infectum esset,
non possemus non obstupescere ad dignitatem et miraculum tanti operis.
Quid enim est mirabilius, quam quod homo ex homine nascitur? Sed
obscuratum et oppressum est foeditate et vicio libidinis. Ideo talibus
exemplis celebrari et expediri oportet, ut magnificentiam operis et
benedictionis divinae agnoscant homines.

Secundo proponunt ista exempla fidem, spem, charitatem, hoc est, modum,
quo Deus solet nobiscum operari. Sic enim agit cum sanctis [Röm. 11,
33] Patriarchis, ut Romanorum 11. dicitur: ‘Incompraehensibilia sunt
iudicia eius, et impervestigabiles viae eius’: non solum in operibus
suis, sed etiam in verbis et promissionibus. Ideoque in mundo apparet
nihil esse fallacius verbo Dei et fidei, nihil vanius spe promissionis.
Denique nihil magis nihil esse videtur, quam Deus ipse. Haec igitur est
scientia sanctorum et mysterium absconditum a sapientibus et revelatum
parvulis. Papa et Turca facile credunt, quia apud illos tanti successus
sunt, et tanta florent potentia, sapientia, specie sanctitatis,
religione, ut nihil supra. Turca tam certo statuit se esse populum Dei,
ut vitam et caput oppignerare non dubitet. Quia habet rem et Deum in
manibus. Deus ornat eum pulcherrimis et summis donis, et contrarium agit
cum Christianis, subiicit eos cruci et praebet adversariis mactandos,
tanquam oves occisionis. Ideo Turca superbissime nobis insultat, Sicut
in quadam clade Christianorum, cum viderent passim iacentia cadavera
truncata naribus, riserunt miseriam trucidatorum, et virulentis
Sarcasmis has voces ingeminarunt: Iesus Maria, quasi dicerent: Ubi nunc
est DEUS eorum?

[Ps. 7, 7; Ps. 10, 1] Hinc illae tam tristes querelae in Psalmis: ‘Ne
obdormias.’ ‘Quare longe stas?’ et similes voces animorum
dubitantium, Num habeamus Deum, [Ps. 42, 11] et quaerentium: ‘ubi est
Deus?’ Num credendum in eum, qui se occultat et subtrahit a nobis? Sed
Turca nescit, quid faciat ipse, aut quid de nobis futurum sit. Iudicat
Christianos repulsos et reiectos a Deo, et praesumit de favore Dei et
electione sui, induratus magis et obstinatus, quam Diabolus ipse. Verum
dum tradimur in manus ipsius et succumbimus, repletur coelum martyribus,
et excitantur gemitus et suspiria piorum pro extremo die. Ipse vero
aeternum exitium sibi accelerat. Non aliter tempore Assyriorum et
Babiloniorum agebat cum Israelitis: nullus successus, nec [Jes. 45, 15]
victoria, nec Deus apparebat, ‘ibi vero erat absconditus Deus, Deus
Israel, salvator’, ut in Isaia dicitur 45. Sicut hodie coelum et
terra, Papa et Turca, et omnia nobis adversantur. Et Deus, in quem
credimus, est plane 

[Seite 393]

nihil, princeps mundi et Deus saeculi est Deus. Ideo multi ex
Christianis deficiunt a nobis ad Turcam, qui non sunt recte instituti,
et non habent verbum. Illic vident omnia florere, et ex eo praesentiam
Dei aestimant, siquidem Deus illos vivificat: nos autem occidit, et
tradit in manus crudelis hostis.

Nos vero nihil aliud habemus a Deo, nisi purum verbum, quod Dominus
Iesus sedet ad dextram patris, et est iudex vivorum et mortuorum, per
quem sumus reges et sacerdotes. Sed ubi possunt haec discerni? Non in
indicativo: sed imperativo et optativo modo. Cur enim se ita abscondat,
cernemus in illo die, cum fuerint inimici omnes subiecti pedibus ipsius.
Interim credamus et speremus. Si enim iam oculis coram intueri liceret,
nihil opus esset fide. Utut vero fides falsa, et spes vana esse
videatur: tamen futurum scio, ut Turcam pedibus nostris proteramus, et
qui nunc sepulti iacent, quorum sanguinem effudit, hi conculcabunt eum
et deturbabunt in infernum. Idem facient et reliqui martyres omnes, qui
a Caesare, Papa, Gallo et aliis exusti sunt. Quia haec est scientia
sanctorum, credere contra mendacium in veritatem, contra veritatem
manifestam in veritatem absconditam, contra spem in spem.

Haec scientia in isto exemplo Rebeccae proponitur. Ipsa enim exaudita
est, et electa in matrem: sed nihil minus est, quam mater, etiam nunc
cum impetrata est foecunditas, et data spes maternitatis satis ampla.
Ita subito omnis spes et expectatio concidit. Haeccine ergo est impletio
verbi Dei? Respondeo. Haerendum est simpliciter in illa scientia
sanctorm et miranda eorum gubernatione. Sic enim Christus ipse, cum
esset transiturus ad gloriam patris, moritur, et descendit ad inferos.
Ibi evanescit [Joh. 14, 12] omnis gloria. Dicit ad discipulos: ‘eo ad
patrem’, et vadit ad sepulchrum. Talia exempla diligenter meditata et
ob oculos posita habeamus. Cum enim occidimur a Turca magna contumelia
et blasphemia, cum mactantur infantes, senes, puellae immani
crudelitate, nos clamamus: Ubi Christus? ubi Deus noster? Ipsi quoque
nobis insultant: Ite nunc, et credite in Iesum. Sed respondeamus illis
etiam non audientibus cum fiducia: En infans iste, quem tu dissecuisti,
aut palo affixisti, tanta claritate ornabitur in altera et meliore vita,
ut sis optaturus haec foelicitatem, ut possis videre vulnera, quae ei
inflixisti. Quia nihil aliud efficit, quam quod coelum replet
martyribus. Quia occiduntur omnes nomine Christi: et rursus replet
infernum suo et populi sui corporibus.

Sic Papa (quanquam deterior est Turca, quia nihil credit) quos occidit,
hos putat prorsus extinctos esse, et sibi impune licere grassari in
quoslibet, et ad similem crudelitatem instigat monarchas. Nos interim
[Ps. 44, 24] quaerimur nos occidi et opprimi, et clamamus: ‘Quare
obdormis, Domine?’ [Hohel. 2, 9] Abscondit enim se ad tempus Deus, et,
ut in Canticis dicitur: ‘stat post parietem nostrum: sed respiciens
per fenestras, prospiciens per cancellos.’ 

[Seite 394]

Ideo non procul abest. Sed praesens intuetur omnia, et uterque, Pontifex
et Turca, eo ipso, quod occidunt nos, nolentes volentes nobis inservire
[1. Petri 5, 4] coguntur, ‘ut coronam iustitiae immarcessibilem
accipiamus’. Quemadmodum et Herodes nunquam tantum gratificari
infantibus potuisset benefaciendo, quantum occidendo benefecit. Sic nos
quoque deseruisse videtur, quia ascendit ad coelos, sedet ad dextram
patris, et tamen relinquit Verbum et Sacramenta. Sed quid hoc? Caro
obiiciet: nihil ego video, est tantum verbum. Est sane verbum, sed in eo
praecipua et divina virtus est, quam senties, si firma fide ei
adhaeseris: Etiamsi vita in discrimen sit adducenda, parum id refert,
parum enim abest, ut a mortuis resurgas, et vivificeris. [Röm. 11, 33]
‘Viae eius sunt impervestigabiles, et iudicia eius abscondita’ erga
sanctos suos, sicut testatur filius eius unigenitus, qui est exemplum
perfectissimum omnium filiorum.

Sic igitur res maximas tractat Moses in generatione humana et carnali
opere. Rebecca amittit suum honorem maternitatis, et Deum ipsum, qui eam
exaudierat, et fecerat gravidam: is subtrahit manum, et abscondit faciem
suam, ut non amplius divinum opus conceptionis, sed ludibrium aliquod
Satanae videatur: nec aliter cogitat, quam se reiectam et reprobatam
esse. Sed non cessat nec abest perpetuo. Ita quidem administrat omnia,
ut verbum prorsus nullum et nihil esse videatur. Sed ex hoc nihilo et
nullo facit omnia, maxima et miranda permutatione. Ita ut, quae prius
videbantur esse OMNIA, pereant, et ad nihilum deducantur. Sic Papae
interitus iam coepit, et quotidie magis ac magis spiritu oris Christi
pessundabitur. Ac brevi fiet, ut et Turca exitium se dignum inveniat.

[25, 22b] Perrexitque Rebecca, ut consuleret Dominum.

Misera Rebecca sentit deplorata esse omnia et desperata. Quid igitur
faciat? Vadit ad quaerendum Dominum. Hactenus visa est reiecta esse a
facie Domini, et iam spes et fides in summo paroxysmo laborant. Sed ille
ipse dies criticus est, cum reviviscit, et vadit ad consulendum Dominum,
cum ad extremum laborare et periclitari videbatur. Tum enim facilime
rumpitur nervus, cum intenditur vehementissime.

Iudaei disputant, quonam iverit Rebecca ad consulendum Dominum. Rabini
nimium monachi sunt, cum dicunt secessisse eam in locum solum. Nos
igitur eorum sententiam retinemus, qui dicunt profectam esse ad sanctum
Patriarcham Sem, qui adhuc vixit, et cum eo Salah et Eber. Illi Patres
gubernarunt Ecclesiam, et hinc inde verbum et veros cultus retinuerunt.
Ivit autem haud dubie non sua sponte ad Sem in tanta necessitate: sed
consilio et autoritate Isaac et Abrahae, quos eadem tentatio attingebat,
ad eum missa est, tanquam in locum publicum et ad publicam personam, ubi
sciebant esse Ecclesiam principalem. Quia fuit Sem sanctissimus vir, qui
gubernavit Ecclesiam, Verbum et cultum tot centenariis 

[Seite 395]

post Diluvium. Ideo sermones eius habiti sunt pro oraculis. Interrogavit
autem Rebecca non tantum de foetu: sed etiam de salute: et num irae
divinae hoc signum esset, an gratiae? Quaelibet enim calamitas etiam
corporalis adfert secum desperationem aut dubitationem de Dei erga nos
voluntate. Ac propterea in omni tentatione praemuniendus et confirmandus
est animus, ne sentiat se adfligi ab irato Deo, qui velit nos in
aeternum perditos. Ut, cum Turca et Pontifex tam immaniter in nos
grassantur, merito angimur et trepidamus omnes. Sed si habes Verbum et
Sacramenta, tum claude oculos, et secure contemne eorum saevitiam, adeo
ut dicas: Saevite et insanite, quantumcunque libuerit, et vel
frustillatim me discerpite, Scio tamen, quod Christus, liberator meus,
vivit, et sedet ad dexteram patris. Ideo et ego vivam, et vicissim
pedibus vos proculcabo.

Sed illa fiducia et superbia non ex re praesenti, sed futura oritur.
Ratio tantum visibilia sequitur. Sed hic mortificanda est, ut verbum et
fides locum habeant. Non potest autem occidi ratio, nisi per
desperationem, diffidentiam, odium et murmurationem contra Deum: ut
tandem animus remotis omnibus obiectis externis haereat tantum et
acquiescat in verbo et Sacramentis: Quia Deus simpliciter
incompraehensibilis, et nullus est in omnibus suis operibus et
miraculis, propterea quod deserit in passionibus et afflictionibus,
secundum nostrum sensum, et tantum dat verbum, quo nos, sicut piscis
hamo trahitur, ita per mare illud periculorum et tentationum ad portum
deducit.

[25, 23] Et dixit Dominus ad eam: Duae gentes sunt in utero tuo, et duo
populi ex ventre tuo dividentur, populusque populum superabit, et maior
serviet minori.

Hactenus dictum est, quomodo Deus fuerit absconditus, imo amissus huic
sanctissimae mulierculae, quin et ipsi Isaac et Abrahae, ac omnibus in
illa Ecclesia: ita ut necesse habuerit recurrere ad Ecclesiam et
Patriarcham Sem, et ibi quaerere auxilium et consilium. Iam vero scribit
Moses, quomodo ille amissus Deus iterum inveniatur et appareat. Nobis
scilicet in exemplum, ne desperemus in nostris tentationibus, si oratio
promissione certa nititur: sed simus certi, Deum non posse non apparere
et respondere, si vel coelum aut universa creatura ruinam et interitum
minarentur.

Quanquam vero difficilis est illa expectatio, tamen ita instituti et
edocti esse debemus a spiritu sancto, ut sciamus Deum cogi ad audiendas
nostras preces: quia impossibile est eum mentiri. Promiserat autem Isaac
benedictionem, sed illi promissioni multae difficultates et impedimenta
obiiciebantur, ut posset animus infirmus dubitare, an esset vera
promissio. Rebecca licet non haberet promissionem, tamen orabat. Et si
vera est oratio, qualis haud dubie Rebeccae oratio fuit, niti eam
promissione divina necesse est: quis enim tolleret manus et oculos ad
Deum proprio ausu, 

[Seite 396]

nisi de voluntate Dei certus esset? Proinde omnis oratio nititur
praecepto et promissione Dei: Quia extat verbum Dei in secundo
praecepto, quod [Ps. 50, 15] docet orare: ‘Non assumes nomen Domini
Dei in vanum.’ Item: ‘Invoca me in die tribulationis.’ Posita
autem oratione, scias tibi de exauditione tam non esse dubitandum, quam
de promissione dubitare non potes, nec debes. Quia orationis fundamentum
est promissio: Non voluntas nostra. non dignitas, non merita nostra.
Huius doctrinae insigne exemplum est Rebeccae oratio, quae post tot
impedimenta tandem mirabiliter exauditur.

Postquam enim gravida facta est initio, nihil dubitat se exauditam et
adiutam esse divinitus. Sed statim fiducia illa turbatur novo et
inexpectato periculo: Colliduntur enim foetus in utero, ita ut denuo in
desperationem redigatur. Cum vero in summa trepidatione est, erigit eam
rursus Deus verbo, et significat ipsam vere exauditam esse, ut testetur
se amare orantes in fide et expectantes in oratione, hoc est, in
difficultate orationist

� discunt. Sic nos balbutimus in imperfecta oratione: quae neutiquam
contemni debet. Ut enim, qui Alphabetum et Donatum non discit, nunquam
Virgilium aut latine loqui discet: Ita qui non orat infirmiter, nunquam
ad perfectam orationem pertinget. Diligenter igitur doctrina huius loci
observanda est, quae ostendit, quanta vis sit orationis et quam gratum
sacrificium sit Deo perseverare in ea, sicut Rebecca perseverat usque in
finem, cum nihil consilii reliquum est, nisi ut Ecclesiam consulat.

⌊aei 19.: ‘Non legistis, quia, qui fecit ab initio masculum et
foeminam, fecit eos. Et dixit: propter hoc dimittet’ etc. Deus dixit
illa verba, et tamen Moses scribit 

[Seite 397]

[1. Mose 2, 23 f.] Gen⌊esis 2. Adam locutum esse. Fuit igitur Adam
plenus spiritu sancto et Deo, qui locutus est per Adam. Ideo Adae verba
sunt verba Dei. Sic adhuc Ecclesia plena Deo quicquid dicit, non aliter
accipiendum est, quam si a Deo ipso dictum esset. Sic praecipit Deus, ut
parentibus et magistratibus obsequamur, et audiamus verbum suum ex
ipsis. Ad eundem modum Dominus per Sem, qui ultra communem intellectum
fidei plenus erat prophetia, locutus est huic sanctissimae Matriarchae.

Maxima autem et copiosissima consolatio in his verbis proponitur:
‘DUAE GENTES’ etc. Hoc enim vult dicere Sem: Tu orasti, et tecum
maritus et Abraham oraverunt. Putas autem vestras preces non esse
exauditas, et te morituram. Sed nihil minus metuas. Atque in medias res
et consolationes fertur Sem. Tantum enim abest, inquit, ut pericliteris
de vita, ut duae gentes ex utero tuo egressurae sint. Tantum es vexata,
et oratio tua tentata est, an velis perseverare. Scias igitur plus esse
exauditum, quam oratum fuit: plus esse datum, quam petitum aut
intellectum fuit. Tu enim non potuisti intelligere, quid aut quantum
Deus esset daturus. Ipse melius intellexit tuam orationem, quam tu.

Istud exemplum bene notandum et nobis imitandum est. Nam et nos oramus
contra Antichristum, Turcam et sectas. Ac sane habemus causas maximas et
desperatas, adeo ut non possimus cogitare aut intelligere ullum remedium
vel auxilium: nisi ut imploremus divinam clementiam, ut acceleret
adventum extremi diei: Non igitur desistendum est ab oratione, sed
clamandum ab iis, qui sunt fortes, fortiter, qui sunt infirmi, [Luk. 18,
7] infirmiter, ut Christus ipse dicit Luc⌊ae 18. de piis, qui clamant
ad se die ac nocte.

Maior autem et difficilior nostra necessitas et causa est, quam unquam
ullo tempore in Ecclesia fuit. Quia habemus contra nos fecem et finem
mundi, extremum illum furorem Papae et Turcae, qui volunt nos devorare,
et devorabunt. Ideo orandum est, et ita orandum, ut nitamur mandato ac
promissione Christi. Quanquam enim videantur brevi ruitura omnia, quid
tum? ruant sane: tamen tuae preces impetrabunt plus, quam petis. Ipse
enim promisit, et oratio nostra petit ante omnia et ante nostra mala
sanctificationem nominis Dei et conservationem regni Dei. Utut igitur
omnia desperata sunt, et nos etiam hic occideremur omnes: tamen scio
adversariis pereundum esse: Sie sollen heruntur, Quia oratio exaudita
est.

Sic igitur Rebeccam consolatur Sem. Tua oratio, o Rebecca, opolenter et
supra omnem intellectum exaudita est. Tu unum filium petivisti a Domino,
et iam in hoc periculo tantum cupis foeliciter et salva vita parere, imo
contenta esses, si scires orationem tuam exauditam esse. Sed sis bono
animo et secura de partu. Deus enim te exaudivit, et orationem tuam
praeclare intelligit. Tu filiolum unum aut filiam petivisti, eam
petitionem ipse cumulabit, et augebit uberrime. Quomodo? ‘Duae gentes 

[Seite 398]

sunt in utero tuo’ etc. Id nimirum est orationem exauditam esse. Non
enim duo filii, sed duo Patriarchae maximi sunt, quos paries. Ideo non
tantum de filio nascendo exaudita est oratio, sed et de posteritate
duorum filiorum, de duabus magnis gentibus. Ideo ne disputa, ne despera.
Non gestas monstrum aut Diabolum, quod ex illa collisione in utero
timere potuisti. Sed iam es mater duorum maximorum populorum.

⌊iorum III.

Sed videamus verba Patriarchae Sem. Quatuor enim complectuntur, quae
primum legaliter tantum accipiemus. Primum dicit: ‘sunt in utero tuo
duae gentes’, et sunt iam coram Deo tantae, quantae esse debebunt. Sed
ubi nati et adulti fuerint, tunc dividentur. Haec altera pars est,
promissio, quod Edom et Iacob duo populi futuri sint, divisi carnaliter,
Edomitae et Israelitae, sicut Scriptura sancta testatur. Non autem erunt
sub uno capite, sed uterque suam gloriam habebit, ut Princeps sui
populi. Habebunt etiam institutas oeconomias, politias et Ecclesias, sed
erit aliqua differentia. Dividentur enim in diversas religiones,
politias, iura et leges. Credibile enim est Esau ex domo Abrahae tulisse
secum circumcisionem, et aliquot ritus sacrificandi, ita illius populus
peculiarem politiam, ritus et Ecclesiam habuit. Iacob vero accepit
singularem ordinationem politiae et Ecclesiae, qualis non fuit in orbe
terrarum, et simul successionem ac haereditatem promissionis. Illae
igitur gentes separabantur politice et Ecclesiastice: idque etiam
carnaliter impletum est. Nam spiritualem explicationem Paulus in
Epistola ad Romanos habet, de qua alias. Postremae 

[Seite 399]

duae particulae sunt: ‘POPULUS POPULUM SUPERABIT, ET MAIOR SERVIET
MINORI.’

Edom sive Esau valde crevit, sicut postea videbimus, quando occurrit
fratri Iacob cum quadringentis viris, ubi Iacob neminem secum: praeter
quatuor mulieres habebat. Et in tricesimo sexto capite enumerantur XI.
duces, qui tenuerunt terram Edom, unde colligi potest maximam fuisse
potentiam Esau. Iacob vero adhuc errabat in terra Canaan, et in Aegypto
peregrinabatur, cum interea fratri undecim nepotes et magni duces nati
essent. Igitur secundum literam quoque impleta est Prophetia illa. Sed
tempore Davidis crevit minor, Israel, et occupavit regna, et subiecit
[Ps. 60, 10] sibi etiam Edom, Sicut in Psalmo 59. dicitur: ‘In
Idumaeam extendam calciamentum meum.’ Infra vero Isaac in benedictione
Esau hanc promissionem exponet et mitigabit, quod servitus ista ad
certum tempus [1. Mose 27, 40] duratura sit. Sic enim ait: ‘Veniet
tempus, cum excutias et solvas iugum eius de cervicibus tuis’, Idque
accidit tempore Ahab, ubi Edom apostatavit, et elegit sibi proprium
regem.

Haec igitur summa est promissionis et exauditionis tam opulentae. Sic
enim eam consolatus est Sem: En, mea Rebecca, pro te orasti, et tantum
te et prolem tuam optasti salvam esse, sed promitto tibi longe maiora.
Habitura es non tantum unicam prolem, sed duos filios et duces duorum
populorum, praeterea utriusque statum et conditionem tibi Deus
significat, ut scias, qualem sis habitura posteritatem, etiam post
obitum tuum: Unus fortior, alter infirmior in politia et religione, sed
minor populus manebit haeres et dominus. Fortior non opprimet prorsus
infirmiorem, imo hic dominabitur illi. Igitur non solum habes personam
tuam et partum salvum et incolumem, sed descriptam quoque historiam
utriusque partis ad omnem posteritatem in infinitum.

Haec igitur in nostram doctrinam et consolationem scribuntur, ut
discamus orare plena fiducia, nec desperamus aut dubitemus de
exauditione. Oratio enim quanquam contra et supra intellectum fit, tamen
non est irrita. Quia Deus non vult ea contumelia adfici, ut sentiamus
eum non esse veracem. Atque ideo iussit nos orare, et non tantum
praecepit, sed etiam promisit se auditurium, ut certo statueremus eum
velle praestare, quod petimus. Summa igitur latria et religio est,
credere Deum veracem esse. Praeterea formam simplicem et certam habemus,
qua praescripsit, quid et quomodo orandum sit. Si igitur oras: Pater
noster etc. cogita, tu, Domine, iussisti, et promisisti te auditurum
orantem. Neque dubites de Dei veritate et promissis. Etiamsi enim
Diabolus uno momento totum mundum everteret, tamen sanctificabitur nomen
Dei. Et si etiam nobis omnibus moriendum esset, tamen reservamur et
custodimur in futuram resurrectionem sine ulla dubitatione. Quin etiam
in hac vita videmus manifestam vim et efficatiam nostrae orationis.
Certe enim oratione servatur imperium mundi, servatur vita et omnia
bona, quibus fruimur in hoc mundo.

[Seite 400]

⌊nis 4. dicitur: ‘Omnia propter Christum scripta sunt, qui venit ex
linea illa minoris populi.’ Paulus igitur ad hunc modum tractat hunc
locum, ut faciat duplicem nativitatem, carnis et promissionis. Esau
etiam filius promissionis fuit. Sed fit ibi separatio quaedam et divisio
in populum maiorem et populum minorem. Ibi Paulus secundum magnum suum
spiritum et apostolicum sic interpretatur, quod maior non sit futurus
haeres, sed minor, Iacob. Sic et alii omnes, qui sequuntur promissionem,
haeredes fiunt. Sicut supra dictum est copiosius. Promissio igitur
secundum corpus ad Esau pertinet, secundum spiritum vero ad Iacob, qui
erat filius Rebeccae minor secundum carnem: sed dominus et maior
secundum spiritum.

Sicut autem de Cainica et Ismaelitica Ecclesia dixi: quod fuerint
reiecti: sed ita, ut abiectio illa ad humiliationem ipsorum faceret, ut
resignarent haereditatem, quam praesumpserunt habituros se ex carne. Per
poenitentiam autem et fidem in promissionem salvati sunt. Ita textus
testatur, quod multi ex Edom salvati sunt, non ideo, quod essent filii
Edom: quia illa linea est reprobata, sed quia promissionem fide
appraehenderunt, [Röm. 9, 8] iuxta sententiam Pauli: ‘Non qui filii
carnis, hi filii Dei, sed qui filii sunt promissionis.’ Coniunxerunt
igitur se cum Ismaelitis, et dixerunt: Sara avia nostra, et Abraham
pater noster est, sed in hoc non salvador, nihil enim prodest carnalis
generatio, se credo in semen, quod promissum est patribus, sicut Isaac
et Iacob crediderunt, et salvati sunt. Hanc fidem quicunque habuerunt,
haereditatem vitae aeternae nacti sunt, sed qui ex illa posteritate
manserunt in praesumptione maioritatis ex carne, illi omnes perierunt.

Sic nos gentes non possumus gloriari, ut Turca gloriatur de suis regnis,
aut Pontifex de successione ordinaria et summa potestate in [Joh. 1, 12
f.] Ecclesia. Sed in hoc gloriamur, quod Ioan⌊nis 1. scriptum est:
‘Quotquot autem receperunt eum, dedit eis potestatem filios Dei fieri,
his, qui credunt in nomen eius, qui non ex sanguinibus, neque ex
voluntate carnis, neque ex voluntate viri, sed ex Deo nati sunt.’ Ad
hanc cognitionem [Röm. 4, 12] pervenire omnes nos necesse est. Sicut
Paulus Rom⌊anorum 4. Abraham patrem circumcisionis appellat, ‘non
iis tantum, qui sunt ex circumcisione, sed et iis, qui sectantur
vestigia fidei, quae fuit in praeputio [Joh. 8, 39] patris nostri
Abrahae’. Sic Christus Ioan⌊nis 8. ait: ‘Si filii Abrahae essetis,
opera Abrahe faceretis’, Is enim credidit Deo, et per promissum 

[Seite 401]

semen iustitiam et salutem consecutus est. Ita qui credunt Deo, filii
Abrahae et filii Dei fiunt.’

Discendum igitur est ex hoc loco, universam gloriam carnis a Deo
reiectam et damnatam esse: nec posse nos ea iustificari. Sicut nec
patres gloria carnis vel sanguinis iustificati sunt, quod hoc exemplum
potenter confirmat, insigne admodum et dignum, quod aureis literis
scribatur.

ἄσπονδον cum Edomitis, quod de victoria certi sumus. Verbum
enim sive promissio sine ulla dubitatione vincet. Si qui autem ex
adversariis salvantur, non ideo, quod Papistae, quod Monachi aut Turcae
sunt, salvantur, sed quia ad nos se conferunt, hoc est, ad Abraham,
Isaac, Iacob. Et quanquam non sunt de nostro semine: tamen sunt
insititii. Sic reiicitur non universa massa, sed gloria et superbia
massae, quae de patribus, ceremoniis et lege gloriatur. Et si nobiscum
vult inseri, erit massa sancta nobiscum et cum tota generatione piorum.
Sed ex gratia, non ex iusticia carnis et operibus, in quibus mundus
salutem et iustitiam quaerit.

[25, 24 –26a] Postquam igitur impleti sunt dies eius, ut pareret, Ecce
gemini in utero eius. Qui prius egressus est, rufus erat, et totus in
morem pellis hispidus: et vocaverunt nomen eius Esau. Post hunc protinus
egressus est frater eius, cuius manus appraehendebat plantam Esau, et
idcirco appellavit eum Iacob.

Haec est descriptio mirabilis et periculosi partus, quo mater haud dubie
vehementer consternata est, sic se collidentibus foetibus in utero.
Talis enim partus describitur, ut nisi promissio servasset Rebeccam,
subito in partu extincta fuisset. Neque sane intelligo, aut simile
exemplum unquam legi aut audivi. Sic enim habet textus. Gemelli sunt
reperti, cum inciperet parere. Quia mulieres, quae aderant, tantum unam
prolem sperabant, sed mox spectantibus ipsis intelligunt esse gemellos.
Illud vero usitatum est, ut nascantur gemelli, etiam sine periculo
matris. Sed hic periculum ingens est, eum edito priore Esau protinus
Iacob egreditur, atque ita, ut manu appraehendat plantam fratris. Scimus
autem infoelicem et difficilem partum esse, quando infans non rite
editur capite primum exeunte, sed manu altera aut pede exerto. Ibi de
vita periclitantur mater et proles. Saepe etiam foetus laceratur, et
frustillatim eruitur. Ita hic partus admirabilis et plenus periculi
describitur, quo ad 

[Seite 402]

matrem et Iacob. Primus egreditur salvus, sed alter de vita
periclitatur. Servavit autem Rebeccam promissio, in qua audierat
parituram se duos populos, vel capita duorum populorum. Ideo non
desperat in tanto periculo.

Porro Moses utrunque infantem describit. (Egressus est primus ADMONI.)
Inde Adam appellatur, quia formatus est de terra rubra: quam Plinius et
Iosephus dicunt esse optimam. Post eam nigra commendatur, fulva autem et
gilva est deterior. EDOM significat rufum. Necesse est autem fuisse in
eo singularem rubedinem. Nascuntur enim alias omnes infantes rufi, et
post partum etiam rubent. Sed Esau insigniter rufus fuit prae fratre aut
aliis infantibus. Deinde aliam notam habet, qua etiam a fratre differt:
quia est hirsutus et pilosus. Non tantum in capite, ut alii infantes, et
praesertim masculi multum capillorum habent, sed ultra ruborem Esau
etiam habet hispidam et totam hirsutam cutem. In manibus et pedibus et
toto corpore pilosus est: Quia addit similitudinem, sicut (Adereth).
Mirabilis sane descriptio est infantis rufi et pilosi, cui vix similem
habent historiae gentium, quae saepe tamen partus inusitatos annotarunt.

⌊um 2. describitur habitus Heliae, qui fuit pallium hirsutum, quo
percutit Iordanem, [Jos. 7, 21] ut dividantur aquae. Et Iosuae 7.:
‘Vidi inter spolia Adereth Schinear’, quod hic (Schear) dicitur. An
vero illo tempore ex lana vestimenta fecerint, nescio. Hoc genus puto
fuisse vestem pelliceam, pulchram et longam ad formam pallii aut togae,
qui fuit vestitus Prophetarum. Potest etiam intelligi hyperbolice. Sicut
in nostra lingua eiusmodi comparationes habemus, cum eos, qui sunt
crinibus passis et horridis, similes dicimus Erinaceis, wie ein Jgel
oder ein hareul. Sic etiam mulieres de Esau consuetudine domestica et
hyperbolica loqui potuerunt.

Post Esau natum describitur etiam nativitas Iacob, is est in periculo
vitae, et suae et matris. Ita enim subito sequitur fratrem, ut plantam
eius appraehendat. Et cogitare licet eos propemodum uno momento edito
esse. Miranda igitur haec sunt, quibus nihil simile in ullis historiis
extat. Simpliciter enim et vere divinum opus est, quod Deus hic
operatur. Ideoque Moses tam accuratus est in descriptionibus istis, ut
diligenter singulae res gestae notari possint, et ut excitetur lector ad
considerandam magnitudinem harum rerum.

Hic enim confirmantur fundamenta totius doctrinae Christianae. Et vult
Deus per horum gemellorum nativitatem praeiudicare toti mundo, imo
praevenire et opprimere omnes iustitias carnis, vult docere perditam
esse et inanem omnem sapientiam carnis et praeeminentiam, per hoc unum, 

[Seite 403]

�, aut anilibus fabulis. Sed haec verba iaciunt fundamenta nostrae
doctrinae, et potenter ea confirmant, videlicet, quod caro coram Deo est
mortua et damnata, spiritus autem vivificatur. Et subindicatur peccatum
et corruptio originalis, ne quis in carne, sed in Domino et
promissionibus eius confidat.

Id non potest satis dici et inculcari. Quia sunt altissima illa iudicia
Dei, et viae Dei impervestigabiles. Non loquor de iudiciis Dei a priori,
quae habet apud se in intimis et arcanis consiliis suis: Quare sic vel
aliter consultet, agat, regat, salvet, perdat etc. sed de vocante,
loquente, manifestante [2. Mose 33, 23] se a posteriori. Quemadmodum ad
Mosen dicit: ‘Posteriora mea videbis.’ Nam hic quidem videmus tales
vias et talia iudicia, quae non [1. Kor. 2, 14] capit homo, sicut
dicitur 1. Cor⌊inthiorum 2.: ‘Naturalis homo non percipit ea, quae
sunt spiritus Dei. Stultitia enim est illi, et non potest
intelligere’, ita ut etiam sancti non intelligant, quid petant: Adeo
iudicia illa ac viae Dei a posteriori, hoc est, vocantis et
manifestantis se verbo et externo opere, sunt nobis impervestigabiles.
Quod si illa non sunt compraehensibilia, quomodo ea compraehendemus, ubi
intra se et in sua divinitate nobis est absconditus? Satis igitur habes
negocii et studii, ut intelligas Deum operantem et vocantem, non opus
est te quaerere et rimari arcana et altiora tuo captu.

An non enim maxima caecitas est humanae carnis, quod tam graviter
offenditur hoc exemplo iudicii divini: quod Esau primogenitus non debet
haeres esse, sed Iacob, qui est minor et post illum natus? Hoc nunquam
capies humana ratione, licet audias vocantem et clamantem istas suas
voces, imo etiam propter eas vastantem reges et regna mundi: tamen ea
ratione damnabitur hoc iudicium Dei: ‘Maior serviet minori.’ Non
persuadebis unquam Turcae, quod sit damnatus coram Deo: Non Papae, quod
sedes Romana sit sedes Satanae: Nec Carolo V., Ferdinando et Gallorum
Regi: Quia caro, hoc est, maior superbit, vincit, et est quasi omnia in
mundo. Econtra spiritus tristis, mortuus et plane nihil est. Sicut Esau
cogitat: Ego sum primogenitus, Igitur sum Ecclesia, sum filius et
populus Dei. Iacob vero abiectus est sine honore et nomine. Sicut hodie
experimur adversarios nostros rapere ad se Ecclesiae titulum, qui tamen
nihil m湩獵猠湵ⱴ焠慵⁭捅汣獥慩മ

Esau ergo est primogenitus. Iacob est posterior, sed Deus invertit
ordinem et dicit: Caro superbit, spiritus luget. Attamen caro est
falsitas, spiritus autem veritas est. Quia omnis homo non solum est
mendax, sed etiam φίλαυτος, qui semper sibi persuadet et
praesumit meliora, et iudicium et doctrinam hanc aspernatur et odit.
Incipe a principio mundi, et considera ordine omnium aetatum exempla.
Cain primogenitus est dominus: 

[Seite 404]

Abel est servus. Regnum Aegypti est flos mundi, et tamen est stercus
Diaboli. Deinde regnum Assyriorum, Babiloniorum, Graecorum, Romanorum
dominatur. Israelitae et populus Dei etiam novi Testamenti durissima
servitute premitur. Contra istam invictam superbiam carnis haec
scribuntur, ut sciamus quo pacto nos gerere debeamus in tanta
diversitate fortunae: quomodo firmum iudicium, constantem et fortem
animum possimus retinere ad ferendas res contrarias. Si video Turcam aut
Papam in maxima maiestate, dicam: Tu es sine verbo. Non est apud te
verbum, glorieris igitur, quantum potes, et sis potentior etiam omnibus
angelis: tamen es damnatus. Quia caro, sive Maior serviet minori.

⌊inthiorum 4. Hodie Turca regnat, Christiani serviunt, Papa superbit,
Ecclesia luget. Attamen Papa cadet et interficietur spiritu oris
Christi. Verum est quidem, inquit Deus, Mundus est maior, Ecclesia et
populus meus est minor: Sed ego sic iudico, quod maior erit minor, et
econtra: minor erit maior.

Haec est doctrina fidei, spei consolationis et charitatis ergo Deum et
homines. Non est alia differentia, nisi quod hic in Ecclesia est vocans
Deus, illic in mundo et apud impios silet Deus. Turca ne unam quidem
literam habet, qua probet ista, quae facit, iuste fieri. Ibi non est
vocans Deus. Sic Papa et Caesar nihil audiunt, sunt in silentio. Nos
autem habemus vocantem Deum, quia aperuit se nobis, ut habeamus
visibilem, sensibilem et appraehensibilem Deum. Habemus Verbum,
Baptismum, Claves, et tamen patimur. Bene est, patiamur sane. Sed servi
erunt Domini, et econtra: Nos manebimus, Ipsi submergentur. Nostri
posteri, qui vere nostri sunt, manebunt etiam hic in terris, ut subinde
aliqui Prophetae ab initio mundi manserunt, et quasi haereditario iure
nobis vocem Dei tradiderunt.

Id argumentum Deus toti mundo voluit proponere, et confirmare hac
historia. Non igitur oscitanter eam legamus, ut prophanam aliquam
historiam: 

[Seite 405]

⌊ite Isaiae: ‘Noli timere, vermis Iacob.’

�, quemadmodum Cain inde nomen sortitus est, quod mater arbitrabatur
se acquisivisse virum illum, quem Deus promiserat victorem peccati et
serpentis. Talis nimirum est mundus, quando iudicat de illis summis
rebus. Ideo rectius formemus iudicium nostrum de iudiciis divinis, quae
sunt stultitia coram mundo. Ipse enim est Esau et fac totum, sicut Turca
et Papa est Esau: Nos sumus spreti et contempti. Sed in verbo et
vocatione possunt haec discerni.

Habent autem tria argumenta, cur tantopere praedicent Esau. Primo est
primogenitus. Deinde est viginti annis expectata proles magno desiderio,
et multis precibus exorata. Tertio est rufus et hirsutus. Quae omnia
faciunt, ut omnes singulare aliquid sibi promittant de illo infante,
contra iudicium divinum.

Sic scilicet solemus nos signa, quae nobis adversantur, et quibus
minatur Deus impiis, interpretari in contrariam partem, quasi sint pro
nobis. Blandimur nobis et consolamur nos, ac si nihil adversi nobis
possit accidere. Sicut Iudaei ante excidium Ierosolimae, cum noctu
aperiretur templum sine manu, quod erat signum vastandam esse urbem cum
templo, et ingressuras gentes in templum sine ullo impedimento, id ipsi
in optimam partem accipiebant. Dominus iam nobiscum erit, dicebant,
ingreditur ad 

[Seite 406]

nos sua sponte. Adeo ratio nostra sui amans est: et quicquid boni
dicitur, ad se trahit. Ut, si quis laudatur, putat id verissime de se
dici. Adeo est homo adulator pessimus, et gnato1� sui ipsius. Ex malis
signis bona colligimus, et mala in alios transferimus.

Sic ista duo signa, quae ipsi putant data esse ad glorificandum
primogenitum, sunt valde mala, esse rufum et hirsutum. Rubedo enim in
scriptura sancta significat sanguinariam iusticiam, pilositas autem
crudelitatem. Sicut econtra candor, lux, albedo sunt bonae
significationis. Hic igitur significatum est in ipsa nativitate: quod
omnes, qui ex sanguine sunt, sanguinarii sunt implacabiliter et sine
misericordia crudeles. Deinde hirsuta cutis fallax est, et significat
hypocrysin. Haec certe sunt pessima signa, et contraria rationi, ideo
ipsa in suum commodum et meliorem partem rapit.

Observemus autem, quod in corpore Satanae sunt pilosi et abominabiles
hypocritae. Quia mendax cutis est pilosa cutis. Naturalis autem cutis
non debet esse hirsuta. Deinde rufus color ad homicidas pertinet. Ista
duo portenta sunt in Ecclesia et corpore Diaboli, scilicet mendacium et
homicidium. Verum non agnoscunt illi has notas, sed gloriantur de [Joh.
16, 2] iustitia et misericordia. Sicut Christus inquit Ioannis 16.:
‘Qui interficiet vos, arbitrabitur se obsequium praestare Deo’. Num
ergo is hirsutus et rufus videtur, qui Christum et suos occidit? imo
candidissimus, ut Sol, et omnibus stellis splendidior. Nihil apparet
hirsutum in hypocritis: sed summa iusticia, religio, veritas. Diligenter
igitur notandum est, quod Esau adfert secum signa vera et propria
Ecclesiae Diabolicae, cuius ipse caput describitur. Alter Iacob non est
rufus, sed glaber et candidus.

Ad hunc modum pinxit Deus hanc historiam non solum promissionibus, sed
etiam signis, ad confirmandam illam sententiam. Quod caro sit morti et
Diabolo subiecta, quantumcunque potens, magnifica et millies maior, quam
Turca, aut omnia regna. Sed Iacob et vere pii in mundo sunt nihil, Illi
sunt omnia. Differentia autem haec est. Apud nos est vox. Illic est
silentium. Vocat autem Deus ea, quae non sunt, ut sint, et destruit ea,
quae sunt, ut nihil sint. Quia verbum Dei maius est, quam infiniti
mundi. Non igitur sine singulari consilio proposuit Deus clarissima ista
duo signa, quae in omnium oculos et aures incurrerent. Esau est factum
et opus, quod Deus fecit. Nos non sumus Esau: prorsus nihil sumus. Sed
historia haec contrarium docet, et nos potenter confirmat: Omnia
scilicet mundi et Esau esse nihil. Solum Dei verbum esse omnia.

Est et hoc observandum in hoc loco, cum Isaac signa et nativitatem
filiorum non statim intelligit secundum sententiam promissionis: quod
sancti non semel et subito omnia discant aut intelligant. Sicut supra
quoque 

[Seite 407]

audivimus Abraham et Saram coactos proficere et progredi, nec statim
promissionem divinam perfecte intellexisse. Usu igitur proficiunt sancti
de claritate in claritatem. Abraham putabat se habiturum prolem ex Sara.
Sed ubi videt eam effoetam et sterilem per aetatem, ducit Hagar: et eam
pro matre seminis habet, donec de novo, interpete spiritu sancto,
exponatur promissio, quod Sara sit futura mater seminis promissi. Sic
patres in dies magis ac magis exercitati et progressi sunt. Sicut Petrus
monet: [2. Petri 3, 18] ‘Crescite in eo’ etc. Non pervenerunt statim
ad perfectam et absolutam cognitionem, sed varius usus et experientia,
variae tentationes et pericula erudierunt eos. Ita hic Isaac et Rebecca
audiverunt futuros duos populos et maiorem serviturum minori. Ibi sic
ratiocinati sunt: Qui primogenitus est, haud dubie est maior. Et putant
iam debellatum esse in utero matris. Ideo priorem vocant Esau, id est,
Poëtam sive factorem omnium, quasi dicant: Iacob debuisset esse maior,
sed in utero superatus est divina ordinatione a fratre, qui prior
egressus est, et est ornatus istis duobus signis. Ideo de Iacob non
dicitur: Vocaverunt nomen eius, sicut primogenitus communi omnium voce
Esau appellatur, sed pater vocavit: Et nomen quidem habet a planta,
quasi dicas, supplantatorem vel conculcatorem. Et tamen est magis
optativum, quam indicativum. Esau indicativum est, non optativum. Ipse
faciet ea. Sed quia is, qui maior in utero fuit, Iacob, factus est minor
in nativitate, et victus est a maiore. Ideo cogitavit pater: Det Deus,
ut fias supplantator. Sicut adhuc ex gestu apparet te voluisse
supplantare maiorem: siquidem eius calcaneum praehendisti, sed divina
vox invertit. Itaque optat eum hoc esse, quod voluit. Conculcatorem, non
quidem fratris primogeniti et victoris illius, sed gentium et aliorum
populorum.

Sic ego puto intellexisse Isaac promissionem et nativitatem duorum
filiorum initio. Non enim fuerunt tam sancti et perfecti patres, sicut
Monachi de Augustino et aliis sanctis somniant, quos fingunt
perfectissimos. Et est exemplum, quod testatur sanctos patres crevisse
in cognitione, ut omnes pios subinde crescere necesse est. Propterea
enim permisit eos labi et errare Deus, ut sciremus haesisse in eis
imperfectam cognitionem, fidem, charitatem, sicut postea gravis admodum
lapsus Isaac describetur.

Eiusmodi exemplis nos erudimur non credendum esse ulli homini,
quantumvis sancto: sed respiciendum esse ad vocantem, et ad eius verbum.
Studia autem verbi non sunt nec debent esse unius aut alterius anni:
quia res est infinita verbum Dei. Adversarii clamant: Ambrosius,
Augustinus sic vel aliter docuit. Sed nihil illi ad nos, nisi attulerint
vocem Christi. Quicunque ex illis clarius habet verbum et vocem illam:
illum malim sequi, quam Augustinum aut quemvis alium. Sicut Augustinus
clarius docet et dexterius tractat scripturas sanctas, quam Ambrosius,
ideoque 

[Seite 408]

⌊ri 1.: ‘Habemus firmiorem Propheticum sermonem, cui benefacitis
attendentes, quasi lucernae lucenti in loco caliginoso, donec dies
illucescat, et Lucifer oriatur in nobis.’

Non enim tam perfecte et integre addisci potest, quam in se est
perfectum et purum. Quia adhuc haeret in nobis sensus carnis, qui
expurgatur tentationibus, ut lux subinde clarior fiat.

[25, 26b. 27] Sexagenarius erat Isaac, cum illi nascerentur: quibus
adultis factus est Esau vir gnarus venandi et vir campi. Iacob autem,
vir integer, habitabat in tabernaculis.

Moses ideo annos aetatis Isaac recenset, ut significetur et commendetur
purissima castitas eius, qua vixit cum Rebecca 20. annis. Deinde etiam
expectatio prolis tam longi temporis usque ad desperationem indicatur.
Multis itaque tentationibus exercitati sunt sanctissimi coniuges. Non
ociosi, nec furiosi in libidinem fuerunt, sicut hodie ignavum genus
hominum huius postremi saeculi solet. Fuerunt item peregrini, et nihil
proprii habuerunt, sed vagati sunt hinc inde magna pacientia et
humilitate. Sicut supra dictum est de Abrahamo: quae omnia huc
pertinent.

Huc usque autem superstes Abraham fuit, et vixit cum nepotibus istis
quindecim annis, sed vita eius multo brevior fuit, quam reliquorum
Patriarcharum. Non dubito autem fuisse pueros eximiae indolis: Uterque
enim educatus est et institutus ab ipso Abrahamo in obedientia et
reverentia non parentum tantum, sed etiam Patriarcharum. Fortassis etiam
interpres fuit promissionis huius Abraham, et cum aliis voluit Esau
factum maiorem per victoriam Dei in utero, cum fuisset minor. Amplius
non intellexit aut vidit, quia moritur, antequam mores et studia
utriusque inspiceret.

� Neque enim dubium tum fuit, quin Esau sit primogenitus, et competat
in eum promissio illa, quod sit maior, et dominari debeat: Iacob vero
servire tanquam minor. Sed haec est descriptio duorum fratrum per
Antithesin, in qua ita describitur Esau, quod sua culpa et meritis suis
se privaverit maioritate, adeoque brevi 

[Seite 409]

futurus sit minor. Iacob vero econtra dominium et maioritatem adepturus.
Est enim Esau vir gnarus venandi et vir campi. Scilicet dominus Poëta
et factor ille securus est, et inflatus propter primogenituram, et
paulatim cadit de promissione et spiritu in gloriam carni. Audit enim,
quod sit sacerdos et dominus: Inde statim oritur contemptus fratris et
donorum spiritualium, et sequitur superbia carnis. Contra Iacob modestus
est, humilis, quietus et simplex, non effert se immodice, nec quaerit
gloriam: Jst der sacktreger und wassertreger. Estque hoc initium
horribilis lapsus Esau, et imago totius mundi, qui sic ruit a spiritu in
carnem. Contemnunt enim modica, humilia, luctuosa, periculosa, vexationi
et molestiis exposita: Et quaerunt gloriam, quaerunt pacem, opes et
amicitiam potentum.

Sed non sentit initio casum suum Esau, donec benedictione spoliatur.
Interim suberbit, non curat aut colit patrem: ducit uxorem de Cananaeis,
et nimium confidenter praesumit se tantis bonis non posse excidere. Qui
mos perpetuo est omnibus hypocritis et praesumptuosis. Sicut dicitur
[Ps. 10, 6.11] Psalmo 9: ‘Dixit in corde suo: Oblitus est Deus,
avertit faciem suam, ne videat in finem.’ De piis dicunt: Sunt
haeretici, maledicti: nos sumus filii regni, sumus Ecclesia et populus
Dei. Sic omnibus temporibus omnes haeretici, omnes adversarii verbi
certissimi sunt et securissimi de Dei beneplacito. Quin adeo late hoc
vicium patet, ut verbis explicari non possit. Sic Sacramentarii initio
clamabant: Est certissima veritas. Quia inflantur illi omnes successu
carnis et earum rerum, quas caro quaerit, ut sunt gloria, maiestas,
potentia, applausus populi, et offenduntur stultitia et infirmitate
spiritus. Ideo Esau quoque arrogavit sibi Episcopatum et summam
gubernationem in Ecclesia Abrahae: non multum curavit obedientiam
matris, ut Iacob. Quia servile videbatur obedire matri in istis
leviculis et domesticis actionibus, quae ad servos pertinent et ad
Iacob. Ego sum dominus cogitavit. Jacob muss wasser holen, Sum Dominus
in utroque ordine: Iacob est servus meus. Ideo plane securus est, et
deligit genus vitae non molestum aut laboriosum, sed iucundum et
splendidum. Et factus est Esau, inquit Moses, vir gnarus venandi et vir
campi. Non ut esset agricola in campo: quanquam habuit haud dubie fundos
et possessiones: sed est Antithesis et collatio studiorum utriusque
fratris. Esau exercebat se in agris venando et equitando et bellando.
Quid Iacob? Erat simplex et integer, habitans in tabernaculis. War ein
mann, der sich fein still hielt.

Impossibile autem est, quin et in alia multa vicia prolapsus sit Esau.
Venator enim etiamsi ab aliis flagitiis et peccatis cavet, tamen
indignatione et impiis execrationibus saepe peccat, quando non succedunt
omnia ex animi sententia. Et quandocunque gloria carnis sumus
circumdati, versamur in [Ps. 62, 11] certo periculo. Ideo opulentos
monet Psalmus: ‘Si adfluunt divitiae, nolit [Hiob 31, 24] cor
apponere.’ Et Hiob de se praedicat. ‘Si putavi aurum robur meum 

[Seite 410]

et obrizo dixi fiducia mea’ etc. hoc est, Ego non superbiebam in copia
auri et opibus, nec contemnebam alios. Item: ‘Si comedi buccellam meam
solus, et non comedit pupillus ex ea’, etc. Opes igitur periculosae
sunt. Et in Euangelio appellantur spinae et Mammon iniquitatis. Et si
Spiritus sanctus non adsit, dives non est de illorum numero, qui lugent.
Sed incedit in sua opulentia, et certissime in superbiam et contemptum
Dei ac hominum incidit, ponit carnem brachium suum, adorat Mammona pro
Deo, [Matth. 6, 24; vgl. Sir. 41, 26] et sic fiunt idolum opes. Ideo
Christus inquit: ‘Non potestis Deo servire et Mammonae.’ Et vetus
dictum est Germanorum: gut macht mut.1� Neque tamen id opum vicio fit,
sed carnis, quae superbit et contemnit alios.

Secundo. Caro ultra illam superbiam et idolatriam addit furtum et
rapinam. Tum scilicet, quando non sequitur exemplum Hiob: non dividit
sua pauperibus, non vestit nudum, non alia officia charitatis praestat.
Caro enim adeo diligit et asservat opes, ut nec ipsi divites iis
fruantur. Primum igitur fiunt divites idolatrae contra primam tabulam.
Secundo fiunt iniusti in proximum, raptores et fures: Quia debent dare,
et tamen non dant pauperi. Quidam dant, sed hac conditione, ut eos, qui
accipiunt, sibi habeant obnoxios, hoc est, dant maligne et superbe, non
simplici oculo, sed ut adorentur et praedicetur.

Difficillimum igitur est diviti esse iustum et pium. Quia coniunctae
sunt cum opibus idolatria et contemptus fratris. Quid quod saepe a
manifestis flagitiis non abstinent, insidiantur aliorum bonis, vim
faciunt pupillis: et non solum privative rapiunt, sed etiam positive.
Hinc avari et usurarii extiterunt, quae vitia etiam legibus civilibus
culpabilia sunt. Sed loquor tantum de divitibus, qui abstinent a
positivo furto, id est, commissionis furto, et committunt furtum
omissionis, hoc est, quando non dant pauperibus, non agnoscunt opes esse
dona Dei, non sunt grati. Id omnium divitum proprium est, nisi adsit
spiritus sanctus. Sicut in Hiob, in Davide et aliis piis regibus erat,
qui omnes abundabant opibus. Sed David inquit: [Ps. 62, 11] ‘Si
affluunt opes, noli cor apponere.’

Caeterum commune periculum divitum est peccatum omissionis, cum non
subveniunt inopi et egenti. Cum tamen severe praeceperit Deus: [Jes. 58,
7] ‘Frange esurienti panem tuum, et egenos vagosque induc in domum
tuam.’ [Luk. 12, 48] Si non feceris, audies tristem illam sententiam:
‘Cui multum datum est, multum quaeretur ab eo.’ Periculosissimum
itaque est esse divitem.

[Jes. 53, 9] Et Esaiae 53. divites pro impiis ponuntur. Propterea quod
remoto spiritu sancto, pietate et fide, nihil discriminis est inter
divitem et impium. Impius rapit Deo suam gloriam, non agit Deo gratias,
postea pauperi negat auxilium. Idem facit dives, qui est sine fide, ideo
est impius.

[Seite 411]

Sic igitur Esau, anhelat ad gloriam carnis, ad potentiam, sapientiam
propter primogenituram: non vult servili conditione acquiescere, ut
frater Iacob. Deligit studium venandi et equitandi, in quo non potuit
versari sine peccato etiam commissionis, praesertim in venatione. Sicut
nostri Principes non solum omissive, sed gravissime et commissive
peccant suis venationibus. Miseris colonis segetes et agros vastant: nec
licet ulla ratione abigere feras ex hortis aut agris. Sed impune
grassantur, et depascunt arva magnis laboribus culta. Ibi non solum
cessat auxilium et defensio, sed etiam infertur iis damnum, quibus
debetur auxillium. Itaque veniet tandem Turca aut alius venator, qui
Principibus Germaniae et retia et vanabula excutiet.

Haec ideo dico, ut sciamus venationem non esse sine magnis peccatis. Ac
a multis disputatum est, an sit venatio legitima aut iusta. Per se
quidem non est mala, et potest eius studium pium et bonum esse.
Cuiusmodi in illustrissimo Principe Saxoniae, Friderico Electore,
vidimus. Is ita venabatur, ut nemini obesset, pluribus prodesset magis.
Si quando vel exiguum damnum datum intelligebat, solvebat id duplo.
Saepe etiam rusticis aliquot modios frumenti distribuebat, ut esset,
quod ferae depascerent. Id dignum est bono et laudato principe. Non enim
Regalia principibus eripere volumus, quod in seditione anni 1525.
rustici conabantur.

� Deinde etiam honesta voluptas est et oblectatio, quae est concessa
his, qui utuntur ea sine iniuria et pernicie subditorum. Sin aliter fit,
res pessima et noxia est venatio.

Vereor autem Esau, quia totus in carne fuisse praesumitur, saepe officii
oblitum, et multa peccata commissionis et omissionis commisisse. Sed
quia est primogenitus, et patri unice dilectus filius, ideo nihil
peccat, nihil inique aut iniuste agit eorum etiam, quae sunt
iniustissima. Quanquam patrem, si quid peccavit, celavit haud dubie, et
potuit quidem, cum esset Princeps in domo et familia.

Iam et alteram partem Antithesis videamus. (‘Iacob autem vir THAM,
habitabat in tabernaculis.’) Omnes verterunt (THAM) simplex, alber,
cum tamen Hebraeus textus non hoc velit. THAM enim non significat
simplicem mente et intellectu, hoc est, sine solertia et industria: sed
voluntate simplicem, rectum, integrum, candidum. Eadem vox est in [Ps.
119, 1] Psalm⌊o 119. ‘Beati immaculati.’ Iacob enim non fuit
stolidus. Sicut 

[Seite 412]

postea apparet, cum a fratre emit primogenita. Lyra etiam sic
interpretatur, sine plica dolositatis, non simplex propter defectum
industriae. Talis non fuit Esau. Sed fuit voluntate multo inconstantior
et astutior, quia duxit gentiles uxores, et mixtus est Cananaeis.
Venatores non sunt integri, saepius accommodant sua studia ad
diversitatem temporum, rerum et personarum. Iacob autem est simplex et
constans, non flectitur personis, nec mutatur casibus, et tamen non est
stultus. Haec est pulchra collatio.

Secundo Iacob non est vir campi, non sequitur politica et carnalia.
Quanquam politica possunt pie et recte administrari, sed fuit totus et
frequens in tabernaculis, id est, mansit domi apud patrem et matrem, et
iis serviit. Ac Lyra recitat sententiam Iudaeorum de tabernaculis, quam
valde probo: Quia sumpta est a Patribus. Dicunt enim intelligi non
oeconomica tantum tabernacula, sed etiam Ecclesiastica. Cuiusmodi Mosis
tabernaculum dicitur, et tabernaculum sacrum intelligitur. Nos vocamus
Templa et Scholas. Eo autem tempore nulla erat differentia
tabernaculorum sacrorum et oeconomicorum. Abraham habuit in suo
tabernaculo domum Dei et Ecclesiam. Sicut hodie quilibet Paterfamilias
pius et bonus erudit suos liberos et familiam in pietate. Ideo talis
domus vere Schola est et templum. Paterfamilias est Episcopus et
sacerdos in sua domo. Sic tabernacula illa, in quibus versabatur Iacob,
erant sacra, ibique primum quaerebat regnum Dei. Econtra Esau quaerebat
mundi regnum, ideo utrunque amisit, mundanum et spirituale. Quia Canon
generalis et perpetuus est: Qui primum quaerunt regnum Dei, iis etiam
reliqua adiiciuntur. Rursus qui sua commoda et panem quotidianum ante
regni Dei curam auferre volunt, illis continget contrarium, ut regnum
Dei cum corporali simul amittant.

Ergo Iacob ad tempus fuit minor et inferior fratre. Sed haesit eius
animus et fiducia tota in Deo, et fuit bonus et pius iuvenis, frequenter
et lubens visitavit templum et scholas, didicit verbum et bonos mores,
audivit conciones Patriarchae Sem et aliorum. Sicut Hebraei annotarunt,
et ex Patribus hauserunt, quod locus iste debeat intelligi de
tabernaculis Sem et Eber, qui vixit 80. annos cum Iacob.

Fuerunt autem sanctissimi viri, qui miro studio verbi Dei arserunt, ac
longe maiorem curam religionis et cultus divini habuerunt, quam nos. Et
tamen nos quoque nostras domos et templa recte tabernacula appellabimus,
quando quis habet domesticam Ecclesiam, et in ea instituit liberos et
familiam ad pietatem et virtutem. Quanto autem ferventiore et alacriore
spiritu tractatur verbum, hoc magis fructificat. Ideo placet mihi glosa
Iudaeorum. Et est hoc exemplum insigne boni et pii iuvenis, qui non
involvit se ante omnia secularibus negociis et carnalibus studiis: non
quidem prorsus neglexit, sed prima cura fuit adhaerere patribus: Sem,
Salah, Eber. Et ex supputatione annorum colligitur Iacob vixisse cum 

[Seite 413]

Eber 80. annos. Cum Sem 46. Cum Salah 23. Ad illos patres haud dubie
Iacob studiose et reverenter se adiunxit, praesertim ad Eber. Sem enim
senio confectus puerum Iacob Patriarchae Eber commendavit. Fuit enim Sem
Pater omnium Ecclesiarum, ut supra cap⌊ite 10. dictum est: [1. Mose
10, 21] ‘Sem, qui est pater omnium filiorum Eber.’ Ideo totus
populus et Ecclesia in eum respexit in ultima aetate ipsius. Eber autem
curavit et docuit Ecclesiam, quia potuit sustinere onus gubernationis.
Libens itaque assentior Iudaeorum vel patrum potius dictis, quod Iacob
fuerit non domi solum in tabernaculo, sed etiam in exteris tabernaculis,
ac praesertim apud Eber et Sem.

Abstinuit autem Iacob a coniugio fere 70. annis. Esau, ut dominus et
totus mundanus, duxit uxores Cananeas quadragesimo anno aetatis suae.
Illae circumstantiae omnes significant Esau immodice elatum propter
primogenituram, contempsisse fratrem, neglexisse tabernacula, ac studiis
illis equestribus et venationum totum fuisse addictum.

Non tamen ita accipiendum hoc est, quasi Esau nunquam fuerit in
tacernaculis, sed nonnunquam visitavit ea cum fratre et aliis. Sicut
hypocritae hoc studiose captant, et volunt videri etiam sanctiores et
iustiores, quam vere sancti et pii. Fuit igitur auditor in Ecclesia
patris, et interdum animi causa et reliquas Ecclesias Eber et Salah
vidit. Sed occulte non magnifecit. Sicut nostrum vulgus Christianorum
contemnit ministerium et sacra. Cur intrarem templum, inquiunt, tamen
domi possum legere, et sic incipiunt paulatim a fastidio verbi, donec
implicentur politicis negociis, et prorsus prophani fiunt. Verum pii
diligenter hoc meminerint. Qui quaerit regnum Dei, invenit utrunque. Qui
negligit regnum Dei, perdit utrunque. Ideo proponant sibi exemplum Iacob
imitandum, ac diligenter audiant et discant verbum Dei. Ubicunque id
docetur, ibi sunt tabernacula Dei. Ac quilibet sibi certo persuadeat: Si
verbum primum omnium habeat, secutura deinde omnia. Quia Deus erat ante
conditum mundum, et per verbum creavit omnia: Itaque verbum Dei facit et
adducit omnia.

Haec igitur est duorum fratrum descriptio. Scriptura sancta laudat et
praefert Iacob in religione et pietate: Esau in politia, quia quaesivit
regnum mundi, quod in eo iure repraehenditur. Ibique videre est, quomodo
declinet, et amittat suam primogenituram propter prophanitatem suam.
Iacob vero eam acquirat propter suam religionem et pietatem. Unde
discamus primum omnium quaerere regnum Dei, non postponere id studiis et
cupiditatibus huius saeculi.

[25, 28] Et dilexit Isaac Esau, eo quod de venationibus illius
vesceretur. Rebecca vero diligebat Iacob.

Haec pars historiae admodum obscura, difficilis et intricata est.
Mirabilem enim differentiam inter duos fratres ponit Moses. Esau a
patre, 

[Seite 414]

Iacob vero a matre diligitur, idque ex diversitate naturarum et
studiorum utriusque oritur. Naturale enim est omnibus matribus, ut
delectentur ingeniis et moribus placibis et modestis. Quia mulieres,
quae bonae sunt et honestae, sunt natura pavidae et mites. Sicut Petrus
eas tanquam [1. Petri 3, 6] infirmiores confirmat, et hortatur, ne
pertimescant ullam perturbationem. Et naturale discrimen est inter
ingenia filiorum et filiarum. Masculi ingeniis ferocioribus praediti
sunt. Filiae amabiliores sunt, ac blande et suaviter se ad parentes
applicant. Ideo Rebecca naturaliter diligebat Iacob, quia erat moribus
placidis et suavibus, ingenio modesto, verecundo et pavido. Quia
reverebatur matrem cum omni observantia, audiebat verbum et conciones,
observabat sanctos patres, quae omnia in adolescentibus mirabiliter
grata sunt et iucunda matribus. Rursus offendebatur ingenio et moribus
Esau horridioribus et asperis.

Sicut autem matres magis amant filios, qui sunt ingeniis placidis, quam
feroculos et audaculos: Ita patres amant filios, qui sunt paulo
alacriores et animosiores: ac propterea ad res gerendas videntur futuri
idonei et acres. Ac decet omnino filios alacriores esse, quam sunt
filiae. Talis erat Esau: et Isaac intelligebat requiri ad gubernationem
animum vigilantem et excitatum, itaque favebat eius ingenio.

Accedebat autem praeter naturam utrique singulari commendatio: Iacob
erat rectae et incorruptae voluntatis, sanctus et studiosissimus
pietatis, ardens desiderio regni Dei. Hoc placet matri Rebeccae, quia
est mulier sancta et pia. Ideo optat Iacob esse primogenitum, et quod
praecipuum erat, promissionem impleri: ut maior serviret minori. Esau
praeter ingenium acre et excitatum habet singulare donum sagittandi, ut
supra de Ismaele dictum est. Id patri placet tanquam ornamentum
conveniens primogenito, qui sustinere debeat gubernationem.

Quia etiam lex naturalis, quae omnibus gentibus nota est, tribuit
dominium primogenito. In iure civili secus statuitur. Sed Esau praeter
legem naturae etiam patrum autoritate et lege divina nitebatur, secundum
quam primogenitus erat dominus. Reliqui autem fratres erant servi. Haec
differentia est studiorum et amoris diversi in parentibus erga geminos.
Apud matrem pietas commendat Iacob, pater vero causam benevolentiae
habet ex lege Dei propter primogenituram. Quanquam mater non tam [1.
Mose 22, 18] primogenituram respicit, quam lineam, et promissionis
haereditatem: ‘In semine tuo benedicentur omnes gentes.’ Hanc in eum
praecipue transferre cupit.

Nascitur autem hoc loco difficilis quaestio, quam supra aliquantulum
attigi. Promissio aperte dicit: ‘Maior serviet minori.’ Esau autem
maiorem esse, omnibus constat, sicut etiam Iacob omnium iudicio est
minor. Si igitur scivit promissionem Isaac, iuxta quam Iacob debet esse
maior, tum plane prudens, sciens et perversus peccavit contra manifestam
promissionem 

[Seite 415]

divinam. Quid hic dicemus? Etsi enim pro se habet legem Dei, quae omnes
primogenitos facit dominos, tamen Deus, autor legis, habet potestatem
excipiendi a lege. Ideo non excusatur Isaac, quod habet legem pro se.
Sed debet primogenituram dare Iacob, et non Esau, iuxta promissionem,
sicut postea terretur, ubi Iacob praeripuit primogenituram, tanquam reus
peccati.

Deinde alia quaestio incidit. Num sciverit illam promissionem Isaac, an
non. Omnes enim fere hunc locum ita tractant, ut videantur sentire, quod
Rebecca promissionem illam apud se continuerit, et caelaverit maritum.
Ideo enim Isaac tam constanter et toto pectore primogenituram filio
Esau, et non Iacob attribuit.

His vero ego non facile assentiar. Supra enim audivimus, quomodo Isaac
rogaverit pro Rebecca, eamque miserit ad Sem. Non igitur verisimile est,
quod oraculum illud Rebecca occultaverit: Praesertim cum nesciret tum,
uter prior esset egressurus. Itaque non dubito communicasse eam cum
marito responsum Sem, qui dixit, quod maior debeat servire minori. Sed
postquam nati sunt, transfert Isaac primogenituram et benedictionem
filio Iacob debitam in prophanum Esau. Id grave admodum et difficile
est. Et pendet adhuc quaestio illa, nec video, quomodo eam expediamus.
Libenter autem hanc sententiam sequerer: Quod Isaac, postquam audivit
oraculum de collisione duorum infantum in utero, cogitarit id sic
intelligendum esse: ut, qui primus egrederetur, in utero superavit
maiorem, cum esset minor. Atque ita depugnatum esse, et impletam
promissionem. Iacob fuit maior in utero, sed promissio divina mutavit
illum ordinem, ita ut conculcator Iacob fieret minor, et posterior in
nativitate.

Haec mihi de quaestione ista in mentem veniunt. Quanquam nihil audeo,
nec volo adserere, sed tamen admodum probabile et verisimile videtur, et
moveor exemplo Ismaelis, quem credidit Abraham haeredem fore, cum adhuc
nihil sciret de Isaac. Haesit in ea sententia, quae profertur [1. Mose
16, 10] cap⌊ite 16.: ‘Multiplicans multiplicabo semen tuum, et non
numerabitur prae multitudine.’ Ibi non alaiter accepit promissionem
istam, quam quod Ismael futurus esset haeres: quia promissio prorsus
generalis est: nec potest clara et certa sententia colligi, donec
interpraetaretur Deus verbum suum. Non ut tu sentis de Ismaele,
promissio intelligenda est, sed de Sara et eius filio.

Sic videtur Isaac totus in ea opinione fuisse, quod filio Esau deberetur
primogenitura. Nec motus est illa morum et ingenii ferocitate, quam
solita est in eo repraehendere mater, sed putavit convenire primogenito,
futuro domino et gubernatori, et si quid esset vicii, speravit per
aetatem et studia emendari, et ipsum ad moderationem quandam adsuefieri
posse. Haec mihi sane de isto facto Isaac cogitare sive divinare libet.
Sin alius 

[Seite 416]

eius animus fuit, et volens ac sciens in Esau benedictionem transtulit:
non facile excusari potest, sicut nec Rebecca, si responsum illud
celavit maritum. Ideo media via ingrediendum est.

Quia vero uterque in sua sententia tam firmiter manet. Mariti enim
simpliciter indicativa est, matris autem est optativa et verior, ideo
disputant porro, Rebeccam peculiari et divino instinctu hunc intellectum
habuisse, quod minor futurus esset maior. Id concedo ego. Sic enim et
Sara supra instinctum spiritus habuit, filium Ismaelem eiiciendum esse.
Neque enim scribitur usquam, aut mandatur aperte, ut eiiciatur, Sed
proprio motu et spiritu id definit Sara. Quia depraehendit in Ismaele
multa, quae pugnabant cum primogenitura, et videt eum persequi istum,
qui secundum promissionem natus erat. Ita necesse est fuisse singularem
instinctum in Rebecca, qui non fuit in Issac.

Caeterum non temere et sine certa causa quivis instinctus accipi debet.
Sunt enim periculosi. Papa dicit instinctum naturae Diaboli gratiae esse
aliquando similem, et eius exemplum ponit historiam tentationum [Matth.
4, 1 ff.] Christi Matth⌊aei 4. Sed verior haec sententia est, quod
Diabolus potest se transformare in Angelum lucis, et mutare in
maiestatem Dei. Oportet igitur accedere ad instinctum illum verbum Dei.
Sicut Sarae instinctus inde nascitur, quod scit se habere promissionem,
et secundum eam se esse matrem veri seminis, quam promissionem Ismael
non habebat. Deinde iudicat arborem ex fructibus: quia persequitur
Ismael filium et verum haeredem, quaerit carnalia, et docet idolatriam.
Is instinctus certus est.

Ad hunc modum fieri potest, ut Rebecca audiverit ex Patribus: Filius
tuus Esau indomitus et ferox est; ideo non erit haeres benedictionis,
visitat quidem templum aut tabernaculum, sed non serio adficitur studiis
pietatis, Iacob vero pius est et bonus: Ideo futurum est, ut fiat maior.
Ibi accedit exemplum et experientia, quia Esau prophanus et deterior
fit, Econtra Iacob quaerit regnum coelorum, et crescit in timore Dei et
aliis virtutibus. Is instinctus etiam bonus et certus est.

Sic igitur semper danda est opera, ut habeamus certum verbum. Aut si non
semper praecedit mandatum Dei, tamen post factum cernitur, qualis fuerit
instinctus. Sicut David interficit Leonem, Ursum et Goliath, sed irruit
in eum spiritus, is fuit instinctus post factum demum visus. Ac tales
habent fundamentum verbum Dei. Aut si sunt sine verbo initio, tamen
postea agnoscuntur et iudicantur fuisse ex Deo. Sicut nobis accidit. Nos
adorti sumus Papam sine verbo, sed iam videmus fuisse illum divinum
instinctum, sine nostra cogitatione et consilio. Sed de his alias. Iam
porro init consilium Rebecca, quomodo acquirat Iacob primogenituram.
Esau plane securus est, ac putat se extra omne periculum esse, siquidem
sit primogenitus ac dominus. Sed iam sequitur occasio, qua prorsus
amittit primogenituram.

[Seite 417]

[25, 29.30] Coxit autem Iacob coctionem, et veniebat Esau de campo, et
erat fessus. Et dixit ad Iacob: ciba me, quaeso, de rufo, de rufo isto,
quia fessus sum: et hinc vocatum est nomen eius Edom.

ἄθεοι, Epicurei et amentes. Testantur id exempla etiam summorum
hominum. David erat vir sanctissimus et ardentissimus in cultu Dei, sed
quam levi momento in adulterium, in caedem et blasphemiam impellitur.
Quia stertere in verbo Dei est, aperire Diabolo fenestram. Itaque nobis
mandatum est, ut vigilemus. Sicut [1. Petri 5, 8] scriptum est 1.
Pet⌊ri 5.: ‘Sobrii estote et vigilate, quia adversarius vester,
Diabolus, tanquam Leo rugiens circuit, quaerens, quem devoret.’ Et
[Eph. 5, 15] Ephe⌊siorum 5.: ‘Videte, fratres, quomodo caute
ambuletis, non quasi insipientes, sed ut sapientes, redimentes
occasionem.’ Ex oscitantia et negligentia in rebus sacris saepe maximi
lapsus et horribilia peccata extiterunt.

Quin et in rebus prophanis plurimum momenti est in vigilantia: et in
servanda aut negligenda occasione. Sicut Turcae in omnes occasiones
intenti sunt, ideo brevi tempore multas victorias adversus nos
obtinuerunt. Noster Imperator habuit occasionem rem praeclare gerendi
contra Turcas: Anno 1532 ad Viennam. Sed ea neglecta, nunc frustra alias
captamus.

Proinde animos nostros ita assuefaciamus, ut toto corde primam tabulam
diligamus. Si est eundem in campum, sive aliqua alia oeconomiae aut
politiae administratio suscipienda: Prima omnium et praecipua cura sit
regni Dei, quo neglecto videmus, quam misere cadat Esau, ut nunquam
resurgat. Iacob econtra crescit, et fit primogenitus pulcherrima
occasione. Esau habet nomen et gloriam, quod sit primogenitus: sed
interim subito et horribiliter ruit, et spoliatur omni gloria et honore.
Noli 

[Seite 418]

igitur stertere, sed sis intentissimus in omnes occassiones, ne amittas
negligentia tua dona et regnum Dei. Propterea enim scriptura hoc
exemplum proposuit, non tanquam frigidam et mortuam historiam: sed quae
nos erudiat, et admoneat de praesenti rerum et personarum statu omnibus
saeculis.

Vult nos spiritus sanctus istos duos fratres habere perpetuo ob oculos
et in proverbio quotidiano. Omnibus enim temporibus aut Esauitae aut
Iacobitae sumus. Esau est sanctus et religiosus in speciem prae aliis
omnibus: et videtur esse possessor et haeres regni coelorum: et tamen
nihil est, quam Esau, hoc est, iustitiarius, operarius et hypocrita, qui
non serio curat religionem. Tantum propter quaestum et ventrem est
religiosus. Nec potest ei nomen Ecclesiae eripi, sicut nos coram mundo
non habemus Ecclesiae nomen: sed habemur pro haereticis et
secundogenitis. Pontificii vero primogenitos se iactant. Ac si etiam
vinceremus Papam cum suis, et triumpharemus in ista doctrina, quae est
verae Ecclesiae propria: tamen ex nobis surgerent sive Papistae, sive
Turci, qui vendicarent sibi titulum Ecclesiae. Sicut hactenus extiterunt
Anabaptistae et Sacramentarii etc. Nec potest aliter fieri. Sic victis
persecutoribus Ethnicis surrexerunt Arriani, qui nomen Ecclesiae
rapuerunt, vera Ecclesia contempta fuit et spreta. Sic semper Cain vel
Abel: Esau vel Iacob, et quidem de eodem stipite et Euangelio salutis
eodem oriuntur.

Esau itaque est Episcopus, fac totum et Ecclesia: et tamen nihil ei
debetur: quia autoritate divina tota benedictio translata est in Iacob,
qui est verus possessor omnium honorum et regni coelorum. Sed hactenus
privatus fuit nomine et dignitate debita, donec frater ipse Esau
mirabilem occasionem eius acquirendae praebet, quae exuperat omnem spem
et cogitationem Iacob. Es hebt sich schlecht uber dem brey, Iacob non
cogitat, quod velit fallere fratrem. Sed fiunt omnia divina ordinatione
et consilio praeter intentum utriusque, Iacob et Esau.

Iacob usitatas operas obit, est in tabernaculo cum Rebecca matre, et ibi
coquit pulmentum, eam simplicitatem vertit Deus in occasionem mirabilem.
Redit enim Esau de campo, fessus ex illa contentione et exercitio
venationis, quod studium placebat patri Isaac, et apparet eum nihil
attulisse ad vescendum. Quia non tantum fessus est, sed etiam esurit et
sitit. Ideoque tam avide petit sibi praeberi de rufo isto, utitur enim
repetitione: ‘Ciba me de rufo, isto rufo.’ Significatur magnus
appetitus et desiderium cibi, ut si quis famelicus dicat; Lass mich mit
dir essen vom karpffen, und eben von dem karpffen, des mich geluestet,
non solum famem et lassitudinem, sed etiam voluptatem et appetitum in eo
notare voluit Moses, quod singulari voluptate spectaverit et appetiverit
rufum istud.

Commendo autem hunc locum Hebraeis grammaticis explicandum diligentius.
Impossibile enim est aliquam linguam ita transferre, ut omnes 

[Seite 419]

emphases et figurae omnium verborum et sententiarum retineantur. Verbum,
quo utitur Esau ad Iacob: HALITHENU tantum hoc loco extat. Quid
significet autem, nec Hebraei sciunt, nec ego. Coniugatio et constructio
aliquo modo significatum ostendit: Quaeso te, ciba me, pasce me, da mihi
comedere. Scriptura sancta non sine causa sic proprie loqui voluit,
potuisset alia dictione uti, quae significaret pascere, alere aut tale
aliquid, sed voluit uti singulari verbo. Rabi Salomo fingit Esau tam
fessum fuisse, ut non potuerit manus ori admovere, et sibi cibum
ingerere. Sed nescio, an recte cum sequentibus conveniat, cum dicit
textus: ‘Comedit, bibit et abiit.’ Sententia tamen haec est, quod
Esau coctum illud, quod Iacob coxerat pro se, sibi praeberi voluit, et
dixit, pasce, vel refrigera me de rufo isto.

Quod additur: ‘hinc vocatum est nomen eius Edom’, neutiquam ociosum
est: quanquam videtur causa nominis satis ridicula et inepta a lente vel
pulmento rufo: sed subest haud dubie maius aliquid. Supra enim cum totus
rufus nasceretur, non vocatus est Edom propter cutem rufam, quae esset
gravior et iustior ratio istius cognominis. Sed vocatur ibi nomen eius
Esau. Iam cum saturatus est rufo pulmento, appellatur Edom.

Habet autem tria nomina. Esau proprium nomen est, quod a nativitate vel
in circumcisione accepit. Cognomen est Edom a rufo pulmento. Tertium
nomen est Seir. Supra coniunguntur ista duo Edom et Seir, et tamen
vocatur Esau. Porro nomen Seir sortitus est sive a monte, in quo
habitavit, qui antea Seir dictus est, Sive a pilositate, quod esset
rufus et hirsutus, forte etiam regio fuit aspera et horrida, quam
tenuit. Hinc populus Idumaeus vocatur populus Seir ab ipso Esau, qui
occupavit montem Seir: sive quod in illa terra habitarunt Seirim, hoc
est, fauni et satyri pilosi, quos nos vocamus die wilden rauhen1�
menner. Utrum vero in ista regione habitarint tales fauni et satyri, an
non, mihi non constat. Alias in Bibliis Seirim pro daemonibus
accipiuntur, qui apparent in specie faunorum.

[25, 31 –34] Dixit autem Iacob: Vende iuxta hunc diem mihi
primogenituram tuam. Respondit Esau: En Morior, et ad quid mihi
primogenitura? Ait Iacob: Iura mihi iuxta hunc diem, et iuravit ei,
vendiditque primogenituram suam ipsi Iacob. Porro Iacob dedit Esau panem
et coctionem lentium. Et ille comedit ac bibit, et surgens abiit:
parvipenditque Esau primogenituram.

Hic magna quaestio oritur de emptione et venditione primogeniturae. Est
enim res sacra, quam nec emere licet, nec vendere. Quaeritur igitur, an
uterque deliquerit: alter vendendo, alter emendo. Lyra dicit Esau
peccasse 

[Seite 420]

vendendo. Iacob vero emendo negat peccassc: quia ordinatione divina
fuerit primogenitus, iuxta sententiam: ‘Maior serviet minori.’ Esau
erat in possessione primogeniturae non debitae: Licet enim ex nativitate
sibi arrogaret: non tamen divina voluntate eam tenebat. Sed quod dici
solet, possidentis conditio ess potior. Ideo non poterat Iacob eum
turbare: et tuebatur se Esau iure humano, divino et nativitate, quae
omnia gemello primogenito attribuunt possessionem et dominium apud omnes
gentes. Lex insuper duplicem portionem in bonis paternis concedit. Nisi
igitur Deus mutasset, et revocasset illud Ius, mansisset Esau
primogenitura integra. Sed quia Iacob divina voce eam ad se pertinere
scit: non peccat vendicando sibi suum ius. Sed bene fecit, quod fuit
intentus in omnes occasiones, ut debitam sibi primogenituram acquireret.

Non potuit autem alia ratione commodiore id fieri, quam per venditionem.
Etsi enim coctum illud vel offa non est precium iustum pro
primogenitura, tamen pertinet ad redemptionem litis, sive ad redimendam
vexationem, ut loquuntur Iureconsulti. Saepe enim usu venit, ut quis
iniuste a Sycrophantis vexetur, qui ipsum in ius trahunt, et vel falsis
testibus adductis, vel aliis technis inventis, bona eius eripere
conantur, tanquam iniuste ab ipso occupata. Ibi qui amant pacem,
quanquam ius suum tueri queant, potius tamen, quam lites sectentur,
pecuniam Sycophantis obiiciunt, ut calumnias eorum defugiant. Ibi valet
id, quod vulgo dicitur: Man muss dem teuffel zwo kerzen aufstecken.1�
Ad hunc modum Iacob offulam rufam dedit, et se a vexatione fraterna
liberavit, qui de primogenitura gloriabatur, ut posthac in pace rem et
ius suum tenere posset. Ista fere Lyra hoc loco adfert satis bene et pie
pro illo tempore.

Supra autem de Simonia dixi2� in historia Abrahae, qui emit agrum in
sepulturam, Gene⌊sis 23. An sit Simoniacus Abraham propterea dicendus,
cum sepultura sit inter res sacras, et rerum sacrarum emptio vel
venditio Simonia dicatur? Sed audivimus agrum illum emptum, fuisse rem
prophanam, subiectam domino carnali. Et venditio agri prorsus civile
commercium est. Non igitur peccavit Abraham, cum emit agrum, et
sepulchrum ibi condidit, alioqui Simoniacum esset, quicquid a
Christianis emitur in usus necessarios: panis, carnes, vinum, quae omnia
in usum sanctorum vertuntur, quod est absurdum.

Caeterum Iura et Canones vocant Simoniam, quando emuntur res spirituales
pro pecunia: Cemiterium venditum dicunt Simoniam, quia est sacrum
Christianis. Item vendere partem Parochiae, aut fundos de beneficiis,
quae vocant Ecclesiastica, Id erat peccatum illud ingens, in quod uno
ore invehebantur Theologi et Canonistae ante haec tempora, et damnabant
Episcopos et Romanenses, qui emebant aut vendebant Episcopatus. 

[Seite 421]

Sed nihil profecerunt suis clamoribus, et nunc ridentur a toto Papatu,
qui repletus est substantialiter Simonia. Ac si tuleris Simoniam ex
Papatu, iam solem inde tulisti. Nihil enim aliud negocii Curtisanis est,
quam ut emant et vendant sacerdotia.

Reformare igitur Ecclesiam Romanam a Simonia est eam funditus vastare.
Ubi splendor et pompa Cardinalium Romanae curiae, si sustuleris
Simoniam? Quin ipsa curia tota funditus intercidet. Numerus enim
Cardinalium nimis magnus est, qui iam devorarunt omnia bona
Ecclesiastica. Agnetis monasterium Romae, quod aluit 160. homines,
Cardinales diripuerunt et absumpserunt. Plena igitur sunt omnia Simonia
secundum ius Canonicum. Et qui volet tollere a Papatu Simoniam, perinde
faciet, ac si velit Diabolum in coelum collocare. Ioannes Huss et alii,
qui eo tempore docuerunt, graviter taxarunt hoc vicium, sed frustra.
Quia curia Romana est damnata res, quam omnes cavere et detestari
debent. Quid igitur de fide et bonis moribus praeciperet? Est
congregatio daemonum et hominum pessimorum Papatus. Ipsi Simoniam
damnant, et tamen vivunt et sustentantur [Off. 18, 4 f.] inde. Ideo
recte monemur in Apocalipsi 18.: ‘Exite de illa populus meus: ut ne
participes sitis delictorum eius, et de plagis eius non accipiatis.’
Collegia omnia sunt Diaboli, ideoque fugiamus, ne fiamus participes
plagae eorum.

Possemus autem aliqua glosa haec eorum furta excusare, ne Simonia
diceretur: quia sunt rapinae civiles. Nec est aliqua differentia inter
talem. Simoniam et civilem occupationem. Non aliter atque nobiles hodie
videmus certare inter se rapiendis fundis, praediis et pagis. Nostra
quoque beneficia [Micha 1, 7] et stipendia, quibus fruimur, sunt
Simoniace parta, ‘de mercedibus meretricis congregata sunt’, ut
Micheae 1. dicitur. Sed si ipsi diripiunt bona Ecclesiae, non in usum
piorum sacerdotum, sed ad luxum et pompam vertunt, nos in verum usum
vertimus, scilicet ut alantur ministri Ecclesiae, et conserventur
scholae. Itaque nihil curamus istam Simoniam. [Luk. 19, 22] Sed quia
ipsi se gravant suo iure Canonico, dicimus eis: ‘Ex ore tuo te
iudico.’

Vera autem Simonia est venditio et emptio rei spiritualis pro pecunia,
Ut si quis velit gratiam, fidem, charitatem, miracula, virtutes spiritus
sancti, [Apg. 8, 19] quibus ornatur Ecclesia Dei, mercari, id quod Simon
conabatur Act⌊orum 8. Non quod res ipsa possit tradi, emendo aut
vendendo sacra. Spiritus sanctus enim non dat sua dona pro pecunia: Nec
Deus accipit pro remissione peccatorum, pro vita, oculis, sensibus et
omnibus beneficiis aurum et argentum. Sed divina munificentia dispergit
super gratos et ingratos dona sua: tantum requirit gratiarum actionem,
ut dicamus: Benedictus Dominus Deus in donis suis. Ut tribuatur ei
divinitas, hoc est, ut agnoscamus eum Deum, quem confiteamur toto corde,
ore et opere, quod sit creator. Neque enim aliud precium pro tantis
donis potest persolvi.

[Seite 422]

Sed studium et voluntas emendi aut distrahendi sacra spectanda est, ut
Simonis studium et Simoniacum: quia optat fieri posse, ut numerata
pecunia accipiat spiritum sanctum. Talis etiam sensus horum verborum
est, quando oramus, ut glorificetur Deus, servetur regnum ipsius. Deus
non potest confundi, aut ignominia adfici: quia substantialiter est ipsa
gloria, potentia et bonitas. Sed stustium et voluntas nostra talis est,
ut Deum non esse, et gloriam eius confundi cupiamus. Idque declaramus
erga verbum et Sacramenta. Si possemus Deum ea iniuria aut contumelia
adficere, qua verbum et Sacramenta ipsius adficimus: ne tum quidem
abstineremus. Vera igitur Simonia est mercatura, quae exercetur in verbo
Dei, in Sacramentis, in Ecclesia et Sanctis. Hanc non intellexit Papa,
neque hodie intelligit: quanquam in ea totus Papatus submersus est, et
fuit multo ante, quam fieret Simoniacus secundum iura: quia vendebant
coelum, remissionem peccatorum, gratiam et spiritum sanctum pro
operibus. Hinc tanta multitudo templorum, coenobiorum, missarum,
indulgentiarum, ordinum sacrorum: quibus operibus gratiam divinam mereri
voluimus.

Hac ratione fecerunt ex Deo mercatorem, qui conferat regnum coelorum non
gratuito, sed pro precio et meritis. Etsi enim gratis offert: tamen
gratuitum beneficium reiiciunt, et conferunt centum aut mille aureos ad
aedificationem Coenobiorum, Templorum et similia, quibus redimant
gratiam et beneficia divina. An non id est mercari gratiam et
remissionem peccatorum? Ac talis fuit Papa, quando fuit optimus, et hoc
genere Simoniae replevit totum orbem terrarum, adeo ut mundus nihil
aliud sit, quam sentina Simoniae verae. Quid aliud enim faciunt
Collegia, quam quod accipiunt pecuniam, et habent quaestum pro pietate?

� Papa mulget hircum, populus supponit cribrum, ut in Proverbio
dicitur.2� Etsi igitur possibile esset, ut Papa reformaretur, ut
repurgaretur crassa Simonia, tamen non possunt repurgari a vera Simonia,
quia haec est anima Papae. Sicut illa substantia corporis est: ita
corpore et anima est Simoniacus, sublata autem Simonia, quicquid est
pomparum, splendoris et dignitatis Pontificiae, id totum tolletur, et
manebit tantum Episcopus Romanus.

Videre igitur est, quantum sit periculorum et malorum in Papatu, quanta
vorago, quam horribiliter absorptus sit totus mundus per primatum Papae.
Ideo odio perfecto debemus illam bestiam odisse. Et tamen adhuc pugnant,
ut primatus ei maneat salvus et integer, sed hoc quid esset aliud, quam
reddere animam Simoniae? Horribilis certe et blasphemia 

[Seite 423]

et abusus nominis Dei, qui aeterna damnatione punietur. Huc enim
rapuerunt Verbum, nomen Dei et Ecclesiam: et tamen nihil fuit emptum,
tantum finxerunt talem esse Deum, qui velit vendere gratiam. Studium et
voluntas est Simoniaca, sed proprie est cribrum et hircus.

Naturaliter tamen hoc malum cordibus omnium hominum insitum est. Si Deus
vellet vendere gratiam, citius et libentius acciperemus, quam cum gratis
offert. Antea cum regnaret Simonia, omnes homines erant avidissima ad
aedificanda infinita Monasteria et templa, quia erat venditio et emptio
regni coelorum. Nunc cum gratis offertur et dicitur: Deus misit filium
suum in carnem, ut omnibus credentibus donet vitam aeternam. Tu nihil es
meritus, gratis dantur: liberatio a morte et a peccatis, Spiritus
sanctus et regnum coelorum. Hanc misericordiam et munificentiam divinam
mundus contemnit. Prius cum doceremur, quomodo gratiam nostris operibus
emereri possemus, ibi certatim omnes omnia studia et opes conferebant.
Sicut hoc parvum oppidum Witeberga singulis annis 1000. aureos dedit
Monachis.

Ubique sententia Ambrosii celebratur admodum perniciosa: Regnum [Luk.
16, 9] coelorum est pauperum, ex dicto Christi: ‘ut recipiant vos in
aeterna tabernacula.’ Hoc dictum sicut novacula acuta omnium animos
penetrabat. Si divites volunt salvari, emant a pauperibus, clamabant:
pauperes vero sunt fratres minores, et alii religiosi fratres, illi
habent regnum coelorum, ab illis oportet te emere.

Quid igitur monstri, portenti et prodigii hoc est, quod mundus
redemptionem a peccato, morte, inferno, per Christum gratuito oblatam
aspernatur? Si Simonia iterum regnaret, liberaliter omnes opes suas
profunderent. Sed cum nos docemus ex verbo et mandato Christi: Accipe
gratis, et da gratis parochis, ministris, scholasticis, surdis narratur
fabula. Imo spoliant eos, quos ornare et iuvare debebant. Nonne
horribiles hi furores sunt tenebrarum? Sic igitur omnis homo est
Simoniacus, et tamen non potest fieri aliqua venditio talis. Neque enim
ulli hominum, nec Monachis pro suis votis aliud dedit Deus, quod flammas
inferni et cruciatus aeternos.

Videre autem est, quam sit misera et periculosa res, lapsum esse a
capitali sententia de iustificatione fidei absque operibus. Ea enim
obscurata et extincta totus mundus fit Simoniacus. Sic Turci etiam
nituntur Deum placare suis operibus, et emere spiritualia pro pecunia et
pro meritis. Ideo Simonia est in nomine, ut illa, quae in iure Canonico
describitur. Nihil enim redimunt nec impetrant precio et meritis, sed
studium illud et voluntas radices egit in profundo cordis humani, qua
omnis homo naturaliter est Simoniacus, qua vellet talem Deum esse, qui
placaretur operibus et meritis humanis, cui posset obiicere: multa feci,
multum ieiunavi, haec respicias, et vendas mihi salutem et vitam
aeternam. Sed non agnoscit Deus, nec audit tales operarios iniquitatis.
Et proponit suam 

[Seite 424]

[Eph. 2, 8.9] voluntatem in doctrina Apostolica: ‘Gratia et gratis
iustificati estis absque omnibus operibus.’ Illa gratia sublata nihil
discriminis amplius est inter Turcam et Papam, Ethnicos et Iudaeos,
omnes sunt Simoniaci et caprimulgi, Bockmelker.

Canonistarum Simonia levior est et corporalis tantum, quae referenda est
ad civilem rapinam. Sed quando Papa accipit a Regibus et Monarchis
coronas, civitates, regiones, ut recordetur eorum in missa, cum speciem
pietatis prae se fert, et vult videri optimus, ibi est pessimus et totus
Simoniacus. Illic enim exemplo tantum nocet, et confitetur Simoniam
rapinis civilibus, Hic non fatetur peccatum, sed laudat et praedicat
iusticiam ac religionem. Haec itaque monere volui, ut intelligatur, quae
sit vera Simonia, et ut maneamus in pura doctrina, quae tradit, quomodo
donaverit nobis Deus filium suum, et per ipsum omnia bona coelestia et
spiritulia, quae mundus precio redimere, non gratis accipere vult.

Redeamus ad historiam. Apparet Iacob ursisse emptionem: ita ut non
possit excusari et liberari crimine Simoniae, quia aperte dicit:
‘Vende mihi primogenita tua.’ Quo iure igitur hoc postulat, et
tantum peccatum committit, ut conetur emere benedictionem, quae est
spiritualis, et pertinet ad Christum et ad res futuras, quae omnes sunt
sacrae, et ad futuram vitam spectant? In hac vita sunt omnia profana et
polluta. Sacramenta autem et res sacrae non propter praesentem vitam
institutae sunt, sed ideo, ut sint praeparatio quaedam sacra rerum
futurarum. Euangelio enim praeparor, renascor, innovor ad futuram vitam.
Non est mihi traditum, ut inde ditescam. Qui autem pastor est, et ideo
hoc administrat, ut opes et gloriam huius seculi acquirat, est
Simoniacus. Sic Baptismi usus is est, ut ex gremio matris et ex
sepulchro transferar et reponar in paradisum, ex morte in vitam. Non
igitur quaero ibi gaudia et voluptates mundi. Sed ita utor donis
spiritualibus, ut, cum cessant corporalia, ex hac vita ad aeternam et
immortalitatem deducar. Qui ideo pastorem agit, ideo absolvit aut sacra
administrat, ut inde gloriam et potentiam consequatur, Simoniacus est
iuxta crassam illam definitionem Canonistarum. Non est de illorum
numero, qui subtiliores sunt, et vitam aeternam operibus mereri volunt.

Sed cur Iacob postulat, ut sibi vendatur primogenitum? et cum velit
emere, sequitur esse negociationem. Respondeo: Iacob animadvertit
occasionem illam, qua posset adipisci primogenituram, et ea uti voluit.

Deinde frater Esau de numero illorum est, qui crasse Simoniaci sunt, hoc
est, nihil aliud in spirituali benedictione quaerebat praeter ventrem.
Quia non visitavit tabernaculum, sed contempsit cultum Dei. Modica
primum neglexit, donec in contemptum maiorum bonorum incidit, sicut Cain
primogenitus. Non intellexit Esau magnitudinem benedictionis, ideo 

[Seite 425]

pro praesentis saeculi bonis et voluptatibus eam vendidit: ita ut coram
Deo revera primogenitura et omnibus bonis privatus sit. Ideo Iacob in
praesentem occasionem intentus fuit, et cum fratre certum precium pactus
est, ne porro aliquid turbarum aut incommodi a fratre propter
primogenituram obiiceretur.

Sic hodie Papa habet nomen Ecclesiae. Nos non habemus. Scimus autem nos
vere Ecclesiam esse, quia habemus verbum, Sacramenta et claves, quas
Christus post se reliquit, non ut serviant nostrae potentiae et
cupiditatibus huius vitae, sed ut praeparent nos ad adventum filii Dei.
Ideo sumus vera Ecclesia.

Papa econtra nomen et titulum hunc sibi arrogat: quia est in
possessione, et iactat se successorem esse Petri et Pauli. Iam si sic
cum Papa pacisci velim, dabo tibi tot millia aureorum quotannis, et
sinas me libere et sincere praedicare Euangelium. Essetne illa Simonia?
Non. Quia ego non emo, quod antea habeo, scilicet legitimum usum
Sacramentorum, sinceram doctrinam Euangelii, fidei, spei,
expectationibus vitae futurae, quae omnia concessa mihi sunt etiam
invito Papa, et absque eius autoritate. Tantum vero quaero offerendo
mille aureos, ut redimam illam vexationem. Itaque non emo, sed tantum
obiicio adversario offam et rufam lentem, ut possim privare Papam
vocabulo Ecclesiae, nihil curo bullas et indulgentias illas. Idque
vellem suadere nostrae partis Principibus, ut numerarent illi quotannis
aliquot millia coronatorum, eam ob causam, ut cessaret effusio sanguinis
et alia scandala: ac posset in pace spargi Euangelium. Haec non est
Simonia, sed redemptio vexationis.

Ideo cum dicit Iacob ad Esau: ‘Vende mihi primogenita’, non est res
vera: quia primogenitura iam ante penes Iacob est: et Esau ea est
spoliatus. Apud Iacob est possessio, sed sine nomine. Apud Esau est
nomen sine possessione. Iam quia videt Iacob Esau nihil aliud
intelligere aut quaerere in benedictione, quam ventrem: Sicut Papa sub
praetextu Ecclesiae tantum suam gloriam et potentiam quaerit: Ideo
obiicit Cerbero offam, ne posthac sibi molestus sit.

Ad eundem modum optarim sane nostros Principes numerare Caesari
quotannis viginti millia aureorum, ut in pace et tranquille Euangelium
doceri posset. Sed sic pecuniam pro rebus sacris dabitis? inquiet
aliquis: Minime. Quod enim iam habemus, non emimus, et ipsi non possunt
auferre. Sed ideo daremus istam pecuniam, ut missos nos facerent, et
pacem concederent Papa et Caesar.

Caeterum illa bona spiritualia non sunt vestra, o Papa et Cardinales,
sed nostra sunt. Etiamsi Papa nunquam daret utranque speciem, habemus
tamen divinitus. Nec possunt vendere, aut, si velint, mulgebunt hircum,
et supponent cribrum. Nos habemus utranque speciem, repugnante Papa,
concedente Deo. Sed si non desinunt nobis molesti esse persecutionibus, 

[Seite 426]

caedibus, rapinis, paciscemur cum eis, ut vorent rufum pulmentum. Sed
non debent eam gloriam obtinere, quod nobis dederint aut donarint, hoc
enim esset consentire in eorum autoritatem. Et est haec divina et sacra
res, quam pro pecunia non possum emere, ideo nec dari, nec donari a Papa
eas volumus.

Sic Esau, ut supra Ismael, haud dubie fratri Iacob multum molestus fuit,
et superbe ei imperavit, quod esset ipse dominus et primogenitus: Iacob
autem servus et stultus habitus est. Ab ista persecutione et molestia
fraterna voluit se liberare Iacob, ut secure obtinere posset
benedictionem spritualem. Sic hodie multi Christiani cedunt urbibus
propter confessionem Euangelii, ne cogantur ferre tyrannidem Papistarum.
Et Paulus inquit [Röm. 12, 18] Roma⌊norum 12.: ‘Si fieri potest,
quod in vobis est, cum omnibus hominibus pacem habete.’ Si nolunt
adversarii quiescere, da illis rufum pulmentum, ut dent tibi pacem, hoc
est, sinant te frui illis bonis in pace, quae ante habes.

Sequitur responsum Esau ad petitionem fratris: ‘En morior, et ad quid
mihi primogenitura?’ Da verzweiffelt der boesswicht, et suo ipsius
testimonio prodit animum prophanum. An ita de religione, pietate et
primogenitura agendum est et sentiendum? Iam enim aperte fatetur, quod
primogenituram non intelligat, nec habeat pro haereditate futurae vitae
et re sacra. Si vero nihil prodest primogenitura, nisi ad gloriam et
opes huius vitae, ubi fides, ubi spes et expectatio aeternorum bonorum
manebit? Dicemus ergo cum impiis et Epicureis, quod solent dicere, cum
audiunt coelum nominari, quod sonat nostra lingua Himel, respondent
ipsi: was Himel? hetten wir hie melh, quid coelum? si hac farinam
haberemus. Sicut Papa sentit de Ecclesia et clavibus. Quid de clavibus
dicis? oportet me iis uti ad cumulandas opes et coecendos reges. Hae
sunt voces Esauiticae impiorum, qui arbitrantur pietatem lucrum, et
Christo et Euangelio ipsius longum valedicerent, si non temporaliter
possent beati esse.

Itaque grave hoc testimonium est scripturae sanctae, quod Esau iam
amiserit primogenituram. Nam ex ore suo iudicatur. Quanquam cogitavit
haud dubie: Ego sum Dominus: vendam quidem primogenita, sed ludam eum
tantum. Etsi enim vendidero, tamen possum recuperare. Ita lusit et
contempsit fratrem. Sicut Papa cum suis larvis totum mundum ludificatus
est vendendis bonis operibus et indulgentiis, et putavit sibi id impune
fore: aut tandem et poenitentiam se redire posse.

Et multi hodie doctrina Euangelii abutuntur, et interim sibi ipsis
blandiuntur: etsi haereo in peccatis et sum impius, inquiunt, tamen
resipiscam tandem, et redibo in viam. Sicut etiam de Duce Georgio quidam


[Seite 427]

dicunt: Potuit in ultimo articulo vitae converti. Sed hi omnes audient
tandem tristem illam sententiam, quae in Epistola ad Hebraeos extat de
[Hebr. 12, 17] Esau: ‘Scitote enim, quoniam et postea cupiens
haereditare benedictionem, reprobatus est: non enim invenit poenitentiae
locum, quanquam cum lachrymis inquisisset eam.’

⌊iorum 6. Sed frustra et sero neglectam occasionem [Hohel. 5, 6] olim
requirent. Sicut in canticis queritur sponsa: ‘Pessulum ostii mei
aperui dilecto meo, at ille declinaverat atque transierat.’

Quando igitur dicit Esau: Moriendum mihi est, ad quid primogenitura?
significat se tantum cogitare de ventre, et reiicere promissionem
tanquam inanem et inutilem ad futuram vitam, prorsus ut hodie Epicurei
dicunt: quorsum opus est audire Euangelium, uti clavibus aut coena
Domini? Iacob vero aliter sentit, et scit res sacras esse praeparamenta
ad futuram vitam, ideo magnifacit et ardet studio earum. Qui vero iis
tantum ad hanc vitam uti volunt, iure et autoritate divina spoliantur:
est ibi enim libertas arbitrii, ut scientes et volentes vendant aut
abiiciant.

Igitur postquam videt Iacob occasionem versantem in articulo et momento
temporis, urget petitionem, et vult confirmari contractum: ‘Iura,
inquit, mihi hoc tempore’, sive hac hora. Quia occasio non est
negligenda. Ibi iurat Esau, atque ita vendit primogenita. Sic cum
Papistis quoque agendum esset. Si iuramentum, obsides, sigilla darent,
se non moturos bellum contra nos, mox eis rufum pulmentum obiiceremus.

Reliqua autem est quaestio, quae ab aliis hic movetur, eam etiam
tractabimus, ne impediat lectorem. Num illud rufum edulium fuerit
venditionis et emptionis precium? Respondent ipsi, non fuisse, quia
primogenitura fuerit res maxima et preciosissima. Ideo non esse
verisimile, quod Esau acceperit hoc tenue edulum tanquam precium. Volunt
igitur edulium id fuisse tantum arrham confirmantem contractum, quam
acceperit Esau in signum venditae primogeniturae. Sicut solet apud nos
inter emptorem et venditorem apponi cantharus vini unus aut alter in
signum venditionis, Germani gleichkauff appellant.

Haec opinio ex Rabinorum commentariis nata est, quam nos reiicimus.
Sicut omnes eorum sententiae ita tractandae sunt, ut, quod boni inest,
retineatur, mala autem et falsa caveantur. Pugnat enim cum textu [Hebr.
12, 16] manifesto in Epistola ad Haebraeos, ubi dicitur aperte: ‘Esau
propter unam escam vendidisse primogenita sua’.

Quia voluit scriptura sancta depingere ingenium et mores prophanae et
hypocriticae Ecclesiae, quae agnoscenda ac intelligenda est ex suis 

[Seite 428]

moribus, quorum typus et figura est Esau. Solet enim ea maxime gloriari
de nomine Dei, vult esse et haberi Ecclesia, et est coram mundo. Sicut
Esau habet primogenituram, sed contemnit eam, et per illum contemptum
amittit. Vicissim enim contemnitur, reprobatur et spoliatur, ideo nihil
est gloriatio eius. Sicut nec Papistarum, qui se iactant Ecclesiam et
successores Apostolorum. Qui enim vult esse Ecclesia, eum oportet
magnifacere primogenituram, non tantum in hac vita, sed etiam post hanc
vitam.

Ac perpetua haec contentio est in mundo. Sicut fuit Esau cum Iacob: ita
nobis cum Papistis est, ac ante nos populo Iudaico fuit cum Apostolis.
Iudaei vehementer contendebant se esse populum Dei, et [Röm. 2, 17;
Röm. 9, 24] Paulus fatetur eos esse Ecclesiam, Roman⌊orum 2. et 9.
Sed quia nomen tantum retinebant, rem ipsam veram Ecclesiae
contemnebant, ideo abiectis [Hos. 2, 23] ipsis Gentes vocatae sunt.
Oseae 1.: ‘Et dicam non populo meo, populus [5. Mose 32, 21] meus es
tu: et ipse dicet: Deus meus es tu.’ Et Deuteron⌊omii 32:
‘Provocabo eos in eo, qui non est populus, et in gente stulta irritabo
illos.’

⌊ei III., quam ipsi abiicient, nec prodest gloriatio et nomen sine
veritate.

Quando igitur clamant: Nos sumus Ecclesia, habemus autoritatem
praecipiendi, et volunt nos cogere, ut statutis eorum assentiamur.
Respondebimus: Ecclesia est duplex, Numero et merito, Specie et
veritate. Nomine et re, ut et ipsi docent. Esau sine re tantum nomine et
specie est Ecclesia: Sicut omnes idolatrae et haeretici, qui sibi
titulum Ecclesiae arrogant. Hoc possum ferre, ut quis numero tantum
Christianus sit, et tamen interim faciat officium externum. Si etiam
occulte impius est et sceleratus, modo baptiset, curet infirmos et
confirmet conscientias adflictas, nihil obstat, quo minus dicatur numero
Christianus sive Ecclesia. Sed non merito. Hoc papa et Episcopi non
faciunt. Ideo ne comparandi quidem sunt cum iis, qui sunt occulte impii,
quia contraria officio Ecclesiastico faciunt, blasphemant verbum,
persequuntur pios, hoc est, veram Ecclesiam.

In nostra Ecclesia multi ministri sunt tantum numero, sine merito. 

[Seite 429]

Sed Papa ex professo adversatur Ecclesiae, opprimit doctrinam fidei,
replet orbem terrarum idolatria, Simonia et infinitis portentis. Illud
est insanire contra Ecclesiam numero et merito, Turcarum in morem. Nihil
itaque valet argumentum Papistarum: Nos sumus Ecclesia numero, Igitur
debetis nos ferre. Si vellent talem esse, consentire eos oporteret de
doctrina, docere et gubernare, quod veros et pios Episcopos docet: Sed
sunt nepotes Esau, adversarii et vastatores Ecclesiae, ut haeretici.

Caeterum qui simulant pietatem, et hypocritae sunt, ut sunt multi
admixti caetui piorum, eos ferimus in numero fidelium, modo non doceant
contrarium professioni verae doctrinae.

Tertiam notam Ecclesiae hypocriticae Moses quoque in hoc typo depinxit.
Postquam enim Esau securissime et magna confidendia neglexit spiritualia
bona, fidem, caritatem, pacientiam, benignitatem, quae sunt in Ecclesia:
imo contempsit haec omnia, sequitur iam appetitus et ardens desiderium
istius rufi edulii, hoc est, quia non curat agnitionem Christi, nec
augmentum donorum spiritualium, nec vitam aeternam, fit avarus et
cupidus voluptatum, gloriae, honorum huius vitae.

Hoc nimirum est, quod praefert edulium primogeniturae, id est, est
numero Ecclesia: sed sectatur carnem et sanguinem, quaerit quaestum in
pietate. Sic falsa Ecclesia simulat pietatem, tantum ut fruatur
voluptatibus et honoribus huius mundi. Vera autem Ecclesia quaerit
aeternam vitam per [vgl. Phil. 3, 19] pacientiam et fidem. Illi sunt
animalia ventris, et Deus ipsorum venter est.

Hoc est mysterium rufi edulii, quod hoc loco proponit scriptura sancta,
quo contentio inter fratres de primogenitura dirimitur. Lentes vero non
rufae, sed flavae magis sunt. Ideo puto croco aut alio condimento
praeparatas esse, ut moverent appetitum. Talia autem sunt praesentia
bona huius mundi, quibus mirum in modum delectantur homines, ut potius
comessationibus et liguritionibus indulgeant, quam carnem et sanguinem
filii Dei edant ac bibant, hoc est, credant et sectentur bona coelestia:
tantum quoestum et gloriam mundi aucupantur, quorum tanta suavitas et
oblectatio est, ut hominibus non famem tantum, sed concupiscentiam
quandam cieat. Ideo Esau repetitione utitur: ‘Ciba me, quaeso, de
rufo, de rufo isto.’

Significat ergo scriptura sancta omnes fieri avariores, superbiores,
carnaliores amissa benedictione, quam antea fuerunt. Quia omnibus est
caro et sanguis, ideo nihil aliud, quam carnalia quaerunt, et horribili
cupiditate appetunt pulmentum rufum. Sed sub nomine Christi et Dei, sub
titulo Ecclesiae. Iacob etiam rufo edulio vescitur, sed non tam avide,
non ut Esau rufum bis repetit, hoc est, pii utuntur rebus praesentibus
non pro salute, sed pro necessitate sua.

Postremo addit Moses Esau parvipendisse, quod vendidisset primogenita.
Ibi quoque confidentissima superbia notatur. Cogitavit enim se 

[Seite 430]

tutum humanis praesidiis facile ius suum contra fratrem obtinere posse,
nulla ratione contractus habita. Sic solent hypocritae et falsi fratres,
tragen den baum auff beiden achseln.1� Sunt versipelles: modo cedere
se simulant et largiri aliquid: modo rapiunt rursus nullo iure sibi
debitum: et tamen habent glosas suas, quibus hypocrisin suam tegunt et
excusant, ut pariter cum primogenitura rufum pulmentum retineant. Quia
volunt simul servire Deo et ventri, sive Mammonae.

Sic Esau cogitavit: Etsi vendidi primogenita, iuravi et offam voravi,
iamque contemptissimus frater videtur abstulisse primogenita: tamen
retinebo, nec servabo fidem. Non enim vendidit serio, sed voluit
illudere fratri et fucum facere quasi vendidisset, et tamen nihilominus
ius suum [Hebr. 12, 17] obtinere. Sed Epistola ad Hebraeos testatur eum
postea reprobatum esse, et quanquam conatus sit recuperare
primogenituram, quod poeniteret eum venditionis, tamen nihil profecisse
poenitentia illa: Non quod non sit salvatus, sed quod nullis lachrimis
benedictionem semel amissam consequi potuerit. Sic igitur sentio offam
illam fuisse precium huius venditionis, nec accipio Rabinorum glosam:
quia sunt homines carnales, qui nihil intelligunt in sacris literis.

Caput XXVI.

[26, 1] Orta est autem fames in terra praeter famem priorem, quae fuit
in diebus Abraham, et abiit Isaac ad Abimelech, regem Palestinorum in
Gerar.

Saepe dictum est in hoc toto libro, historias patrum describi, quasi in
cortice valde vili, et proponi sine omni splendore aut pompa religionis,
iustitiae et sapientiae: imo abiectissima specie oeconomiae et vitae
corporalis. Quid enim aliud de Isaac recitat Moses, quam quod natus sit
ex patre Abraham, generaverit filios, paverit pecudes, vagatus sit in
diversis regionibus? Parum ibi vel nihil de precibus et monstrosis
religionibus monachorum docetur. Quid ad me autem, quod fuit maritus,
quod dormivit cum uxore? Num ista in Ecclesia docenda sunt? Sic enim
caro in ista externa et vilissima specie haeret, cum intuetur vitam
patrum: neque quicquam aedificationis percipit, sed tantum offenditur.
Postea vero cogitat de cognoscenda vita S. Bernhardi, Antonii et
similium, ubi sunt mirabilia et incredibilia opera abstinentiae,
ieiuniorum, vigiliarum. Ubi nullus usus est mulierum, servorum, multo
minus pecorum: Ista vulgaria et abiecta in oeconomia Abrahae, Isaac aut
Iacob ridet, et sectatur splendida et magnifica. Aut si quando leguntur
in templis, nemo ea admiratur: quia nemo veram dignitatem et vera
ornamenta harum historiarum perspicit.

[Seite 431]

Nos igitur docemus, et diligenter hoc ac saepe inculcandum est. In
exemplis sanctorum patrum hoc tanquam caput et summam commendationem
spectandam esse, quod Deus cum eis locutus est, quod habuerunt verbum
Dei. Ille est locus, qui illustrat hasce historias, et praebet verum
intellectum, quid et quantae sint istae feces et contemptibiles species,
ut apparent, sanctissimorum virorum. Ubi enim est verbum Dei, ibi et
vera fides est et sunt opera vera: quia geruntur omnia in verbo et sub
verbo. Caetera, quae extra verbum et sine verbo, nostro arbitrio tantum
fiunt, ea vere nihil aliud sunt, quam feces et stercora coram Deo.

Ideo omnes omnium monachorum vitae, quantumvis speciosae in oculis
carnis, tamen prorsus nihil sunt. Magna fuit species sanctitatis in
Antonio, in Hilarione et aliis multis, quorum alii ieiuniis, alii
prodigiosis vigiliis vitam suam usque ad septuagesimum annum
transegerunt, quibus portentis capitur caro, cor et oculus hominis, sed
inspice tu, an ibi sit adiunctum verbum Dei. Quaere ex Antonio, an
habeat verbum, quo iussus sit ire in desertum, et macerare carnem? Non.
Sed mihi sic visum est hoc bonum et Deo gratum, inquiet. Atqui illud
caput rei est, quod eminere in tuis operibus debebat, Antoni, sine quo
tota ista vita mors est, et tantum electio carnis, arbitrium proprium et
mera ostentatio et dementatio hominum carnalium.

Commendat itaque scriptura sancta in historiis Patrum praecipue fidem in
verbum. Quia verbum Dei omnia sanctificat. Siquidem est sanctum, imo
sanctitas, veritas, sapientia ipsa. Atque ea vita, quae regitur verbo,
haec verax vita est, iusta, sapiens et aeterna. Quod si verbo caret,
etiam veritate, luce, sapientia coram Deo caret, et omnes actiones eius
sunt opera tenebrarum.

Sic coniugium quanquam est immundum vitae genus: quia copulatio masculi
et foeminae non potest fieri sine immundicia carnali: Sordidum est
pascere pecora: Magistratus quoque et subditorum vita est impurissima et
plena viciis, multa ibi peccata concurrunt, et excessus privati et
personalia vicia praeter illa communia: Tamen Deus haec omnia magnifice
ornavit, et ordinavit verbo suo. Ac si adhaeresis verbo, iam mundatus es
ab omni immunditia tua.

⌊ei 2.: ‘Mulier salva erit per filiorum generationem.’ Quomodo?
‘Si manserint in fide.’ Haec prima virtus verbi est.

Deinde non solum hoc praestat, ut ipsum genus vitae sit sanctum et
placeat Deo, Sed etiam excitat te ad omnis generis virtutes et
laudatissmia opera: Quia non est ociosum, si modo est in corde tuo
secundum verum 

[Seite 432]

sensum et intellectum. Sed monebit te, ut cogites de Deo invocando et
laudando, constituet te sacerdotem et Prophetam Dei, cuius sacrificia
erunt Deo gratissima, quia oculi eius respiciunt in fidem. Hunc quoque
effectum verbi monstrosi monachi non vident.

Tertio si senserit Diabolus te habere verbum et confidere, quod tua vita
sit grata et accepta Deo propter verbum, non quiescet ipse, sed omnis
generis tentationes et crucem etiam in levissimis rebus obiiciet. In re
familiari experieris perfidiam familiae, odium vicinorum, mortem
liberorum aut coniugis. Illa omnia evenient, ut fides tua exerceatur.
Quod si verbum non adest, sequitur impacientia et indignatio propter
genus vitae tam molestum et adflictum. Sicut multos audimus, qui
exclamant se non Deo duce, sed Diabolo instigante coniugium ingressos
esse.

Accidit idem magistratibus, qui cum vident indomitam maliciam
subditorum, usuras, avaritiam, libidines, et ea pro officio corrigere
aut punire student, incurrunt odia et invidiam hominum. Ibi tum fremitus
et execrationes non minus, ac in coniugio existunt. Ac si tales Papistae
fuerint, ignari verbi Dei, fugient et deserent coniugium aut
magistratum, et secedent in solitudinem, ut ibi servient Deo in pace et
tranquillitate: Sed sine gratia et voluntate Dei. Deus enim omnibus
proposuit verbum suum, et mandavit, ut quilibet suae vocationi serviat.

Proinde ut vincas difficultates illas et molestias: sive coniugii, sive
magistratus, primum omnium cura, ut bene meditatum habeas verbum Dei,
[Röm. 12, 8; Röm. 13, 1 –4] quo magistratus opulenter confirmatus
est. Roman⌊orum 12. et 13. Similiter in coniugio, sive servus sit,
sive ancilla, sive praeceptor, sive discipulus, certi sunt de suo statu
et voluntate Dei. Tu tantum appraehende verbum, et fac fructus dignos
verbo, et statim videbis sequi crucem et tentationes. Eas vero sequitur
oratio: Orationem liberatio: Liberationem sacrificium laudis. Ita simul
et crucem ferre et sacrificium laudis offerre poteris: quod monachi nec
volunt, nec possunt, qui tantum quaerunt pacem, ventrem et voluptatem.

Ad hunc modum Moses describit istius sancti patris legendam hoc uno
capite, quod in multis tribulationibus vitam egerit. Non scribit istas
speculationes, contemplationes et hypocrisin electitiorum operum, sed
excellentissimas virtutes fidei et pietatis, quas impii et carnales non
vident. Ac diligenter haec antithesis notanda est. Hypocritae externa et
speciosa opera deligunt, abstinent a vino et carne, incedunt pendulo
capite, differunt vestitu ab aliis et vitant molestiam oeconomicae et
politicae vitae. Econtra patres vivunt in oeconomia cum liberis, uxore
et familia et pecudibus. Ibi nulla species religionis est, Sed tantum
unus grossus saccus vitae oeconomicae. Hypocritae induunt vestes
auratas, quibus lucent coram mundo, quando subducunt se a communi vita
et consortio aliorum. Sed sub illo sacco oeconomicae vitae in patribus
fulget 

[Seite 433]

Sol et Luna et Stellae, hoc est, excellentissimae virtutes. Sub
hypocritarum autem splendidissimo vestitu latent portenta infidelitatis,
superbiae spiritualis,

invidiae, spurciciei, et tamen nomen et speciem habet vitae spiritualis.
Sed aperiamus oculos spirituales, et iudicemus spiritualem eorum
nequiciam ad normam et analogiam harum historiarum. Moses enim non
meminit ieiuniorum aut vigiliarum et similium. Illud tantum audis, quod
peregrinatur Isaac de Hebron in Gerar, patitur famem, quaerit locum, ubi
habitet. Sed quanta ibi fides? quam inaestimabilis pacientia? quam
incredibilis longanimitas, bonitas et beneficentia cernitur? quae
virtutes omnes lucent ut Sol et Luna. Mihi quidem impossibile esset tam
praeclaram obedientiam praestare. Si haberem duos filios, uxorem,
familiam, tantam multitudinem pecorum et servorum, nec haberem certum
vestigium pedis, ubi pedem figerem: quid ibi facerem? fugerem profecto
relictis gubernaculis et administratione oeconomiae. Nam esse sic vagum
et incertum, et tamen manere cum uxore, liberis, familia, pecudibus, est
fidei admirabilis, quae esset ex lapidibus panes facere. Hoc impii non
vident.

Sed fuit omnino gravis tentatio, quotidie mutare locum, et novum
hospitium quaerere. Id enim est habitare in mundo, et exulem esse in
mundo. [Luk. 9, 58] Ac potuisset Isaac canere cum Christo: ‘Filius
hominis non habet, ubi caput suum reclinet.’ Non igitur cuivis obiter
tantum hoc legenti apparet, quanta magnitudo fidei commendetur in
Patriarcha Isaac, ad quam omnium Papistarum cuculli, ordines et opera
collata prorsus evanescunt. Nemo enim eorum est, qui velit carere uno
die lecto, habitatione aut cibo. Egregiam vero religionem, si diis
placet. At Patriarchae Isaac conditio eo durior est, quia non est solus.
Sed alligatus est uxori, liberis et familiae, quibus ipse de victu
prospicere in terra peregrina coactus est. Ibi sane fides eius tentata
et duriter exercitata est.

Discamus igitur, ut historias Patriarcharum amplificemus et illustremus
adversus portenta hypocritarum et monachorum, qui dicunt esse vitam
voluptuosam, habere uxorem et liberos: et ideo non posse religiosam aut
sanctam esse. Vide enim, an non omnes occasiones gaudii et voluptatis
corporalis Isaac praecisae sint, cum incertus esset singulis horis, ubi
pedem figeret? Hoc nullus monachorum imitabitur. Imo ipsi vere beatam
vitam in hoc mundo vivunt, et plenam voluptatibus, habent domos electas,
sunt sub tutela Papae, et dominatur orbi terrarum.

Ideo ista peregrinatio Isaac confundit omnes religiones Papistarum, et
fulget in eo summus cultus, qui est fides in Deum. Peregrinatur cum tota
familia, nec habet hospitium certum, non pascua, non guttulam aquae. Ubi
accipiam? diceret alius. Respondeo: Credo in Deum patrem. Sic enim Isaac
cogitavit. Deus providebit mihi hospitium peregrinanti, dabit 

[Seite 434]

pascua pecoribus, curabit familiae cibum et potum. Ibi vivit Isaac in
quotidiano et summo sacrificio fidei. Ac vivit in mundo sine mundo et
extra mundum.

Hanc fidem, quae maxima est in Patribus, non curant impii, tantum
respiciunt ad uxorculam, familiam, pecudes. Fidem non cernunt, quae ista
omnia sustentat et conservat. Nostro tempore si quis ita vagaretur, non
posset habere famulos aut famulas, quae sequerentur peregrinantem. Sed
fides facit miracula, efficit, ut familia tantas calamitates,
tribulationes et penuriam aequo animo ferat, et praebeat se morigeram in
rebus omnibus. Ego sane tales et tam probos famulos non possem
acquirere: quia non habeo tantam fidem. Neque ullus ex sanctis in novo
testamento assequi hanc magnificentiam virtutum in istis patribus
potest, parvuli plane et infantes sunt ad eos collati. Nihil habent
sanctimoniae praeter caelibatum. Sed eum quoque vincit peregrinatio
Isaac. Quin etiam coniugium ipsius longe praestantius est omni caelibatu
monachorum: Sicut Solis lumen clarius est quavis candela.

Itaque tota eorum vita plena est miraculis: vivunt enim simpliciter de
manu Dei, ac propemodum ex nihilo, pendent a benignitate et promissione
Dei, et hanc spem firmiter retinent: Si hodie nihil habeo, nec video,
unde vivam, cras aut perendie certo acquiram. Eiusmodi virtutes
diligenter considerandae sunt in historia Isaac. Inprimis vero, quod
plenus fuit fide erga Deum foventem et alentem.

Deinde adsuefecit haud dubie animum ad pacientiam, mansuetudinem,
beneficentiam erga proximum. Didicit ferre iniurias, sive ipsi, sive
familiae illatas. Non certavit odiis et cupiditate vindictae. Fuerunt
enim sancti Patres homines hospitales, misericordes, benefici erga
amicos pariter et inimicos. Quia luxit in eis fides insignis, quae
efficit tam praeclaras virtutes, de quibus inepte et impie disputant
Sophistae: Utrum sint praecepta an consilia? Et statuunt esse tantum
consilia. Sorbonenses dicunt homines posse salvari, tametsi sibi invicem
non benefecerint. Ac talis sane est vita monastica, tantum hypocrisis
quaedam externa, quae virtutes istas tanquam consilia negligit.

Verum haec exempla docent summos cultus esse et summe necessarios,
pendere ex promissione et providentia Dei, qui promisit se fore patrem,
et ab eo sperare et expectare auxilium: hoc non praestat monachus, in
quantum monachus. Post fidem autem sequitur charitas erga bonos et
malos, beneficentia erga gratos et ingratos, tanquam fructus ex bona
arbore.

Recitat autem Moses insignem occasionem, qua probatur fides huius
sanctissimi viri. Oritur enim fames in terra, quae non solum Isaac cum
duobus filiis, coniuge et tota familia, sed totam terram circa Hebron
occupat. In hac tanta et publica calamitate exercetur eius fides, et
commendatur adeo, ut mirari eam omnes: imitari autem non facile
possimus.

[Seite 435]

Observandum vero inprimis est, quod plerunque florente verbo, cum dat
Dominus copiam cibi spiritualis, mox fames corporalis ingruit. Subtrahit
enim Diabolus victum Ecclesiae, ac vult eam fame enecare. Atque hanc
sane insignem famem fuisse oportet: quia comparat eam Moises cum
superiore fame, quae fuit temporibus Abrahae, cuius memoria iam ferme
exoleverat, intercesserant enim circiter centum anni aut amplius. Moses
igitur in memoriam revocat priorem famem, et cum praesente confert, ut
ostendat summam rerum penuriam et difficultatem.

Qui fit autem, quod tam sancti homines non impetrarunt a Deo sibi et
aliis alimenta necessaria? Neque enim Abrahae tantum et Isaac, sed et
aliis summis Patriarchis et Prophetis, Iacob, Ioseph, Eliae, Elisaeo, ac
tandem etiam Paulo et aliis piis communis calamitas famis una cum aliis
ferenda fuit? Respondeo. Deus immittit famem, bella, pestem et similes
calamitates: Primum ad tentationem et probam piorum, ut discant certo
statuere, se etiam famis tempore alendos esse, tametsi varias
difficultates experiri, ignotas etiam et incertas sedes sequi cogantur.
Deinde ad scandalum et poenam impiorum. Quia verbi revelatione abunde
facta fiunt homines ingrati, imo persequuntur et oderunt verbum. Alii,
qui videntur recipere, fastidiunt et nauseant super cibo isto levissimo:
contemnunt et adfligunt ministros, quo contemptu et odio provocant iram
Dei, ut dicat: Si non vis saturari cibo et vita spirituali, etiam hanc
corporalem vitam tibi adimam, et necabo te fame. Neglectu igitur
thesauri inaestimabilis etiam praesentis vitae commoda amittunt. Et
sicut pii servantur, ita impii oppressi calamitatibus et desperatione,
cum sine verbo sint, occiduntur.

Inde vero calumniandi causam et detrahendi verbo Dei arripit Sathan, qui
delectatur hoc scandalo, et in suum commodum vertit, ut hominum animos
abalienet a verbo. Quid enim aliud Cananaeos cogitasse putabimus, qui
ante Abrahae adventum omnis generis benedictione floruerunt, et nunc cum
ipso famem pati cogebantur: quam Chaldaeum istum omnium malorum et
calamitatum causam esse. Haec altera causa est, ut Diabolus et impii
habeant occasionem blasphemandi Euangelium, ut proficiant in peius.
Sicut hodie passim similes querelas audire et ferre cogimur:
Superioribus. temporibus fuisse omnium rerum uberrimos proventus et
miram foelicitatem: nunc annonam cariorem et omnia longe miseriora esse.
Quanquam mihi quidem non videntur haec nasci ex penuria fructuum. Sed
magis ex avaritia et malicia hominum, qui augent precia rerum pro suis
cupiditatibus. Tamen non leve malum est, quo duriter premuntur pauperes
et ministri verbi. Reliqui, qui abundant opibus, minus laborant. Multi
igitur exoptant pristinum rerum statum cum fortuna priore, et addunt
hanc blasphemiam: ex ista doctrina Euangelii nihil boni extitisse:
insuper et ingenia hominum et mores longe corruptiores esse, quam olim.

[Seite 436]

Ita omnium malorum causa doctrinae Euangelii impingitur. Augustini
tempore cum Gotthi Italiam vastarent, Romae omnis culpa reiiciebatur in
Apostolos Petrum et Paulum. Removent enim homines profani ex oculis
peccata mundi, et verbum Dei, quod purissimum est et sanctissimum,
indigne omnium scelerum culpam sustinet. Neque enim docet usuras,
avaritiam, luxuriam et alia facinora ac imposturas mundi: Sed contra
haec omnia clamat et pugnat. Quare igitur Euangelium tam atrocibus
calumniis gravatur? Quia malicia haec Satanae est, qua gaudet
blasphemare Euangelium, et adversus id undecunque convicia congerere.

Horribile omnino et deplorandum est, tantam esse hominum improbitatem et
licentiam fulgente hac luce. Sed tu ex verbo sic edoctus esse debes,
quod Euangelium non concedat licentiam usurarum, rapinarum, luxus, aleae
etc. Sin autem hanc culpam ipsi impingis, iam ex ore tuo convinceris te
esse obsessum a Diabolo, qui est author harum blasphemiarum. Vides enim
contrarium doceri, et qui obediunt doctrinae, agnoscere et sentire
salutem, quin etiam pie ac pure vivere. Nec potes negare esse veritatem:
et tamen, quicquid est scelerum in Epicureis et impiis, doctrinae
imputas ex mera malicia Diaboli, ut iudiceris tu et omnes, qui oderunt
veritatem.

Augustinus multa horribilia flagitia et scelera Romanorum recitat,
cedes, libidines, usuras etc. An non merito illa a Deo puniuntur?
Prorsus igitur Diabolica haec sunt, et sine horribili scelere ne
cogitari quidem possunt, quod illorum omnium obliti causam et malorum et
poenarum in verbum reiiciunt.

Scripta autem haec sunt ad nostram doctrinam, ne eiusmodi blasphemiis
offenderemur. Sic enim omnes pii omnibus temporibus famem et calumnias
impiorum passi sunt: et quo fuerunt sanctiores ipsi, hoc plus poenarum
et calamitatum in mundo fuit. Non quod ipsi earum authores essent, et
mundum turbarent. Sed quia mundus lucem verbi aspernabatur, [1. Kön.
18, 18] et idolatriam sectabatur. Sicut respondet Helias regi Ahab:
‘Non ego turbavi Israel, sed tu et domus patris tui, qui dereliquistis
mandata Domini, et secuti estis Baalim.’

Ad eundem modum blasphemis querelis hodie respondebimus: lucente
Euangelio et monstrante iter salutis vos estis ingrati contemptores,
persecutores: ideo veniunt poenae, venit Turca, et omnis generis
calamitates oriuntur.

Interea autem pii quoque adfliguntur, sicut Isaac penuriam et famem sui
temporis passus est, fuit peregrinus et exul, et praesentem fortunam
aequo animo ferendam duxit. Sed diligenter notandus est finis harum
adflictionum. Appraehendunt quidem publica mala etiam sanctos et
Prophetas, sed non in poenam et iram, ut impios et ingratos: Sed in
salutem, in probationem et argumentum fidei, charitatis et pacientiae,
ut discant pii 

[Seite 437]

⌊aei 11.

Vide nunc et considera vilissimam illam speciem oeconomiae, ac confer
cum omnibus operibus monachorum, Antonii aut Hilarionis. Quid enim ad
illam unicam famem omnia ieiunia et durissimae castigationes monasticae?
Levis esse apparet et exigua tentatio, si extra tantum et obiter eam
aspicias. Sed finge te esse in domo Isaac, qui habet uxorem et liberos,
magnam item multitudinem servorum et pecudum in tanta penuria cibi et
pabulorum. Finge te audire querelas familiae, quae aut sibi panem, aut
pecudibus foenum dari postulat. Si respondebis, non habeo, fugiam, et
deseram familiam. Atqui obstat mandatum Dei, qui vult te manere in
statione.

Unde pascam ergo, inquies? Disce intelligere, quale sit hoc ieiunium,
ubi miser paterfamilias cogitur non ipse tantum famem ferre, sed et
uxorem et dulcissimos liberos videt pene fame enecari. Adde et illud,
quod fuit exul et peregrinus, nec certum hospitium habuit. Mansisset
haud dubie libenter in Hebron, sed cum et ipsi fame vexarentur,
iusserunt eum migrare, propterea quod non possent eum cum tam numerosa
familia alere, et vix haberent ipsi, unde se et pecora sua sustentarent.

Cogitur ergo cedere, et duplicatur malum, quia ad famem accedit exilium.
Ibi certe cor Isaac palpitavit et clamavit: quia non potuit deserere [1.
Tim. 5, 8] aut abiicere curam domesticam, ex mandato DEI 1. Timothei 5.
et unde viveret, non habebat.

Da mihi iam exemplum, quod simile sit huic pacientiae. Apud Carthusianos
certe nullum invenies, neque apud alios hypocritas. Dicerent simpliciter
esse impossibibia. Cur igitur vilia et sordida dicunt, dormire cum uxore
et regere familiam? Imo nos vide, quomodo in eiusmodi periculis nos
geramus, quam simus animis abiectis: Si quando non suppetit copia
frumenti aut pecuniae, quam facile in desperationem aut impacientiam
prolabamur. Ibi Isaac in summo agone et extremo periculo constitutus
est, tamen non fugit, neque fidem nec spem abiicit.

Atque apparet inde, quid sit esse pium maritum. Conflictatur non tantum
cum fame et inopia, sed etiam cum desperatione et impacientia. Sed lucet
eius fides firma et invicta: manet enim paterfamilias, non abiicit 

[Seite 438]

uxorem, non deserit familiam, sed proficiscitur in alium locum, ut ibi
quaerat victum. Quanquam is quoque non sine periculis et incommodis
fuit: tamen erigit se, et sustentat se hac consolatione. Deus iussit me
esse maritum, et dedit mihi duos filios. Hoc scio esse ipsius opus, ideo
non deseret me.

Sic ista opera oeconomica non docent voluptatem et delectationem carnis,
sed proponunt exempla sanctorum agonum et luctarum contra
incredulitatem, diffidentiam, contemptum et murmurationem adversus Deum,
quae certamina ignorant monachi, et tantum ventres saturos quaerunt, non
volunt, nec possunt Deo fidere in rebus adversis.

Sed hic insigne exemplum fidei est luctantis et clamantis ad Deum: Quia,
ubi verbum est, ibi sequitur invocatio. Et huius luctae magnitudinem
ostendit profectio, quam suscipit in Aegyptum per Palestinam. Ideo Deus
misertus eius novo verbo eum confirmat. Non solet autem verbum Dei
praesertim de novo venire, nisi ad vehementer adflictos, et qui egent
consolatione. Ad Saturos non venit, quia non habet locum apud eos.

Auxerunt insuper dolorem duo filii et coniunx Rebecca. Esau et Iacob
tunc habuerunt decem et octo annos circiter, quibus displicuit haud
dubie in tantis rerum difficultatibus profectio in terram ignotam, et
dixerunt patri, quo abiturus es, mi pater? Sic et Rebecca, mi Isaac,
vide, quid agas. Sicut uxor Iob marito calamitatem exprobrat. Sunt enim
sanctae mulieres, sed non sine tentatione. Ideo animi eorum confirmandi
fuerunt, ut expectarent modicum, et pacienter crucem istam ferrent. Ac
fuit ista fames occasio multarum eximiarum concionum, quas habuit tunc
ad retinendam familiam, ipsam etiam uxorem et liberos, in fide. Sed eo
ipso momento, cum fracti pene tribulatione liberi, uxor, familia
incipiunt murmurare aut fugam meditari, aperit se coelum, et venit nova
et magnifica promissio. Dum cogitat per palestinam intrare Aegyptum, et
iturus est in exilium in nomine Domini, idque permittit Deus, ut
accingat se itineri: adeoque funiculus nimium intensus pene rumpitur.
Ibi necessaria et insignis consolatio caelitus demittitur: ‘Ne
descendas in Aegyptum’ etc.

[26, 2 –5] Apparuitque Dominus ei, et ait: Ne descendas in AEgyptum,
sed quiesce in terra, quam dixero tibi. Peregrinare in terra ista, et
ego ero tecum et benedicam tibi. Nam tibi et semini tuo dabo omnes
terras istas, et confirmabo iuramentum, quod iuravi Abraham, patri tuo.
Et multiplicabo semen tuum, sicut stellas coeli, et dabo semini tuo
omnes terras istas, et benedicentur in semine tuo omnes gentes terrae.
Eo, quod obedierit Abraham voci meae, et custodierit observantiam meam
et mandata mea, statuta mea et leges meas.

Hanc sane ingentem tribulationem fuisse vel inde liquet: quia non potuit
acquiescere Isaac prioribus promissionibus, quas habuit ex patre 

[Seite 439]

Abraham et Sem: ‘Maior serviet minori’ etc. Adhuc enim palpitat cor
eius, et fides est in angustia, ut cogatur Deus nova consolatione eum
erigere. Hoc igitur exemplum non nobis tantum, sed ipsis quoque
Apostolis et sanctis propositum est, ut animum ad pacientiam obfirmare
discamus: neque in ulla tentatione murmuremus contra Deum, in quocunque
vitae genere versandum fuerit. Miserabilis status est Ecclesiae,
oeconomiae ac politiae: praesertim si voles esse pius. Omnes enim, qui
pie vivere volunt in Christo, persecutionem patientur. In oeconomia
perpetuae rixae et iurgia sunt cum familia: In Magistratu eminet honor
et potentia, ideoque vitam voluptuosam esse apparet. Sed si pius Iudex,
pius Magistratus fueris, senties, quantum ibi oneris species illa
honoris, gloriae et opum habeat. Si fueris pius concionator, etiam apud
pios et gratos auditores, tamen summam ingratitudinem haereticorum ferre
cogeris, odium item ac insidias Diaboli infinitas.

⌊manorum 8. Si inciderit aliqua acerbitas aut difficultas, affunde tu
falernum et dilue acerbitatem illam, videlicet verbum Dei, ut crescat et
confirmetur fides, et possis dicere: Certus sum de vitae genere pio et
Christiano, in quo versor, et in eo perseverabo, ut Deum laudem et
praedicem, et alios doceam.

Videmus autem hic repeti et in unum colligi fere omnes promissiones,
quas dederat Deus Abrahae in variis locis, Illae omnes hic rediguntur in
unam summam. Saepius enim Deus locutus est cum Abrahamo, cum Isaac vix
bis aut ter, idque etiam satis est: quia confirmat hic in quadam summa
omnes promissiones, ne sanctissimus Patriarcha solicitante Diabolo
inciperet dubitare de Dei voluntate. Neque enim cessat fatigare etiam
sanctissimos et perfectissimos ignitis suis et venenatis telis.

Porro promissio ista duas partes habet, prior est temporalis de
possessione istarum terrarum. Ero tecum, inquit: Noli timere, pelleris
in exilium, et laborabis fame. Sed nihil erit periculi. Non peribis
fame, neque inimicus nocebit tibi in terra aliena.

Sic consolatur eum Deus in gravissima tentatione ad confirmandos animos
uxoris, liberorum et familiae, quibus hanc consolationem proposuit
Isaac. Dominus Deus mecum est, et promisit liberationem ex omnibus
malis. Ideo habebo pacem, defensionem, panem in medio inimicorum et
famis. Huic enim promissioni firmiter ipse adsensus est, etiamsi fuerit
antea solicitatus ad dubitandum. Postea vero audiemus, quomodo timuerit
mori, et negaverit se habere uxorem. Quia habuerunt carnem et sanguinem
aeque ac nos isti sancti viri. Ideo laboraverunt quandoque infirmitate
fidei sicut nos.

[Seite 440]

Repetit autem, quod antea dixit: ‘Dabo tibi et semini tuo terras
istas’, et omittit particulam tibi: tantum enim dicit: ‘semini tuo
dabo terras istas’, exponens promissionem. Quia neque Abraham, neque
Isaac, neque Iacob aliquam partem istius terrae possederunt. Sicut supra
dictum est, quod Abraham emerit sua pecunia agrum in sepulturam Sarae.
Caeterum ne passum quidem pedis dedit ei Deus de terra promissa, donec
posteri in eam introducti sunt. Ac prima promissio terrae huius facta
est Abrahae propter semen gloriosum, in quo benedicendae erant omnes
gentes: ut esset terra et locus definitus, unde expectandus esset
Christus, totius orbis terrarum et omnium gentium benedictor. Ne sine
testimonio Euangelium prodiret in orbem terrarum, sed confirmaretur
totus mundus esse hunc salvatorem et benedictorem verum, qui iuxta
promissionem in ista terra natus esset.

Sed tamen per illam priorem coniunctionem ipsius Abrahae et seminis
significatur credentibus vita aeterna et resurrectio mortuorum: quod
Abraham, Isaac et Iacob sunt possessores huius terrae, quanquam ne
vestigium quidem pedis possederint. Utcunque enim mortui sunt, tamen
vivunt. Ideoque pertinet ad eos haec possessio, siquidem Abraham non est
mortuus: sed vivit. Deinde et hoc significatur, cum dicit: ‘Tibi et
semini tuo’, quod terram non possedissent posteri, nisi patres
accepissent promissionem. Et in fide patrum posteri possessionem eam
adepti sunt.

Altera pars promissionis est spiritualis, propter quam data est
corporalis, [1. Mose 22, 18] sicut iam dictum est. Eadem autem verba et
idem sensus est, qui fuit supra in vigesimo secundo capite. Et quicquid
hic dici potest ad eam explicandam, supra dictum est. Sicut et vis verbi
benedicendi declarata est, pertinet enim ad quartum ordinem, cuius
significationem latini eiusmodi phrasibus reddunt. Gloriari in Domino,
laudari in Domino. Quando meipsum benedico in Domino, non benedicere te
facio, id est, ut alios benedicas, sed me ipsum extollo, laudo: non in
me, sed in semine ABRAHAE. Ego enim sum perditus et maledictus in Adam,
traditus in potestatem SATHANAE, qui detinet me vinctum sub iugo
peccati, mortis et damnationis. Ibi nemo potest benedicere aut gloriari,
sed est gemitus, clamor et infinita miseria.

Quando autem semen Abrahae venturum est, tunc omnes gentes fient alii
homines: non habebunt quidem in se, in quo glorientur, de se
praedicabunt maledictionem et miseriam. Sed tamen debent regnare, laeti
et salvi triumphare, non in se, sed in illo semine. Atque ita fit hodie
ab omnibus, qui credunt in Christum. Ita impleta est scriptura. Sic enim
sentiunt et dicunt omnes Christiani: Si damnatus sum in me per Adam:
Tamen sum iustus et sanctus in Domino Iesu Christo, filio Dei. Ille est
vita mea, iustitia, sanctificatio, redemptio. Sic benedico me ipsum
propter 

[Seite 441]

aliam rem et per alium. Non mea benedictione, sed seminis Abrahae, quem
cum appraehendo per verbum, et credo, possum gloriari, ut in [Ps. 34, 2
f.] Psalmo 34. scriptum est: ‘In Domino benedico me, et anima mea
gloriatur’, quod habeo vitam contra mortem, salutem contra
perditionem, Deum patrem contra Diabolum Tyrannum et hostem.

⌊nis 8.: ‘Abraham vidit diem meum, et gavisus est.’ Quia
intellexit hanc benedictionem eam fore, qua benedicendae sint omnes
gentes in toto orbe terrarum. Quod illa gloriatio non tantum pertineat
ad posteros carnis, sed omnes gentes in toto orbe terrarum. Id
memorabile verbum est, quod Prophetae et Apostoli diligenter docuerunt.

Quae amplius his verbis continentur, supra exposita sunt. Videlicet:
Resurrectio mortuorum, victoria peccati, mortis, Diaboli, et regnum
aeternum. Item quod semen illud sit filius Dei et homo: Nisi enim Deus
esset, non posset nos maledictos benedicere. Nisi homo esset, non
veniret ad nos benedictio.

⌊ite 22. Non enim data est ista benedictio Abrahae, ut per eam
iustificetur: Sed iam iustus per fidem accepit hanc benedictionem, ut
excellentissimum premium. Est iustus, obediens, sanctus. Et quia tam
obediens est, ideo magnificabitur adeo, ut ex semine eius induat carnem
[Röm. 9, 5] Christus. Rom⌊anorum 9. Magna sane gloria est, ex semine
Abrahae prodire eum, qui est filius Dei, destructor inferorum, victor
mortis, abrogator legis et instaurator vitae aeternae.

Ponuntur autem quatuor vocabula in textu, quae declarabimus. Iudaei enim
inde colligere volunt, fuisse etiam legem Mosi ante Mosen. Ac verum est,
fere omnia in Mose sumpta esse ex Patribus et eorum libris. Sed
differunt tamen. (Mismar) id est, observantia. Nomen generale est,
crebro usurpatum in Levitico. Levitae enim dicuntur, observare
observantias Domini, sicut Germanice dicimus: wart, was ich dich heissen
werde. Iubeo aliquem esse paratum, et expectare iussiones. Sic Levitae
in tabernaculo stabant, et expectabant iussionem Pontificis, si quid
imperaret faciendum. Eodem modo hic dicitur: Abraham fuit observans mei:
Er wartet 

[Seite 442]

auff mich, thet, was ich jhn hiess, ut, quando iubebatur mactare filium,
erat audiens dicto etc.

MIZVA proprie praecepta significat et perpetuam quandam observationem,
qualis est decalogus.

HOK est ordinatio rituum, qui pertinent ad cultum divinum. Quando
ordinat Deus aliquid ad cultum. Non est iussio, sed cultus institutus:
[Ps. 2, 7] Psalmo 2.: ‘Praedicabo statutum’, id est cultum. Deus
instituet alium cultum per filium.

(Thorah.) Quod prodest ad formandos mores. Huc pertinent etiam Misra1�
et iura. Sic Abraham fuit observans, et expectavit iussiones Domini:
etiam morales. Servebat simul decalogum, ritum Sabbathi et legem
circumcisionis.

Differentia autem inter legem Mose et patrum haec est. Moses habuit
certum mandatum constituendi sacerdotium Leviticum, quod pertinuit ad
certum populum, personas, locum et tempus certum usque ad Christum. Haec
est potissima pars legis Mose. Deinde regnum et duodecim principes in
politia ordinavit. Decalogus vero et aliae leges ex patribus ortae: non
sunt propriae Mosi. Tantum illa ceremonialia, quae ad certas personas
pertinebant: sunt Mosaica. Finito autem tempore destinato his omnibus
finita sunt sacrificia et omnes ordinationes Mosaicae. Non valuit
amplius sacerdotium cum suis sacrificiis, nec Regnum: quia fuit finis
Mosi. Successit autem regnum et sacerdotium Christi, sine loco, tempore
[Luk. 17, 20] aut persona, ‘sine omni observatione externa.’ Sicut
inquit Christus, Lucae 17.

Postremo de apparitione divina dicendum est. Duplex est apparitio in
sacris literis. In somnis et in specie sive visibili forma aut figura.
Apparere etiam dicitur, si sit locutus per Sem aut Eber, qui tum
vixerunt, et fuerunt summi sacerdotes. Quia vero hic nihil additur. Sed
absolute dicitur: ‘Apparuit’: intelligitur apparitio non in somnis
facta, sed in forma visibili, hoc est, fuit Angelus, qui apparuit in
specie humana. Sicut ad beatam virginem, Petrum et ad Abraham sup⌊ra
cap⌊ite 18. venerunt Angeli. Et fuit sane apparitio ista excellens
gloria Isaac. Etsi enim audivit paternos conciones de promissionibus:
tamen trepidavit cor eius in ista tribulatione. Venit igitur Deus cum
nova promissionum confirmatione.

Ac profecto magna res est, quod Deus apparet homini, et accommodat suas
promissiones privatim ad privatum. Ideo hac parte longe beatiores nobis
sancti Patres iudicantur a multis. Siquidem ipsi tam certas et privatas
consolationes et apparitiones a Deo habuerunt per ministerium angelorum.
Si et mihi aliqua specie humana appareret, dicet aliquis, 

[Seite 443]

quantum id animo meo pariturum esset gaudium? Tum vero nihil periculi
aut adversitatum propter Deum recusaturus essem. Verum id mihi negatum
est tantum audio conciones, lego scripturam et utor Sacramentis, nullas
apparitiones angelorum habeo.

Respondeo: Non habes, quod queraris, te minus visitatum esse, quam
Abraham aut Isaac. Tu etiam habes apparitiones, et quodammodo firmiores,
apertiores et plures, quam illi habuerunt, si tantum aperires oculos et
cor, et appraehenderes. Habes Baptismum, Sacramentum Eucharistiae, ubi
panis et vinum sunt species, figurae et formae, in quibus et sub quibus
praesenter in aures, oculos et cor Deus loquitur et operatur. Postea
habes ministerium verbi et Doctores, per quos Deus tecum loquitur. Habes
ministerium clavium, per quos absolvit te et consolatur: ‘Noli timere,
Ego tecum sum.’ Apparet tibi in Baptismo, et ipse te baptisat, te
alloquitur ipse. Non solum dicit: Tecum sum. Sed remitto tibi peccata,
offero salutem a morte, liberationem ab omni pavore et potestate Diaboli
et inferorum. Et non solus ego tecum sum: sed omnes angeli mecum. Quid
desiderabis amplius? plena sunt omnia apparitionibus divinis et
colloquiis.

Ibi vero queri et gemere debebamus contra nostram carnem venenatam et
peccato submersam, quae non sinit nos credere et amplecti tanta
beneficia. Insuper nos disputare iubet, et in dubium vocare, an sint
ista vera. De nobis loquor, qui vere Christiani sumus, qui haec docemus
et credimus. Ego non solum credo in Christum. Sed scio eum sedere ad
dextram patris, ut sit mediator, et interpellet pro nobis. Scio panem et
vinum in coena Domini esse corpus et sanguinem Christi. Verbum pastoris,
sive praedicet, sive absolvat esse verbum Dei. Et tamen oppressa est
caro dubitatione, ut ista non credat. Haec ingens miseria et ipsa morte
est acerbior. Quin ideo mors acerba est, quia non credimus propter
impedimenta carnis. Alioqui tribulatio esset gaudium, mors esset somnus
credentibus nobis.

Haec mala ex originali malo per Adam nobis insita deplorare debebamus,
et orare, ut Deus fidem in nobis augeat et roboret, ac sustentet nos sub
coelo remissionis peccatorum. Sicut docuit nos Christus orare: [Matth.
6, 12] ‘Remitte nobis debita nostra.’ Ingens enim malum est, quod
obruti tot ac tantis apparitionibus, colloquiis et formis, tamen non
credimus. Ac [Röm. 7, 22.23] recte cum divo Paulo dicimus:
‘Condelector legi Dei secundum interiorem hominem: video autem aliam
legem in membris meis repugnantem legi mentis meae.’ Item: ‘Non
enim, quod volo, bonum, hoc facio: sed quod nolo, malum.’ Libenter
velim credere hoc, quod verum est, et sic credere: ut est re ipsa.
Optarim fidem tam certam et firmam esse, quam est res ipsa. Verum
peccatum in carne resistit spiritui, ut non possim tam firmiter credere.
Caeterum qui posset dignitate admirari et magnificare baptismum, 

[Seite 444]

is rideret mortem et daemones. Turca esset ei Cammotz, iuxta [Ps. 1, 4]
primum Psalmum: id est, ‘acus sive palea.’

Assidue ergo ista legenda et meditanda sunt, et orandum: ut fides de die
in diem crescat. Res certa est et infallibilis. Ideo non est, quod
miremur aut exoptemus peculiares visiones patrum. Abraham in extremo die
dicet: Si fuissem ego Christianus, longe fortiore fide ista credidissem.
Ego soli et uni promissioni credidi. Ego fui exemplum et primus. Tu
habes exempla infinita, habes tuos parentes, habes fratres, qui
absolvunt, et porrigunt istas visibiles species. Turpe igitur est, nos
esse infirmiores in fide, quam ipsi Patriarchae fuerunt, qui ad unam
promissionem vicerunt reges et regna. Illi uni verbo crediderunt. Nos
adiuti tot exemplis praeteritorum, praesentium sanctorum, quo diutius
praedicamus, hoc magis torpescimus. Ac plane idem nobis accidit, quod
Pythagoras fabulatus est de motu Sphaerarum coelestium, sive id ex se
ipso, sive ex patribus habuit: quod motus isti assiduo suavissimum
concentum edant: Sed mortalium animos et aures ista assiduitate
stupefactos, ut non exaudiant eos amplius.

Sic nos videmus Deum baptisantem, absolventem, consolantem,
comminicantem. Sed quis audit aut miratur? Nihil aut parum movemur eius
comminatione, promissione, consolatione, sacramentis. Merito igitur
culpandi sumus, qui illos suavissimos concentus regni coelorum non
curamus. Si etiam Angelos in sua maiestate praedicare audiremus, nihil
magis adficeremur, quam nunc audientes pastorem aut ministros. Si vere
statueremus esse id verbum Dei, quod audimus, non sic sterteremus. Sed
quia putamus homines loqui, et esse verbum humanum, prorsus brutescimus.
Hic gemendum nobis erat et dolendum, quod peccatum originale tam potens
est, etiam in renatis. Satis alioqui superque satis est blasphemantium
et persequentium verbum. Quanquam nos etiam non boni sumus, [Luk. 11,
13] ut Christus inquit Lucae 11.: ‘cum sitis mali.’ Demus tamen
operam, ut non persequamur, et illam maliciam carnis nostrae agnoscamus.
Sicut [Röm. 7, 24] Paulus exclamat: ‘Infoelix ego homo, quis me
liberabit de corpore mortis huius?’ Corpus est mortiferum, venenatum,
depravatum et totum infernale. Quando res secundae sunt, facile
gloriamur, et benedicimus nos in Domino, [Ps. 30, 7] ut Psalmo 29. [!]
dicitur: ‘Ego autem dixi in abundantia mea: Non [Ps. 30, 8] movebor in
aeternum.’ Rursus: ‘Avertisti faciem tuam, et factus sum
conturbatus.’ Ibi redit caro, et omnem loetitiam excutit.

Igitur scribantur ista ad docendos nos, ut non solum adversariorum
rationes arguere et refutare, sed etiam carni resistere queamus, quae
deiicit nos pondere peccati et timoris, ut non dicamus: In semine
Abrahae sum iustus, salvus, dominus mortis, Diaboli, Turcarum. Proinde
discamus et 

[Seite 445]

amemus verbum, in quo docetur, quod sit credendum in semen promissum,
postea vero domanda est caro, quae repugnat legi mentis, et captivat
nos. Ac sicubi superati sumus, statim sese erigat et roboret fides, ne
caro spiritum prorsus opprimat. Quod si non possumus subito ad
perfectionem evadere, ut sumus sine sensu peccati, mortis et inferni: Si
non possumus fieri Dialectici et Rethorici perfecti, sumus interea
Alphabetarii aut Donatistae1�, donec veniamus ad Dialecticam et
Rethoricam. Quia vita haec est primitiarum: non decimarum. Ideo Paulus
ipse queritur, ut ante [Röm. 7, 23] dictum est: ‘Invenio legem aliam
militantem, captivantem.’ Bonum vellem, et libenter facerem. Talis
libenter essem, qui nihil dubitaret, nihil angeretur de ulla
tribulatione. Res ipsa est certa, et scriptura vera: sed caro obstat.
Quid igitur faciam? Si non possum tam firma animi adsensione [Röm. 7,
24] appraehendere, irascor carni, et dico: ‘Quis me liberabit a
corpore mortis huius.’ Id enim corpus et caro facit mortem acerbam et
terribilem. Vita autem, quae est amarissima in peccatis, et multis
spinis per fidem dulcescit. Idque scriptura sancta ubique agit, ut
doceat nos, quomodo agnoscamus semen Dei et nos ipsos, hoc est, ut
agnoscamus veterem et ingenitam maledictionem Adae: et inchoatam
benedictionem per Christum.

[26, 6.7] Sedit itaque Isaac in Gerar. Et cum interrogarent viri illius
loci de uxore sua, respondit: Soror mea est, timens dicere: uxor mea
est, ne forte occidant me viri loci huius propter Rebeccam, quae pulchro
erat aspectu.

Quaeri iterum hoc loco potest, quare scribat spiritus sanctus nugas
istas. Quorsum enim attinet proponere tam inepta et stulta Ecclesiae
Dei? Num eo erudiendus est populus Dei, quod Rebecca dicta sit soror
Isaac, non coniunx? Respondeo: Deus hoc modo infatuat mundum cum
universa sua sapientia. Si Graecus aut Romanus aliquis haec legeret,
rideret ut rem indignam prorsus auditu. Sed vult Deus sapientiam humanam
declarare, quod sit stultitia, atque ita confundi. Hactenus descripsit
Isaac habuisse colloquium divinum, promissionem coelestem, et fecit eum
fortem et prorsus invictum contra portas inferorum et omnia mala. Hic
tanta in eo infirmitas apparet, tam foeda imbecillitas, ut nihil possit
cogitari turpius. An non enim hoc foedum exemplum est, quod negat
Rebeccam esse suam coniugem?

Disputant Theologi, an non peccaverit negando uxorem, et mentiendo esse
sororem suam. Est profecto turpis imbecillitas. Ideo enim ait: dicam
esse sororem, quia possent me occidere, quasi dicat: uxorem rapiat,
stupret, 

[Seite 446]

qui volet, tantum ut ego vivam. Si dixero uxorem, cogitabunt se non
posse eam mihi rapere, nisi me occiso. Nonne haec stulta, inepta et
indigna tanto viro sunt? An non dicendum erat, uxor mea est, sive
occidatis me, sive non. Timet, inquit textus, Isaac. Tantus vir in tam
foedam formidinem labitur, ut metuat mortem. Sic Elias octingentos
Prophetas magno robore animi mactaverat, neque ullius tanta erat
potentia, quam formidaret. Sed ad Iesabelis minas ita pavet, ut fugiat.
Prius regem non timuit, iam fugit mulierculam.

Haec igitur omnia in speciem stulta sunt, sed erudita admodum et
salutaria, quia scribuntur ad consolationem Ecclesiarum, ut sciamus,
quam misericors Deus sit. Simus sane mali et infirmi, modo non
inveniamur inter istos, qui persequuntur et odio habent et blasphemant
Deum. Cum infirmitate vult Deus pacientiam habere.

Ego non possum excusare Patres, ut alii faciunt, nec volo. Imo libenter
audio lapsus et infirmitates sanctorum. Non quod laudem tanquam bene
facta aut virtutes. Sicut non excuso Apostolus fugientes a Christo,
Petrum negantem: et alias eorum infirmitates, stultitias et ineptias.
Nec scribuntur ista propter duros, superbos et obstinatos, sed ut ratio
regni Christi ostendatur, qui in grege suo pusillo habet pauperes et
infirmas conscientias, quae facile laeduntur, et difficulter
consolationem recipiunt. Est rex fortium pariter et infirmorum: superbos
odit, et fortibus indicit bella. Pharisaeos arguit et securos, Sed
pavidos, pusillanimes, contristatos, [Jes. 42, 3; Matth. 12, 20]
conturbatos non vult confringere aut confundere. Linum fumigans non vult
extinguere. Haec eius ratio et mos perpetuus est.

Sic fecit ab initio mundi usque ad finem. Fortis est et omnipotens: sed
linum fumigans non extinguet. Et iubet etiam, ut infirmum in fide
suscipiamus. Magna enim res est credere, quod sit transitus Christianis
per mortem ad vitam. Caro ad faciem aut mentionem mortis, iudicii et
aeterni ignis expavescit. Alioqui est fortis et imperterrita, si est
sine impetu aut vento adverso. Itaque regnum Christi tale est, quod
habet infirmos pariter et animosos, sive perpetuo, sive ad tempus. Rari
tamen sunt, qui semper sunt robusti. Sed qui his sunt infirmiores, non
sunt tractandi durius. Quia est regnum consolationis, pauperum et
adflictorum, non est positum ad imperandum et terrendum, nisi superbos
et praefractos. Sed qui sunt pavefacti, illis est impertienda
consolatio, et dicendum: Tu est linum fumigans, Deus non vult, ut te
extinguam. Quia Christus est rex pauperum et infirmorum.

Huc pertinent exempla scripturae sanctae, quod viri summi et
sanctissimi, Abraham et Isaac, quos inducit scriptura victores mortis,
Diaboli, inferorum, et quos facit amicos Dei et Prophetas, iuxta
Psalm⌊um 104. Eosdem tamen describit infirmissimos turpissima
formidine. Sic David de [Ps. 30, 7 f.] se dicit: Psal⌊mo 29. [!]:
‘Dixi in abundantia mea, non movebor in aeternum.’ 

[Seite 447]

Mors et Diabolus pro nihilo apud me sunt, ‘quia, Domine, in voluntate
tua praestitisti monti meo virtutem. Rursus avertisti faciem tuam, et
factus sum conturbatus’. Dum suggerit Deus robur, et addit nobis
animum, facile est esse fortem et immotum. Verum ne insolescamus, et
tribuamus nostrae virtuti eam firmitudinem, sinit nos mergi. Idem
Patriarchae Isaac quoque accidit.

Haec itaque utilia sunt pro docenda Ecclesia, quod maximi et sanctissimi
viri habentes promissiones divinas, triumphantes contra peccatum et
mortem, tam miserabiliter ruunt, et fiunt postea pueri et fugitivi.
Timere mortem per se est malum et peccatum, sed si cum periculo
castitatis uxoris id fiat, duplicatur malum. Atque hanc doctrinam
proponit spiritus sanctus sub istis speciebus tam vilibus. Ad nos igitur
haec accommodemus. Sie enim et hodie pios in periculis a Turcis
confirmamus. Etiamsi occidit et [Matth. 10, 28] vorat te Turca. Quid
facit? Quid amplius potest, quam occidere? ‘Nolite timere eos’,
inquit Christus, ‘qui occidunt corpus’. Si rapit corpus, domum et
alia, quid tum? relinquenda ista alioqui sunt. Ac praeclare mecum actum
putarem, si a Diabolo occiderer propter filium Dei. Sed nimirum sumus
adfecti, quando sumus animosi, et spiritus sanctus robur animo addit.
Sed alia hora mihi aut cuivis alteri idem, quod Isaac usu venit,
accidere potest.

Ideo scripta sunt haec ad doctrinam nostram, ut per pacientiam et
consolationem scripturarum spem habeamus. Ne cogitemus: Non sum ego tam
sanctus aut firmus in fide, sicut fuit Isaac aut Iacob. Fuerunt illi
quidem fortes et constantes, quando Deus fulciebat eos, et parabat
montibus virtutem, sed avertente ipso faciem facti sunt conturbati. Ac
possumus [Apg. 10, 26] de eis idem dicere, quod ad Cornelium Petrus de
se dicit: ‘sum et ego homo.’ Neque enim Petrus neque Paulus,
quantumvis sancti, meliorem carnem habuerunt, quam nos: fuerunt et ipsi
filii Adae, perinde ac nos sumus. Paulus quandoque ita gloriatur ac
superbit, ac si iam victor esset omnium malorum. Quandoque de pavoribus
internis et externis pugnis miserabiliter queritur. Ubi tunc
invictissimus ille heros et victor totius inferni?

Non abiiciamus igitur spem in die malorum. Nec superbiamus in die
bonorum. Potentissimi enim in fide, Abraham et Isaac, prolapsi sunt in
istam foedam infirmitatem: Nobis in spem et consolationem, ut discamus
regni istius et Regis statum et mores: Ibi enim cernitur fortitudo
invicta, et infirmitas, ut sic dicam, victissima. Quae omnia eo
pertinent ut solus Deus glorificetur. Nos enim non gloriamur in nostris
viribus. Sed quia rex noster sedet ad dextram patris, in eo gloriamur,
et magnifice nos efferimus. Ipsius virtus per nostram infirmitatem
perficitur, ut videre est passim in omnibus exemplis Patrum.

Istam vero sapientiam ignorat mundus. Solus spiritus sanctus habet 

[Seite 448]

et proponit Ecclesiae sub involucro vilissimo. Ac nos historias Patrum
ita legamus, ut exempla fidei nos confirment et animosos reddant.
Infirmitatis autem exempla nos consolentur, ne desperemus neve
superbiamus, et alios etiam consolemur. Si es territus, ne addas malum
malo, ne fugias aut neges Christum. Quanquam enim sum infirmus, tamen
non vellem blasphematum aut laceratum Christum, sed gloriam eius
integram et regnum immotum. Sum sane lapsus. Quid faciam? Num ideo
despondebo animum? Minime. Tamen idem usu venit maximis Patribus ac
progenitoribus Christi.

Moses accurate metum mortis in Isaac expressit: ‘Respondit’, inquit,
‘soror mea est’. Quare? Quia occident me viri propter Rebeccam.
Prostituit ergo pudicitiam uxoris suae metu mortis, ut possit esse
incolumis et salvus. Itaque qui velit amplificare et aggravare peccatum
Isaac, multa argumenta inveniet. Negando enim Rebeccam esse uxorem tuam,
Deum negas, qui eam tibi copulavit, et benedixit tibi duobus filiis.
Deinde ultra peccatum mendacii in discrimen adducis et prodis castitatem
uxoris tuae. Illa sunt Rhetorica Diaboli. Sed maneamus in Rhetorica
spiritus sancti. Infirmitas tamen illa Isaac, si Deus non prohibuisset,
peperisset uxoris stuprationem, adulterium et multa alia mala. Sed Deus
ita permittit sanctos labi, ut servet tamen.

Qui fuerint mores Palestinorum, nescio. Nec intelligo illam
circumstantiam, quam tractat Moses, quod Abimelech fuerit bonus, et
prohibuerit adulterium poena mortis. Cur igitur timet eum Isaac? Necesse
est eum vidisse in exemplo Abrahae supra, quomodo rapuerint alii aliis
uxores. Si quis habuit paulo formosiorem communem habuit, ut dicitur: Si
id non potuit ferre, occisus est a moechis, quod in Italia alicubi fieri
solet. Ideo mirabilis descriptio est istius regionis. Verisimile est eum
huius sceleris exempla ante vidisse, aut ab aliis audivisse. Sin alii
fuerunt mores eorum, et metuit Isaac, ne tales essent sine aliquo
exemplo, vel inde colligi potest fuisse incredibilem in eo infirmitatem.
Sic forsan cogitavit aut finxit: Isti incolae huius regionis sunt impii,
nec curant Deum. Ergo etiam homines contemnunt et indigne tractant.

Inde autem solicitudo haec orta est, quia fuit Rebecca formosa: Sic enim
est in textu, et prophanis valde ridiculum videtur. Isaac enim ad
minimum 80. aut 90. annos habuit, sexagesimo anno aetatis nati sunt ei
duo filii. Quindecim annis post mortuus est pater Abraham. Ipsa 70.
annos habuit circiter: quia foeminae decennio iuniores fuerunt maritis,
ut supra de Sara dictum est, quae et ipsa cum esset nonagenaria, tamen
forma praestabat. Fuerunt igitur tunc temporis homines non solum forma,
sed etiam robore corporis praestantiores, siquidem illa aetate potueruut
generare et concipere, qua apud nos nulla spes foecunditatis reliqua
est. Rebecca autem, anus septuaginta annorum, adeo pulchra est, ut
superet 

[Seite 449]

caeteras, et propter formam pudicitia eius periclitetur. Sunt hae
commendationes istius saeculi, quod fuerint homines temperantiores et
corpora robustiora, quam hodie. Sequitur iam ludus Isaac cum Rebecca
supra modum ineptus.

[26, 8] Factum est autem, cum aliquandiu in eo loco moraretur, ut
prospiceret Abimelech, rex Palestinorum, per fenestram, et videret Isaac
iocantem cum Rebecca, uxore sua.

Tantus vir et fere octogenarius ludit cum uxore septuaginta annorum?
Itane delectatur spiritus sanctus scribere istas nugas, et descendere ad
infimas ineptias coniugales? Cur non recitat ieiunia quadraginta dierum,
sicut de Elia proditum est? Primum vero Iudaeorum opinionem Cynicam
prorsus reiiciemus. Dicunt enim porci impurissimi Isaac cum rebecca
concubuisse palam, aspiciente Abimelech. Quasi sanctissimus pater fuerit
Cynicus aut Diogenes, qui in platea congressus sit cum uxore. Spiritus
sanctus solet tegere et ornare copulam maritalem: non producit in
propatulum. Et maior verecundia fuit in Isaac et Rebecca, quam ut tam
insignem turpitudinem committerent. Educati enim sunt in timore et
reverentia Dei, et intellexerunt peccatum originale, quo deformatum est
generationis opus. Quamobrem id voluit abscondi Deus, et ornavit vestitu
et nuptiis, foeditatem autem bestialem detestatur.

Textus autem subindicat, si circumstantias diligenter consideres, ex
merore animi et quadam perturbatione ortum istum ludum, magis quam ex
lascivia. Praecipue in Rebecca, quae tot malis ac calamitatibus pene
fracta dixit fortassis ad maritum: Ah, mi Isaac, vide, quo redacti
simus: quam misere erramus in terra. Sicut uxor Hiob marito calamitatem
[Hiob 2, 9] exprobrat: ‘Benedic Domino, et morere’ etc. En duos
filios habemus, oves item et iumenta cum familia: Sumus peregrini et
extorres, et insuper prohibemur ingredi Aegyptum. Iam vero etiam nomen
coniugis amitto. Haec certe potuerunt venire in mentem mulieri, non
satis animosae, et luctanti cum indignatione et impacientia in hisce
malis. Quis enim posset ista ferre sine gemitu? Ideo ut confirmaret eam
Isaac, forte amplexus et osculatus est eam, iussit eam bono animo esse:
Mea Rebecca, feras istam calamitatem pacienter. Deus apparuit mihi, et
promisit nobis liberationem et defensionem. Sic possemus defendere aut
excusare Isaac, ne cum porcis illis Iudaeis Cynicum aut Diogenem eum
faciamus.

Sed relinquo hasce cogitationus in medio, nec urgebo, nec reiiciam eas
prorsus. Videntur tamen admodum verisimiles. Quia alioqui non admodum
iucundum est amplexari uxorem in terra hostili. Sed consolatione opus
fuit, et significatione divinae praesentiae et promissionis, idque
potuit fieri amplexando et iocando. Hic honestus ludus est cum coniuge 

[Seite 450]

decens honestum maritum. Erga sororem non deceret aut familiam: Ibi
imperium et gravitas requiritur, etiam in consolando, sed cum ea, quae
mihi divinitus coniuncta est, licet iocari, ludere et colloqui blandius,
ut cum ratione et secundum scientiam cum ea vivam. Sicut monet Petrus:
[1. Petri 3, 7] ‘quasi infirmiori vasculo muliebri impartientes
honorem, tanquam cohaeredibus eiusdem gratiae’, et quae sunt matres ac
generis humani altera pars, licet infirmior quo ad corpus. Nos sumus
robustiores, ideo etiam maiora officia nobis commissa sunt, in quibus
tamen animum muliebrem saepe ostendimus. Differunt tamen animus virilis
et animus muliebris. Ipsae oneratae sunt oeconomicis officiis, partu,
educatione prolis et cura domestica, nos politica et Ecclesiastica
administratione, cum simus fortiores. Sed quomodo nos in Ecclesia et
politia geramus, satis cernimus. Saepe non minus imbecillitatis in
gubernatione virili depraehenditur.

Sequar igitur hasce cogitationes, et concedam, quod Isaac eam amplexus
sit non tam consolationis gratia, quam ut ostenderet gestum illum
maritalem, quo solet uti erga honestam coniugem honestus maritus,
ridiculum et blandum. Cuiusmodi saepe videre est in maritis, qui sunt
moribus commodioribus. Rex non fuit tam sapiens, ut intelligeret adeo
graves causas amplexus, quas ante dixi. Sed maritales intellexit, quos
decorum est publice ostendere. Ac valde pulchrum est, quando maritus
etiam moribus prae se fert benevolentiam erga coniugem. Econtra turpe et
scandalosum est, si qui praebent se difficiles, morosos et asperos erga
coniuges, et nullam significationem edunt amoris et benevolentiae, sive
verbis, sive factis. Ea gravitate erga alienos aut erga familiam utendum
est. Sic saepe audimus a mulierculis collaudationes et gratulationes, si
quando vident maritum cum uxore suaviter et unanimiter vivere. O ein
gute Ehe ist das. O foelix et faustum coniugium. Ibi est mutuus amor et
foelicissima concordia. Idem et mariti praedicant. Unde vero scirent,
nisi vidissent tales lusus maritales inter multos coniuges admodum
raros?

Neque vero ulla acerbior et horribilior dissensio ac discordia est, quam
inter coniuges et fratres. Econtra si est mutuus amor, mutui lusus et
blandiciae, id coniugium amatur et praedicatur passim ab omnibus. Quia
rarum est propter Diabolum, quem habet hostem perpetuum, qui conatur
coniunctionem divinam turbare, quibus modis potest. Quanquam mundus non
intelligit: sed somniat coniugium nihil aliud esse, quam concubitum,
oscula et amplexus. Verum non est tantum corporum legitima coniunctio,
sed et animorum, quae certis indiciis et signis sese prodit, quanquam
ineptis et ridiculis, tamen decoris et dignis bono coniugio. Ego saepe
ab honestissimis matronis audivi, cum collaudarent alios maritos propter
facilitatem, commoditatem et moderationem, et praedicarent quasi
singulare miraculum, si cui talis maritus aut uxor commoda contigisset.

Iuxta hanc igitur sententiam ludum istum Isaac interpretabor: Quanquam 

[Seite 451]

priores cogitationes non reiicio, nec defendo, nisi in odium
turpissimorum Iudaeorum. Verum hae sanae et piae cogitationes sunt, quod
maritus non solum in cubiculo, sed etiam in publico in laudem coniugii
blandum et placidum se gerere debeat erga uxorem, Non sit morosus,
iracundus, difficilis. Quia exempla dissidiorum et offensarum valde
incurrunt in oculos, et vehementer offendunt. Praesertim si accedat
Zelotypia, tum est infernus ipse. Expedit ergo extare eiusmodi exempla
blandiciarum et amabilitatis inter coniuges, ut alii adsuefiant ad
suavitatem, comitatem et pacientiam, si quid incidit offensionis aut
incommodi. Quia [1. Mose 2, 18] coniugium est divina ordinatio. Et de
uxore dictum est: ‘Faciamus ei adiutorium coram ipso.’ Necesse
igitur est, ut sit etiam externa significatio benevolentiae propter
alios, praesertim cum excellentissimos sanctos, qualis est Isaac,
habeamus in nostra societate. Plena enim est haec vita offensionum
infinitarum, quod in rebus domesticis inprimis videre est. Parent igitur
se ad mutuam condonationem et oblivionem offensarum quantumvis gravium,
et redeant ad blanditias usitatas etiam externas.

Ideo enim spiritus sanctus non dedignatur celebrare eiusmodi nugas, ut
occurrat primum porcis istis, qui tantum quaerunt voluptatem carnis.
Caeterum difficiles et asperos se praebent erga coniuges. Deinde
hostibus coniugii, Papistis, qui prohibuerunt coniugium tanquam damnatum
a Deo, ut habeamus exemplum, quod Deo non displiceat etiam levitas
aliquantula in coniugio, quod alioqui deformatum est peccati originalis
impuritate, unde furor iste usitatus existit et ardor in sexum. Sed Deus
utitur ea ad copulandum marem cum foemina, et vocat auxilium coram eo.
Est ergo coniunctio [Matth. 19, 6] divina, sicut ait Christus: ‘Quod
Deus coniunxit, homo ne separet.’

� 

[Seite 452]

De improbis et turpibus mulieribus non loquor, quae nulla ratione
corrigi possunt.

Caeterum Deo gratias agere debemus, quod certi sumus coniugium divinitus
institutum esse, placere Deo, angelis et omnibus creaturis. Placet Deo,
quod uxori blandior, displicet morositas et acerbitas. Multo minus hi
placent, qui prohibent et damnant coniugium. Et prohibitio illa
horribiliter punita est, cum Diabolus loco divinae ordinationis immisit
vagas libidines et infanda scelera Sodomitica. Idque iusto iudicio Dei
factum est, quia detraxerunt sanctissimo generi vitae, quod ordinavit
Deus, eique benedixit. Non caret id quidem suo vicio et immundicia: sed
Deus tolerat et dissimulat eam. Si servetur naturalis ordo ad generandam
sobolem, [Apg. 13, 18] tum Deus dissimulat et ignoscit, sive, ut Lucas
in Actis eleganti verbo usus est: τροποφορεῖ, dicit: Jch wil
mir dise weiss gefallen lassen, propter conservationem generis humani.
Scio te in peccatis esse conceptum, sed ignosco et concedo, ut tu tuam
coniugem habeas in adiutorium, ea sola te oblectes, et devores, etiam si
quid obiicitur triste aut molestum. Ego quoque pacientiam habebo, sive
nudam in nocte, sive vestitam in die amplectaris.

Si non instituisset Deus singulari beneficio hanc coniunctionem unius
maris et unius foeminae, quanto desiderio eam totus mundus exoptaturus
esset, ut posset liberari a libidinibus et pollutionibus hoc remedio?
Iam vero aversamur legitimam istam coniunctionem, quam sanxit lege
perpetua et immota, qua prohibet stupra et vagas libidines: iubet, ut
unam tibi eligas, quae placeat, cum qua vitam tuam transigas. Est quidem
peccatum. Sed concedo, inquit Deus, ut ludas, ut rideas cum tua, et ab
[Spr. 18, 19] alienis abstineas. Sicut scriptum est Proverb⌊iorum 5.:
‘Exhilaret te uxor, quam adolescens ducis, ceu iucunda cerva et
venustus hinnulus. Illius amore perpetuo contentus esto, et amore eius
semper fruere.’

Sic consolatur nos iste locus, quo scribitur Isaac in senectute lusisse
cum sua dilecta Rebecca: non tantum necessitatis et consolationis
gratia, sed etiam maritali quadam ineptia, quae decet hoc genus vitae,
ut externis blanditiis daret significationem mutui amoris, et scribitur
in consolationem coniugum, et in odium, contemptum ac refutationem
reproborum ac phanaticorum, qui damnant coniugium. Memini ego ante haec
tempora renati Euangelii saepe in confessione maritos tanquam
gravissimum peccatum deplorare lusus istos coniugales. Imo quod est
indignissimum, et cum contumelia creatoris: Si quando aliqua honesta
matrona aut virgo transierat Coemiterium Franciscanorum, mox scopis
purgabant et flamma lustrabant locum sacrum monachi. Atqui matres
nostrae sunt. Neque scopis aut igni flamma libidinis concepta per
peccatum originis expurgari potest. Sed incenditur magis, et irritatur
hoc modo, et negata mulier auget furorem. Sed non intellexerunt
hypocritae isti peccatum originis. Ideo remedia 

[Seite 453]

divinitus monstrata ignorarunt. Christus primum vult nos baptisari, ut
animus corrigatur et purgetur. Postea si non potes donari virginali
castitate, at vidualem sive coniugalem delige. In utroque enim sexu, in
masculo et foemella, est caro. Igitur etiam semen in eis est, et ardor
incitans ad procreationem. Quid ibi consulendum est? Respondeo. Si habes
castitatem, mane in ea. Sin minus, duc uxorem, ne vagis et Cardinaliciis
libidinibus polluaris, et pereas.

⌊i 32.: ‘Surrexit populus ad ludendum’, non significat Idolatrare,
ut Iudaei somniant, sed ridere et hilarem esse. Elegans autem allusio
est in Hebraeo, quae nulla lingua reddi potest. Isaac Isacabat. Isaac,
id est, risor, blandus, amandus blandiebatur uxori. Amandus amabat
uxorem. Er stellet sich wie ein rechter Jsaac, idque faciebat maritali
securitate et fiducia.

Proponit igitur exemplum istud insignem doctrinam et consolationem
coniugum Christianorum. Deinde confutationem pestilentissimorum
Papistarum et haereticorum, qui fecerunt peccata mortalia ex omnibus
dictis et factis coniugum. Atque ipse ego cum essem adhuc monachus, idem
sentiebam, coniugium esse damnatum genus vitae: Disputabamus, an liceret
amare aut ambire honestam virginem. Item: an esset peccatum ludere cum
uxore. Ac valde mirabar Bonaventurae sententiam, qui fuit inter monachos
sanctissimus, cum dicit: Non est hoc peccatum, si quis ambiat aliquam in
uxorem. Imo vere licet. Non igitur de hoc disputandum, aut dubitandum
est. Dicit item licere marito iocari cum uxore. Ego longe aliam
sententiam et ipsius professione digniorem expectabam: quia non aliter
ac Iudaei ista interpretantur, accipiebam.

[Seite 454]

Vos igitur, adolescentes, qui crescitis iam ad futura coniugia et
publica negocia, estote grati pro divina luce benedictione: quod scimus
coniugium esse rem sacram, et licere nobis ridere, ludere et amplexari
nostras coniuges, sive nudas, sive vestitas: tantum ab aliis
abstineamus. Haec nobis insignem consolationem adferunt. Accedit huc et
testimonium divi Pauli, qui tametsi vellet nos in totum abstinere a
coniugio, ut caro munda esset, tamen indulget, quia Deus indulget.

Sed sumi inde admonitio de modestia et continentia coniugum potest.
Quidam enim usque adeo porci sunt, ut quidvis sibi in coniugio cum
uxoribus licere putent. Illi valde errant. Ac sciant sibi tantum
indultam esse istam miseram voluptatem et amplexum. Non tanquam purus
sit in carne. Ambo enim coniuges sunt infecti peccato originis, et morbo
ac furore concupiscentiae. Sed quia dixit Deus: Non imputabo tibi istam
impuritatem: modo maneas cum adiutorio, quod est coram te. Oportet ergo,
ut in reverentia et timore Dei vivamus. Ego quidem per indulgentiam
divinam habeo uxorem. Sed tamen peccatum est in utriusque carne. Illa
foeda libido non est bona. Quanquam enim naturaliter maritus meliore
conscientia cum uxore coniungitur, quam si semen frustra effundatur: vel
si scortationibus et adulteriis deditus sit, tamen illud quoque non fit
sine immundicia. Repraehendendi igitur sunt, qui cum uxoribus turpia et
nefanda in cubiculis exercent. Quia concessit Deus securitatem quandam:
sed secundum indulgentiam.

� Sed requirit Deus intelligentiam nostram in coniugio, ut simus
sensati, et sciamus nos quidem non damnari aut reos agi in iudicio
extremo. Sed tamen non excusemus concupiscentiam et turpitudinem, quae
est in coniugio. Non dicamus bene actum est, quod dormivi cum uxore. Sed
agnoscamus impuritatem, et tamen statuamus propter coniunctionem divinam
esse omnia munda, ut in timore et reverentia possideamus vasa nostra, et
si quid mali est commissum, maneat tamen intra limites coniugii.

Sic recte intelligemus et intuebimur regnum Christi. Aliud enim est
iustificari ex lege, et aliud iustificari ex gratia. Fruor coniugii lege
et ordinatione, non quia dignus sum: Imo indignus sum pane, quo vescor,
[Röm. 8, 10] pecunia et omnibus bonis, ‘Quia creatura servit
corruptioni’ Ro⌊manorum 8. 

[Seite 455]

Uxor servit mihi indignissimo in omnibus praedicamentis substantiae,
quantitatis, qualitatis. Sed in praedicamento relationis sum dignus. Non
sum dignus, ut habeam uxorem aut liberos secundum substantiam et rei
veritatem. Quia sum peccator. Sed tum efficior dignus, quando Deus
dicit: Volo indulgere et connivere, quia sic ordinavi. Tu tamen teipsum
agnosce, et vivas in timore et reverentia.

Sic nos omnes non sumus digni nec coniugali, nec politica, nec
Ecclesiastica administratione. Non sum ego dignus, ut unam lectionem aut
concionem habeam. Sed habemus propicium, indulgentem et ignoscentem
Deum, qui nos transtulit ex regno irae in regnum gratiae, et iussit nos
tectos illo velamento gratiae ad ipsum quanquam indignos accedere, et
frui beneficiis divinis.

[26, 9] Et vocavit Abimelech Isaac, dixitque: En ipsa uxor tua est, et
cur dixisti soror mea est? Respondit Isaac: quoniam dixi, ne forte
moriar propter ipsam.

Haec omnia simpliciter oeconomica et politica sunt. Neque quicquam de
magnificis et vere spiritualibus rebus traditur, de quibus concionatur
Euangelium, de fide in Christum, de Trinitate, de resurrectione
mortuorum, de victoria peccati, mortis et Diaboli, Ideo contemnuntur ab
istis magnis spiritus et sanctitatis hypocritis. Quid ad nos, inquiunt:
carnalia? Quasi vero vivant ipsi sine carne. Quasi non bibant, non
comedant, non dormiant, neque habeant masculinum aut foemininum sexum.
Denique non opus habeant prosurs rebus carnalibus, aut ullum earum curam
gerant. Sed nihil intelligunt, neque sciunt, quid spiritus aut quid caro
sit.

Propter hasce igitur fanaticas opiniones spiritus sanctus tam puerilia
et oeconomica scribit. Et significat se esse etiam rectorem corporalium
negociorum, sine quibus haec vita regi et servari non potest. Nam et
ipsi enthusiastae, ut maxime videantur aversari carnalia, opus habent
cibo, potu, vestitu. Quare igitur non disputaremus, quomodo edendum et
vivendum sit cum pietate et bona conscientia? Neque enim de futura vita
tantum docendum est in Ecclesia. Sicut Euangelium docet, nulla ratione
habita praesentis vitae, quanquam non contemnit prorsus hanc vitam. Sed
secundum legem eam instituere, et homines docere debemus: quomodo vitam
agere debeant pie et honeste usque ad extremum diem. Quotidie enim
nascimur et morimur.

Docendum igitur est, quo pacto uxor erga maritum, servus erga dominum se
gerere debeat. Non furandum, non moechandum etc. Sed sunt ista carnalia,
dicent Enthusiastae. Recte sane: si non placet his uti, relinque etiam
cibum, potum, vestes et similia. Haec omnia sunt ordinationes et
creaturae Dei, donatae ad hanc vitam, quae debet transigi honeste et pie
usque ad mortem. Haec propter odiosum illud hominum 

[Seite 456]

genus dicenda sunt, qui aliam et quasi super coelestem vitam somniant
supra nubes, cum tamen hac praesenti carere omnino non queant.

⌊ite 12., de mendacio dicendum est, de quo Augustinus acute disputat
[Gal. 1, 20] contra Hieronymum propter locum Pauli in Epistola ad
Galatas: ‘Testis est mihi Deus’ etc. Ubi dicit Paulum non serio
repraehendisse Petrum: sed per simulationem. Facit autem triplex
mendacium. Perniciosum est, quando studio decipiendi dicitur falsum in
detrimentum proximi, sive rerum, sive famae, sive animae ipsius. Et hoc
pessimum est, quando sub nomine Dei mendacia et falsa doctrina
sparguntur, quod in octavo praecepto [2. Mose 20, 16] prohibet Deus:
‘Non dices falsum testimonium.’

Alterum genus est officiosum, hoc est, charitatis vel misericordiae, ut
si Magistratus quaereret furem, ut raperet eum ad supplicium, et ego
scirem, negarem tamen me scire, ubi esset. Ibi mentior non in perniciem:
sed in salutem proximi. Aut si viderem aliquem insidiari pudicitiae
virginis aut matronae, et fingerem me nescire eam: Ibi mentirer in
salutem [1. Sam. 19, 11ff.] et honorem puellae. Sic Michol mentitur
patri Davidem abiisse, sed in salutem ipsius. Licet igitur, ubi sine
damno Magistratus aut parentum fieri potest, tegere et defendere eos,
quos petunt aut requirunt. Simile [Jos. 2, 5] est mendacium Rahab, Iosue
2. Est igitur mendacium officiosum, quo saluti, famae corporis vel
animae consulitur. Econtra perniciosum petit ista omnia. Sicut
officiosum defendit, nec proprie, sed aequivoce et abusive mendacium
dicitur. Quia est pulcherrima defensio contra periculum animae, corporis
et rerum. Igitur honestum et pium mendacium est, ac potius officium
caritatis appellandum: Quanquam Augustinus mendacium appellat, et tamen
extenuat per epitheton officiosum. Quia fallitur persecutor, ut
impediatur Diabolus et persecutoris malicia, et defendatur innocens. Id
est servare non transgredi praecepta Dei. Atqui veritatem non esse
reticendam, obiiciet aliquis: Respondeo in eiusmodi casibus non esse
dicendam, nisi urgearis.

Tertium genus est iocosum. Quando quis cum aliquo iocatur, salva tamen
gravitate, pietate et fide, qualis iste ludus est Rebeccae et Isaac, aut
cum maritus ludit aut fallit uxorem aut filiolum, quae fallacia detecta
movet eis risum et hilaritatem. Ibi desinit mendacium, et nihil est
praeter risum aut ludum. Hoc etiam utile mendacium est, praesertim inter
coniunctos familiaritate et benevolentia.

Quaeritur igitur de facto Isaac, an sit peccatum? Respondeo. Non est
peccatum, sed est officiosum mendacium, quo praecavit, ne interficeretur


[Seite 457]

ab iis, apud quos manebat, si diceret Rebeccam esse suam coniugem. Licet
sit infirmitas fidei, quod non aperte et constanter confessus est, et
contempsit mortem. Ea enim magnifica et vere heroica virtus ac
constantia fuisset. Sed voluit Deus eum infirmum esse, ut extaret
exemplum erudiens Ecclesiam, quod non offendatur Deus, sive constanter
confitearis, id quod heroicum est, sive infirmus sis, dissimulat enim et
connivet. Atque ex eo perspicimus nos habere propicium Deum, qui potest
ignoscere et connivere ad infirmitates nostras, remittere peccata,
tantum non perniciose mentiamur.

Habuit autem Isaac non exiguas causas sui metus. Etsi enim invenit regem
in regno isto satis iustum, sanctum et bonum, tamen sic cogitavit: En
coactus fame peregrinabor inter gentes, quae non habent promissionem
hanc, quam ego habeo, quod velit Dominus mihi esse Deus, et quod debeam
ego credere et permanere in eius fide. Non habent isti neque verbum,
neque fidem. Praesumendum igitur est, vel saltem timendum, quod sint
impii, et caedibus, adulteriis, scortationibus obnoxii. Si non re ipsa
sunt adulteri et homicidae: tamen levi aliqua occasione oblata possunt
in eiusmodi flagicia incidere. Iam vero uxor mea formosa est, et posset
impium aliquem sua forma illicere in sui amorem: Ideo in magno periculo
versor.

Hic iustus metus est, et talis, qui cadit in constantem virum, ut
Iureconsulti loquuntur. In pavidum si cadat, est inutilis. Sed metus,
qui in heroicum et animosum virum cadit, est iustus et rationabilis.
Laudatur igitur a Iureconsultis et Theologis. Neque enim heroicum est
aut fortis viri prorsus nullum periculum pertimescere, et temerario
quodam ausu periculis non necessariis se obiicere: tales sunt temerarii,
non fortes. Qui vere fortis est, temperat audaciam et formidinem. In
periculis necessariis non metuit, ubi necessitas, honestas, utilitas
requirit animum infractum, sed extra necessitatem non coniicit se temere
in periculum, et sic potest cadere in eum metus iustus, et dignus viro
constante. Ad hunc modum Isaac metuit, et est infirmus. Sed tamen
excusatur, quia est meticulosus, ut constans vir.

Libet autem ex hoc loco captare occasionem disputandi de dubitatione, de
Deo et voluntate Dei. Audio enim spargi passim sceleratas voces inter
nobiles et magnates de praedestinatione, sive praescientia divina: Sic
enim loquuntur: Si sum praedestinatus, sive bene, sive male egero,
salvabor. Si non sum praedestinatus, damnabor, nulla ratione habita
operum. Contra has impias voces libenter multis disputarem, si possem
per incertam valetudinem. Quia, si sunt verae voces, ut ipsis quidem
videtur, tum plane tollitur incarnatio filii Dei, passio et resurrectio,
et quicquid fecit pro salute mundi. Quid proderunt prophetae ac tota 

[Seite 458]

scriptura sacra? Quid Sacramenta? Abiiciamus ergo et conculcemus ista
omnia.

Sunt haec Diabolica et venenata tela et ipsum peccatum originale, [1.
Mose 3, 5] quo seduxit Diabolus primos parentes, cum diceret: ‘Eritis
sicut dii.’ Non enim erant contenti revelata divinitate, qua cognita
beati erant. Sed volebant penetrare profunditatem divinitatis. Sic enim
raciocinabantur, subesse aliquam arcanam causam, cur prohibuisset Deus,
ne ederent de arboris fructu, quae erat in medio paradisi, eam volebant
scire. Perinde ut isti hodie loquuntur: Oportet fieri, quod Deus
praefinivit. Igitur incerta et inanis est omnis cura de religione aut de
salute animarum. Atque tibi non est commissum, ut feras sententiam, quae
est impervestigabilis: Quare dubitas tu aut abiicis fidem, quam Deus
tibi praecepit? Quorsum enim attinebat mittere filium, ut pateretur et
crucifigeretur pro nobis? Quid proderat instituere Sacramenta, si
incerta sunt aut irrita prorsus ad nostram salutem? Alioqui enim, si
quis fuisset praedestinatus, absque filio et absque Sacramentis aut
scriptura sancta esset salvatus. Ergo Deus iuxta istorum blasphemiam
horribiliter fatuus fuit mittendo filium, promulgando legem et
Euangelium, mittendis Apostolis, si hoc voluit tantum, ut essemus
incerti, et dubitaremus, utrum simus salvandi, an vero damnandi.

Sed sunt hae praestigiae Diaboli, quibus conatur nos dubios et
incredulos reddere, cum Christus ideo venerit in hunc mundum, ut faceret
nos certissimos. Necesse enim est sequi tandem vel desperationem, vel
contemptum Dei, sacrorum Bibliorum, baptismi et omnium beneficiorum
divinorum, quibus nos voluit confirmatos adversus incertitudinem et
dubitationem. [1. Kor. 15, 32] Dicent enim cum Epicureis: vivamus,
edamus, bibamus, cras moriemur. Turcarum in morem temere in ferrem et
ignem ruent, si quidem hora praefinita est, qua vel occumbas, vel
evadas.

� Eiusmodi 

[Seite 459]

enim cogitationes, quae supra aut extra revelationem Dei sublimius
aliquid rimantur, prorsus Diabolicae sunt, quibus nihil amplius
proficitur, quam ut nos ipsos in exitium praecipitemus, quia obiiciunt
obiectum impervestigabile, videlicet Deum non revelatum. Quin potius
retineat Deus sua decreta et mysteria in abscondito. Non est, cur ea
manifestari nobis tantopere laboremus.

Moses etiam petebat, ut ostenderet ipsi Deus faciem suam. Sed [2. Mose
33, 20] respondet Dominus: ‘Posteriora mea tibi ostendam, faciem autem
meam videre non poteris.’ Est enim curiositas ista ipsum peccatum
originis, quo impellimur, ut ad Deum adfectemus viam naturali
speculatione. Sed est ingens peccatum, et conatus inutilis et irritus.
Sic enim inquit Christus [Joh. 6, 65; u. 14, 6.] Ioannis 6.: ‘Nemo
venit ad patrem, nisi per me.’ Ideo quando ad Deum non revelatum
accedimus, ibi nulla fides, nullum verbum, neque ulla cognitio est, quia
est invisibilis Deus, quem tu non facies visibilem.

⌊um 1. cum quaerunt: ‘Num praedestinatum est, ut hoc tempore
restituatur regnum?’ ‘Non est vestrum nosse tempora.’ Sine, me
esse absconditum, ubi me non revelavi tibi: aut tibi ipsi causa exitii
eris. Sicut Adam horribiliter lapsus est. Quia scrutator maiestatis
opprimetur a gloria.

Ac initio quidem statim voluit Deus occurrere huic curiositati: Sic enim
suam voluntatem et consilium proposuit: Ego tibi praescientiam et
praedestinationem egregie manifestabo, sed non ista via rationis et
sapientiae carnalis, sicut tu imaginaris. Sic faciam: Ex Deo non
revelato fiam revelatus, et tamen idem Deus manebo. Ego incarnabor vel
mittam filium meum, hic morietur pro tuis peccatis, et resurget a
mortuis. Atque ita implebo desiderium tuum, ut possis scire, an sis
praedestinatus, an non. [Matth. 17, 6] ‘Ecce, hic est filius meus:
Hunc audito’, hunc aspice iacentem in praesepio, in matris gremio,
pendentem in cruce. Vide, quid is faciat, quid loquatur. [Joh. 14, 9]
Ibi me certo appraehendes. ‘Qui enim me videt, inquit Christus, videt
et patrem ipsum.’ Si hunc audieris, et in nomine eius baptisatus
fueris, et diliges verbum eius, tum certo es praedestinatus, et certus
de tua salute. Si vero maledicis aut contemnis verbum, tum es damnatus.
Quia, qui non credit, condemnatur.

Alias cogitationes et vias rationis aut carnis occidito, quia Deus eas
detestatur. Id unum age, ut suscipias filium, ut placeat in corde tuo
Christus in sua nativitate, miraculis et cruce. Ibi enim est liber
vitae, in quo scriptus es. Idque unicum et praesentissimum remedium est
istius horribilis morbi, quo homines in inquisitione Dei procedere
volunt speculative, et ruunt tandem in desperationem aut contemptum. Si
vis effugere desperationem, odium, blasphemiam Dei, omitte speculationem
de Deo abscondito, et desine frustra contendere ad videndam faciem Dei.
Alioqui 

[Seite 460]

perpetuo tibi in incredulitate et damnatione haerendum et pereundem
erit. Quia, qui dubitat, non credit, Qui non credit, condemnatur.

Detestari itaque et fugere sceleratas istas voces debebamus, quas
iactant Epicurei: Si necesse est, hoc ita fieri, fiat. Deus enim non
ideo de coelo descendit, ut faceret te incertum de praedestinatione, ut
doceret te contemnere Sacramenta, absolutionem et reliquas ordinationes
divinas. Imo ideo instituit, ut redderet te certissimum, et auferret
morbum dubitationis ex animo tuo, ut non solum corde crederes, sed etiam
oculis carnalibus aspiceres, et manibus palpares. Cur igitur reiicis
ista, et quereris te nescire, an sis praedestinatus? Tu habes
Euangelium, es baptisatus, habes absolutionem, es Christianus, et tamen
dubitas, ac dicis te nescire, utrum credas, an non: Num pro veris
habeas, quae de Christo in verbo et Sacramentis praedicantur.

Sed dices: Non possum credere. Sicut multi hac tentatione vexantur, et
memini Torgae ad me venire mulierculam quandam, et cum lachrymis queri,
quod non posset credere: Ibi cum articulos Symboli ordine recitarem, et
de singulis quaererem, statueretne haec vera et ita gesta esse, an non?
Respondebat: omnino sentio vera esse, sed non possum credere. Illa erat
Sathanica illusio. Dicebam igitur, si statuis ista omnia vera esse,
nihil est, cur de tua incredulitate queraris. Si enim non dubitas filium
Dei pro te mortuum esse, certe credis. Quia credere nihil aliud est,
quam habere ista pro certa et indubitata veritate.

Deus dicit tibi: En, habes filium meum, hunc audias et acceptes. Id si
facis, iam certus es de fide et salute tua. Sed nescio, inquies, an
maneam in fide? Attamen praesentem promissionem et praedestinationem
suscipe, et non inquiras curiosus de arcanis Dei consiliis. Si credis in
Deum revelatum, et recipis verbum eius, paulatim etiam absconditum Deum
revelabit. [Joh. 14, 9] Quia, ‘qui me videt, videt et patrem’.
Ioannis 14. capite. Qui filium reiicit, amittit cum revelato DEO etiam
non revelatum. Si autem firma fide revelato Deo adhaeseris, ita ut cor
tuum sic sentiat te non amissurum Christum, etiamsi omnibus spoliatus
fueris: tum certissime praedestinatus es, et abscondium Deum intelliges:
imo iam de praesenti intelligis. Si filium agnoscis, et voluntatem eius,
quod velit se tibi revelare, quod velit tibi esse Dominus: et salvator
tuus. Igitur certus es, quod Deus etiam tuus Dominus et pater sit.

Vide, quam suaviter et benigne Deus ab hac horribili tentatione te
liberet, quam Sathan hodie miris modis urget, ut homines dubios ac
incertos, ac tandem etiam alienos a verbo reddat. Cur enim audires
Euangelium, cum omnia posita sint in praedestinatione, inquiunt: Ita
rapit nobis praedestinationem certificatam per filium Dei et Sacramenta,
reddens nos incertos, ubi sumus certissimi. Ac si adoritur pavidas
conscientias hac tentatione, moriuntur illae in desperatione. Sicut mihi
propemodum accidisset, 

[Seite 461]

nisi Staupitius eadem me laborantem liberasset. Si autem contemptores
sunt, fiunt Epicurei pessimi. Itaque potius istas sententias [Joh. 6,
44] animis nostris infigamus. Ioan⌊nis 6.: ‘Nemo venit ad me, nisi
pater traxerit eum.’ Per quem? per me. ‘Qui videt me, videt et
patrem.’ Et [2. Mose 33, 20] ad Mosen: ‘Non poteris videre faciem
meam. Non enim videbit me homo, [Apg. 1, 7] et vivet.’ Item: ‘Non
est vestrum nosse tempora et momenta, quae pater posuit in sua ipsius
potestate.’ Vos ite, et quod iubeo, exequimini. Item: [Sir. 3, 22f.]
‘Altiora te ne quaesieris, et fortiora ne scrutatus fueris. Sed quae
praecepit tibi Deus, illa cogita semper, et in pluribus operibus eius
non eris curiosus.’ Audi filium incarnatum, et sponte se offeret
praedestinatio.

Staupitius his verbis me consolabatur: Cur istis speculationibus te
crucias? Intuere vulnera Christi et sanguinem pro te fusum. Ex istis
fulgebit praedestinatio. Audiendus igitur est filius Dei, qui missus est
in carnem, et ideo apparuit, ut hoc opus Diaboli dissolvat, et certum te
faciat de praedestinatione. Ideoque tibi dicit: Tu es ovis mea, quia
audis vocem [Joh. 10, 29] meam. ‘Nemo rapiet te ex manibus meis.’

Multi, qui non ad istum modum repugnaverunt tentationi huic, in exitium
praecipitati sunt. Itaque diligenter muniendi sunt animi piorum. Sicut
Heremita quidam in vitis patrum ab eiusmodi speculationibus dehortatur
suos auditores. Si videris, inquit, aliquem pedem in coelum fixisse,
retrahe eum. Sic solent enim sancti neophyti cogitare de Deo extra
Christum: Hi sunt, qui in coelum ascendere, et utrunque pedem ibi figere
conantur. Sed subito ad inferos demerguntur. Caveant igitur pii, et id
unum agant, ut discant adhaerere puero et filio, Iesu, qui est Deus
tuus, propter te incarnatus. Hunc agnosce et audi, ac delectare in eo et
age gratias. Si hunc habes, tunc etiam Deum absconditum pariter cum
revelato habes. Et illa est unica via, veritas et vita, extra quam nihil
praeter exitium et mortem invenies.

Ideo autem manifestavit se in carne, ut rapiat nos ex morte, ex carne et
ex Diaboli potestate. Ex hac cognitione non potest non existere ingens
gaudium et delectatio, quod Deus est immutabilis, et quod necessitate
immutabili operatur, neque se ipsum negare potest, sed servat
promissiones. Non igitur liberae sunt cogitationes istae, sive
dubitationes de praedestinatione. Sed sunt impiae, sceleratae,
Diabolicae. Ideo quando Diabolus iis te impugnat, tantum dicas: Credo in
Dominum nostrum, Iesum Christum, de quo mihi non est dubium, quin sit
incarnatus, passus, mortuus pro me. In cuius mortem ego sum baptisatus.
Hoc responso evanescet tentatio, et tergum vertet Sathan.

Sicut saepe alias recitavi memorabile exemplum de vestali quadam, quae
eandem tentationem patiebatur. Nam et sub Papatu fuerunt multi pii, qui
spirituales has tentationes senserunt, quae sunt vere infernales, et
damnatorum cogitationes. Nihil enim differt dubitans a damnato. Vestalis


[Seite 462]

igitur quoties sentiebat se peti ignitis telis Sathanae, nihil aliud
dicebat, quam, Christiana sum.

Sic nobis quoque faciendum est, omittendae sunt disputationes, et
dicendum: Ego sum Christianus, hoc est, filius Dei incarnatus et natus,
is redemit me, ac sedet ad dextram patris, et est meus salvator. Ita
[Matth. 4, 10] quam poteris paucissimis verbis Sathanam a te repellito:
‘Vade retro, Sathana’ Ne mihi dubitationem ingerito. Filius Dei
venit in hunc mundum, ut dissolveret tuum opus et dubitationem. Ibi
tentatio cessat, et redit animus ad pacem, quietem et dilectionem Dei.

Caeterum dubitatio de hominis alicuius voluntate non est peccatum. Sicut
Isaac dubitat, an sit victurus, vel habiturus bonum hospitem. De homine
possum, imo debeo dubitare. Quia non est salvator meus, et [Ps. 146, 3]
scriptum est: ‘Nolite confidere in principibus.’ Quia homo est
mendax et fallax. Sed cum Deo non potest agi dubitative. Is enim non
vult, nec potest esse mutabilis aut mendax. Sed summus cultus est, quem
requirit, ut statuas eum esse veracem. Ideo enim dedit tibi firmissima
argumenta certitudinis et veritatis suae. Dedit filium in carnem et
mortem, instituit Sacramenta, ut scias eum non velle fallacem esse, sed
veracem. Neque id spiritualibus argumentis, sed palpabilibus confirmat.
Video enim aquam, video panem et vinum, video ministrum, quae omnia sunt
corporalia, in quibus figuris carnalibus se revelat. Si cum hominibus
agendum est, ibi licet dubitare, quid cui credas, et quomodo erga te
alii adfecti sint. Sed de Deo certo et indubitanter statuere debes, eum
esse tibi propicium propter Christum, te redemptum et sanctificatum esse
precioso sanguine filii Dei: atque ita de praedestinatione tua certus
eris, remotis omnibus curiosis et periculosis quaestionibus de DEI
arcanis consiliis, ad quas impellere nos Sathan, sicut primum parentem
impulit, conatur.

Quanta vero fuisset eius foelicitas, si diligenter in conspectu
habuisset verbum Dei, et de omnibus aliis arboribus comedisset, excepta
ea, qua prohibitus erat vesci. Sed voluit scrutari, quo consilio
prohibuisset ipsi Deus usum fructuum de una illa arbore. Huc accedebat
magister improbus Sathan, qui curiositatem istam augebat et iuvabat. Ita
in peccatum et mortem praecipitatus est.

Sic Deus revelat nobis suam voluntatem per Christum et Euangelium. Id
vero fastidimus, et ad exemplum Adae vetita arbore prae aliis omnibus
delectamur. Hoc vicium nobis natura insitum est. Clauso paradiso et
coelo, et collocato ibi angelo custode, frustra eo penetrate conamur.
Vere [Joh. 1, 18] enim a Christo dictum est: ‘Deum nemo vidit
unquam’, et tamen immensa bonitate revelavit se nobis Deus, ut
desiderio nostro satis faceret, exhibuit nobis imaginem visibilem. En,
habes filium meum, qui audit eum, et 

[Seite 463]

baptisatur, is in libro vitae scriptus est: hoc revelo per filium, quem
potes manibus contrectare, et oculis intueri.

�, Iesus Christus est Dominus Zebaoth, Nec est alius Deus: et alias
saepissime. Sed istos locos omnes transibunt, et eos tantum arripient de
Deo abscondito. Vos igitur, qui nunc me auditis, memineritis me hoc
docuisse, non esse inquirendum de praedestinatione Dei absconditi. Sed
ea acquiescendum esse, quae revelatur per vocationem et per ministerium
verbi. Ibi enim potes de fide et saluta tua certus esse, [Joh. 3, 36] ac
dicere: Ego credo in filium Dei, qui dixit: ‘Qui credit in filium,
habet vitam aeternam.’ Ergo in eo non est damnatio aut ira, sed
beneplacitum Dei patris. Haec eadem autem alibi quoque in libris meis
protestatus sum, et nunc etiam viva voce trado. Ideo sum excusatus.

[26, 10.11] Ait Abimelech: Cur id fecisti nobis? Parum abfuit, quin unus
e populo dormivisset cum uxore tua, et induxisses super nos grande
peccatum. Praecepit itaque Abimelech omni populo, dicens: Qui tetigerit
virum illum et uxorem eius, morte morietur.

⌊rum 10.: ‘Non est personarum acceptor Deus. Sed in omni gente, qui
timet eum et operatur iustitiam, acceptus est illi.’ Etsi enim non est
filius Abrahae, tamen est sanctus, et expectat iustitiam Dei, sicut
Cornelius. Ideo venit ad eum Isaac, sicut ad priorem Abimelech Abraham
venit, et ab Isaac eruditur de vera pietate et cognitione Dei. Quia
praedicavit ibi haud dubie verbum Dei. Ipsum autem nomen Abimelech
videtur fuisse regium, non personale, sicut Pharaonis nomen omnibus
regibus Aegypti commune fuit.

Vide autem, quam vehementer detestetur Rex adulterium. Ac propterea
insignis hic locus est. Quare, inquit, fecisti nobis hoc malum? quasi
diceret: Num ita mihi imponeres et toti regno, ut imprudentes Deum tam
gravi scelere offenderemus? Neque enim mihi soli periculum erat, sed
universo regno, si quis cum ea ex subditis concubuisset. Haec certe
commotus dixit, et puto eum loqui de honesto concubitu, aut
cohabitatione viri et mulieris, non de vaga libidine, quam praecipue
timuit Isaac. Sed hanc existimo Regis fuisse sententiam: Poterat aliquis
rapere tuam uxorem ut liberam, et domum ducere, et dormire cum ea more
maritali, tamen 

[Seite 464]

esset ibi occultum peccatum adulterii. Ut maxime honeste cum ea
cohabitaret tanquam maritus: tamen inveniretur, et merito haberetur
adulter.

Ista sunt verba viri timentis Deum et pii, Principe et rege digna, qui
etiam occultum adulterium detestatur, multo magis punivisse eum
adulteria manifesta et vagas libidines credibile est. Ac tametsi alteri
copulata fuisset inscio rege, ipse tamen extra culpam fuisset. In
nostris Regibus et principibus hodie nihil simile invenies, dicerent:
Sive soror, sive coniunx sit, sive honeste, sive inhoneste tractetur:
Quid ad me? Sed timor Dei fuit in eo. Ideo metuit, ne vel occultum
adulterium in regno committeretur. Tales etiam haud dubie fuerunt
reliqui principes et proceres regni.

Fuit ergo magnum beneficium, quod eo tempore dedit Deus tam sanctos et
pios hospites Ecclesiae. Sicut supra Abraham habuit Escol, Aner et
Abimelech. Oportet enim, ut Ecclesia et Apostoli habeant angulum, ubi
vivant. Talis fuit Abimelech iste, qui fovit sanctum Apostolum et
Prophetam Dei Isaac. Ideo existimo eum fuisse unum de regibus sanctis.
Etsi enim non fuit filius promissionis, tamen particeps eius factus est.
Sicut eo tempore etiam multi gentiles salvati sunt.

ASCHAM reddidit Hieronymus peccatum grande. Significatur autem,
adulterium eo tempore non pro ioco aut re ludicra habitum, ut hodie
inter Christianos coniugium quasi ludus habetur, praesertim apud
magnates, et Papistae adulterium et fornicationem ludum aut iocum
aestimant. Sive igitur intelligatur de adulterio, seu de fornicatione,
depraehendi certe potest animus Regis plenus pietate et reverentia Dei,
qui neutrum horum ferre inultum potuerit. Vehementer enim commovetur,
non habet pro ludibrio, sed pro Ascham, hoc est, pro reatu, Fuer ein
schuld, da unser Herrgott ein zuspruch1� zu hat, Sicut in oratione
dominica precamur: ‘Dimitte [Ps. 34, 22] nobis debita, sive reatus
nostros.’ Et Psalm⌊o 34.: ‘qui oderunt iustum, delinquent’, id
est, erunt rei. Inde hostia pro delicto: Schuldopfer. Et [Ps. 5, 11]
Psalm⌊o 5.: ‘Iudica illos Deus.’ Ubi Hieronymus vertit: Condemna
eos, non iustifica eos. Sed pro condemnatis, reis et perditis habeto,
propemodum [1. Kor. 4, 13] idem sonat, quod Paulus 1. Corin⌊thiorum 4.
κάθαρμα dicit.

Sic igitur inquit Rex: Tu facile reatum et damnationem super nos
induxisses. Non reveretur tantum et timet Deum, sed cohorrescit etiam ad
periculum illud, quod inde sibi et toti regno extitisset, si alius eam
rapuisset, aut duxisset in legitimam coniugem. Deinde non est contentus
acri ista repraehensione sive obiurgatione. Sed etiam edicto testatur
sibi displicere, seque severe puniturum eos, qui vim inferant hospitibus
istis. Propter hosce peregrinos sancit legem, et statuit poenam capitis
in delinquentes. Auget etiam decretum, si quis attigerit, non solum
mulierem, sed et virum, si laeserit corpus, familiam, bona,
existimationem, morte 

[Seite 465]

morietur. Quia volo eum immunem et tutum ab omni periculo esse in meo
regno.

Vides autem, quam benignus sit Dominus erga suos sanctos. Tentat quidem
eos, mittit in exilium, et sinit eos periclitari de fama, de vita:
permittit, ut laborent fame et omnis generis malis. Sed parat tamen
hospitium pulcherrimum, quietum et tutum, et dat pacem in medio
inimicorum. Ista scribuntur ad confirmandam fidem nostram. Etiamsi
ingruunt pericula et calamitates, Sicut Isaac in summo periculo
versatur, quod tamen Deus sit gubernator et conservator noster. Quia
oportet Ecclesiam habere locum et nidum in hac terra. Si hic vel alius
Princeps nos non tueri vult: at alium dabit Deus, qui benigne prebeat
hospitium. Et solet plerunque hospitem deligere sine nostro consilio aut
cogitatione, imo praeter et contra spem et expectationem nostram. Ad
hunc modum securitatem et tranquillitatem in terra ista consecutus est
Isaac, et postea locupletatus est abunde, ut inviderent ipsi incolae
tantam foelicitatem, et denuo locum mutare cogeretur. Haec omnia eo
traduntur, ut credamus in Deum gubernantem et servantem nos. Cum enim
habemus verbum, exercemur quidem variis periculis, sed ita, ne in
tentatione pereamus, aut desperemus, sed ut in pace laetemur, et gratias
agamus Deo.

[26, 12 –14a] Seminavit autem Isaac in terra illa, et invenit in illo
anno centum modios, benedixitque ei Dominus. Et crevit vir ille, et
eundo profecit atque erectus est, donec magnus vehementer effectus est,
habuitque possessionem ovium et armentorum, et familiae plurimum.

Videntur haec omnia hyperbolica, quae de Isaac commemorat Moses: quia
dicuntur de viro miserrimo, exule et peregrino, qui ne vestigium quidem
pedis in terra ista possedit, non villam, non horreum, non tugurii
congestum cespite culmen.1� Sed saepe hoc diximus, describi
sanctissimos istos patres nobis pro exemplo vitae Christianae et piae,
quomodo ea sobrie, iuste et pie agenda sit propter futuram vitam. Sic
enim videmus illum sanctissimum Patriarcham varie exerceri: et vivere
tamen simpliciter in verbo Dei, quod ei datum erat un promissionibus
opulenter: Ero tecum. Dabo tibi omnes terras istas. Et in semine tuo
benedicentur omnes gentes. Ista verba diligenter meditata et animo
infixa habuit. Nos oscitanter et surdis auribus audimus: Non tanti
facimus verbum, quanti fecerunt patres. Ideo voluit Deus ostendere,
quomodo sanctissimi viri vixerint: non in solo pane, sed in omni verbo,
quod procedit de ore Dei. Quia impossibile fuit carnem et sanguinem
ferre tantas molestias istius vitae, quae hic describitur.

[Seite 466]

Qui non est in re praesenti, et legit aut iudicat haec secundum carnem,
illi videntur res leviculae et temporales, de victu, de uxore, de
familia, pascuis, pecudibus. Quid hoc? nihil est ibi eximium aut
splendidum. Sed recte metienti magnitudinem harum rerum, revera
videbuntur gravissimae et maximae. Post largissimam enim promissionem
illam secuta est tentatio et periculum de pudicitia et vita sua et
coniugis. Sustentat autem se interea verbo promissionis supra dato, et
peregrinatur in terra divinitus sibi promissa et propria quasi exul aut
alienus, et aequo animo patitur alienos ibi dominari. Iam considera
circumstantias, et te in rem praesentem constitue. Quid enim faceres, si
tibi alienus dominus in tua domo ferendus esset, et tu omnibus fundis et
bonis tuis eiicereris? Nunquam ferres profecto.

�, Sed vivere ex incerto favore amicorum et inimicorum gravissima
tentatio est.

Talis fuit autem vita sanctorum patrum, plena tentationibus, etiam
externis in rebus corporalibus, ut exerceretur fides eorum in
promissionem. Haeret enim Isaac et pendet in coelestibus, cum versetur
adhuc in terra. Sed sine fide non potuisset tam duram vitam degere.
Miror unde acquisierit familiam et servos, nisi forte ex Arabia habuit,
quae abundavit servis. Absque dubio autem multa iurgia, multae aliae
molestiae oeconomicae, furta item et insidiae inter pastores et familiam
ortae sunt. Sed sustinet Isaac et expectat, quia habet Deum promittentem
et invisibilem quidem, et ad tempus derelinquentem. Sed adiutorem in
opportunitate.

Porro ad hanc tentationem sequitur consolatio, ne videatur frustra
credidisse et expectasse Dominum. Post iterum tentabitur, et rursum
consolationem accipiet. Perpetuae enim hae vices sunt tentationum et
consolationem, perinde ut noctis et diei. Sic enim exercetur verbum
promissionis et fides. Seminat igitur Isaac in terra peregrina, quae
tamen propria est, et invenit anno illo centuplum. Lucet autem in rege
Abimelech singularis bonitas. Non enim recipit tantum Isaac in fidem et
tutelam 

[Seite 467]

suam, et cavet sub poena mortis, ne quis ipsi aut coniugi iniuriam
inferat. Sed commodat etiam partem terrae, agrum, prata pro pecudibus et
familia: et quanquam certa pecunia locavit, tamen id quoque honestum est
et gratum, quod fortassis alibi non fuisset ei concessum.

Merito igitur regem hunc pium et bonum celebrat Moses, nec dubito eum
salvatum esse, sicut pater ipsius. Nisi ille ipse Abimelech est, qui
fuit tempore Abrahae, quod tamen non puto. Quia Isaac iam ferme centum
annos natus est. Pertinent autem haec ad cognoscendam Dei benignitatem,
qui consolatur suos, postquam adflixit, et exploravit eorum fidem et
constantiam, sinit, iterum oriri super eos lucem ac solem misericordiae
et gratiae, dat optimum hospitium, ut non solum in pace possit vivere,
sed etiam amplissimas opes acquirere.

Iudaei dicunt fuisse eo anno magnam sterilitatem in tota terra, ac
tantum in agro Isaac, quem conduxerat fuisse tam uberem proventum. Sed
nihil opus est ista amplicatione Iudaica, per se satis magnum est, quod
unus modius reddidit centum modios. Ac fuit haud dubie miraculum, et
inusitatus proventus agrorum illius terrae. Centum vero modii reddunt
mille, et sic in infinitum.1� Taceo reliquas opes rusticas, butiri,
lactis, ovorum et similium. In nostris regionibus est res incredibilis
et incompraehensibilis. Copiosus proventus et foelix est, si unus modius
quinque aut sex modios fert, nondum tamen est trigecuplus aut
sexagecuplus fructus, de quibus in parabola Euangelica.

⌊ri 5.: ‘Omnem solicitudinem vestram proiicientes in eum, quoniam
ipsi cura est de vobis.’

Haec exercitia fidei sunt necessaria piis, quia absque iis languesceret
ac tepesceret: imo extingueretur tandem fides. Inde vero discunt, quid
sit fides, et tentati crescunt in cognitione filii Dei, et fiunt tam
fortes et firmi, ut in rebus adversis gaudere et gloriari non minus, ac
de rebus secundis queant, tantum pro nubecula aut nebula habeant
quamlibet tentationem, quae statim evanescat.

Quot autem modios seminaverit Isaac, Moses non commemorat: 

[Seite 468]

tantum dicit unum modium tulisse centum. Si centum seminavit, invenit
decies mille modios. Singularis benedictio est iuxta promissionem supra
factam. Ac perseverat Moses in amplificando miraculo isto, et dicit
Isaac valde auctum esse opibus. Ac si durasset proventus iste duos aut
tres annos, crevisset in immensum. Ipse quidem contentus fuisset, si
unus modius decem, aut minus tulisset. Sed Deus non solum satiat eum,
sed obruit benedictione, et longe plus tribuit, quam pro domo et
familia, quantumvis numerosa, opus sit, vix enim vicesima parte
indigebat. Facilime igitur potest suos locupletare Deus: si pro mille
modiis, qui sufficiebant ante abunde colono, dat decies mille modios. Et
tamen nihil adhuc proprii habet in terra. Vivit in propria terra quasi
non propria.

⌊iorum 6. Semper autem oculi et animus dirigendus est, et figendus in
promissionem: Veniens veniet, et non tardabit. Nunc alia tentatio
sequitur, qua denuo fides Isaac exercetur.

[24, 14b –16] Ob hoc invidebant ei Palestini. Nam omnes puteos, quos
foderant servi patris eius in diebus Abraham, obstruxerunt implentes
humo, adeo ut ipse Abimelech diceret ad Isaac: Recede a nobis, quoniam
potentior factus es nobis vehementer.

Post consolationem divinam sanctissimus Patriarcha iterum coniicitur in
varias et difficiles tribulationes. Quia sic instituenda est vita
piorum, ut utantur quidem hoc mundo, coniugio, cibo, potu et omnibus
necessariis ad vitam, sed tamen animo pendeant in coelestibus. Qui id
non faciunt, fiunt ventres et servi Mammonae. Diabolus vero non concedit
nobis in hac vita quietem. Impossibile est, ut habeamus pacem cum eo,
Siquidem hostis Dei est, et inimicitiae positae sunt inter filios
serpentis et semen mulieres.

Prima tentatio haec est, quod odio et invidia obstruunt omnes fontes, et
implent terra: qua occasione eum commovere volunt, ut sponte fugiat.
Isaac vero haec omnia fert pacienter, et interim fruitur aqua pecunia ab
aliis redempta. Ideo cum eum non possunt hac ratione eiicere, persuadent
regi, ut peculiari mandato iubeat eum terra excedere. Ibi cogitur
fugere, et relinquere non alienam, sed propriam ditionem. Durior itaque
et tristior haec tentatio est, quam prima specie ac obiter tantum
aspicienti appareat. Origenes hoc loco nescio quam sapientiam profert de
fontibus obstructis, quam Erasmus valde admiratur. Sed interim amittitur
instructio vitae Christianae et historiae tractatio, quae nos pie
erudit.

[Seite 469]

Isaac locuples est, et abundant frumento, docet familiam de pacientia et
pietate. Sed quid accidit huic sancto viro et sacerdoti Dei? Cum omnia
iam adeptus videtur, Palestini odio et invidia concitati eripiunt ei
aquam: ita ut ne ipsi quidem frui ea queant. Si aqua tantum
interdixissent, potuisset eam clanculum suffarari. Sed obruunt prorsus
fontes, inecta terra, ut omnibus pariter usus aquae negetur. Sine qua
tamen haec vita sustentari non potest, praesertim in pecudibus. Privare
aqua est ipsa vita privare cum homines, tum iumenta. Pessima itaque
tentatio fuit in tanta multitudine familiae et pecudum, et insignis
malicia est, prohibere aquam in tanta necessitate. Quid aliud potuit
cogitare Isaac, quam esse sibi cum iumentis et familia siti pereundum?
Unicam illam consolationem habuit, quod in Gerar famulos mittere potuit,
et inde adferre aquam in amphoris et lagenis, emptam pecunia, sicut nos
vinum emimus. Quod tamen ipsum auxit dolorem, cum aquam propriam emere
cogitur. Ipse enim revera Dominus erat aquae, fontium et totius terrae,
ac fontes pater ipsius Abraham foderat.

Discamus igitur hinc, quod nostrae tentationes longe leviores sunt, quam
sanctorum Patriarcharum tribulationes fuerunt. Nos sumus delicati
martyres, qui vivimus in abundantia omnium rerum. Carent igitur prorsus
exemplo tales historiae, neque ullus est hodie etiam ex sanctissimis,
qui possit ista ferre. Coguntur vagari per pagos usque in Hebron, forsan
etiam in desertum usque ad puteum viventis et videntis (non enim scribit
Mose, unde habuerint aquam), et inde potum adferre pro se et pecudibus.
Quem non commoveret tantae rei indignitas? Verisimile est Rebeccam
quandoque per impacientiam dixisse: tamen non sumus domini terrae, ubi
est promissio divina, siccine impletur, ut alieni nostris bonis
fruantur, nobis eiectis, aut certe omnibus necessariis ad fruendum
ademptis?

Non igitur, ut iudicio carnali videntur, haec ridicula sunt, quae
commemorantur de aqua et fontibus. Sed eo pertinuerunt omnia, ut fides
exerceretur. Habuit enim promissionem Dei, qui dixit: Ero tecum. Sed
contrarium ei iam obiicitur, ac si a Deo promittente derelictus esset.
Itaque non quoque discamus expectare Dominum, si habemus promissionem,
utut cadant alia, sive persecutio pro praesentia Dei nos excipiat, sive
iram pro gratia sentiamus, dicamus tamen: Credo, sum baptisatus, sum
absolutus, habeo divinam promissionem gratiae et misercordiae, satis
habeo, sive nox, sive dies, sive tribulatio, sive laetitia mihi
obversentur: non tament amittam misericordiam, nec despondebo animum.

Altera tentatio est, postquam aquam eripuerunt, veniunt Centauri, et
corrumpunt regis Abimelech animum, ut retractet locationem pratorum et
agrorum, et sibi fundos illos omnes vendicant. Non intelligunt esse
miraculum et benedictionem singularem, sed agrum sua natura tam fertilem
et foecundum esse putant. Ideo ipsi potius eo uti volunt, quam peregrino


[Seite 470]

concedere, qui aliquanto post, auctus opibus, vel vi, vel precio
incolarum agros ac fundos, et paulatim totam terram in suam potestatem
redigere posset. Sed per hoc accersunt sibi maledictionem. Non enim
consentaneum est, eam fertilitatem ipsis concessam esse, quam Isaac
antea divina benedictione habuit.

Fortassis autem ex sermonibus alicuius ex familia cognoverunt Palestini,
peregrinum istum iactare sibi promissum esse dominium huius terrae. Id
vero visum est iniquissimum, et dignum odio et exilio. Prius itaque
privata iniuria, nunc autoritate regia et publico edicto pellitur. Eo
enim consilio obstruxerant fontes, ut propter penuriam aquae nemine
cogente cederet. Sed longe gravior tentatio est, quod iubente rege
eiicitur, quem putavit se hactenus habere faventem et benignum, cuius
praesidio et tutela contra quasvis iniurias posset esse tutus, ex eo iam
cogitur audire. Recede a nobis, quia es robustior, crassior, locupletior
nobis, plures servos et pecudes habes, quam nos. Ita expellitur Isaac,
quia invident ei hanc benedictionem, nec possunt ferre, ut ibi ditescat,
et primum aqua, deinde terra interdicunt.

Haec secunda tentatio est, pugnans contra promissionem. Sed haeret tamen
in ea Isaac, et perdurat firmiter, sic cogitans: Liberavit me Deus a
morte, servavit uxoris pudicitiam, dedit item fructum centuplum: Non
igitur gravabor hanc sedem deserere, et tamen manebo in vicinia, quia
iussit me Dominus peregrinari in hac terra.

[26, 17.18] Abiit igitur inde Isaac, et castra metatus est in torrente
Gerar, habitavitque ibi. Et rursus fodit puteos aquarum, quos foderunt
in diebus Abraham patris sui, et quos illo mortuo obstruxerunt
Philistiim, vocavitque eos iisdem nominibus, quibus pater vocaverat.

Secedit Isaac in alium locum, non procul a priore, haud dubie non sine
dolore et tentatione carnis. Cuiusmodi autem agrum habuerit, scriptura
non indicat, tantum dicit: ‘castra metatus est in torrente Gerar’,
in illo angulo. Habitaverunt autem in his tribus locis: Hebron, Berseba
et Gerar, tres Patriarchae: Abraham, Isaac, et Iacob. Unde apparet Deum
singulariter illis locis delectatum esse. Et sunt haec loca in tribu
Iuda versus meridiem, amplitudine quatuor aut quinque milliarium. Ibi
vagati sunt sancti Patres, alias in Gerar, alias in Berseba habitantes.
Ac vocat Moses ‘torrentem’, quia non fuit locus cultus, neque ager
fertilis in valle hac Gerar. Circa torrentes enim solet esse terra
sicca.

Fuit igitur insignis tentatio, in qua didicit Isaac non in solo pane
[Matth. 4, 4] vivere, sed in quolibet verbo, quod procedit de ore Dei.
Eum vero locum non inviderunt ei Palestini. Cum non haberet agrum bonum,
ubi posset. 

[Seite 471]

serere et metere, quia torrentes exundationibus solent vastare agros.
Unde igitur se et familiam sustentavit? Si habuit pecuniam, emit
alimenta necessaria. Deinde fodiunt alios fontes, quos rursum terra
obturabunt Palestini, sicut antea fecerunt. Et tamen vincet odia ista,
et durabit invictus, quantumvis tentationes subinde aliae atque aliae
consolationes has consequantur. Sicut animum eius firmum et constantem
in migratione ista describit Moses significanti et emphatico vocabulo:
‘Isaac recedit’, pulsus et eiectus sua ditione: nihilominus tamen
castra metatur. Est verbum militare, quo [Ps. 34, 8] utitur Psalmus 34.:
‘Castra metatur angelus’ etc. OHEL: tabernaculum significat. Hanach:
castra figere. Postea pro habitaculo etiam usurpatur, sed proprie pro
militari aliqua casa.

Voluit igitur Moses ostendere fuisse patriarcham Isaac animo infracto in
tantis tribulationibus, et certissimum de hoc, ubicunque habitaret, esse
ibi quandam arcem sive castrum quoddam, in quo divinitus custodiretur.
Tanta vis est promissionum, ut videatur Isaac ridere Diabolum et eius
membra, quae eiecerunt eum pulcherrima possessione. Sic enim statuit: Si
hic non possum habere centuplum, sed cogor relinquere ea, quae optimo
iure tenui: erit tamen, unde vivam, imo vivam munitus, et habitabo in
castris. Si non possum habitare in agris fertilibus Gerar, habitabo in
valle ad torrentem, quae erit mihi castrum non munitum et circumvallatum
lignis et lapidibus, sed angelicis exercitibus.

Ita inducit Moses Isaac perturbatum, et in summis tribulationibus ac
angustiis agentem: et tamen describit heroicum eius animum, contemptorem
mundi et firmiter retinentem spem in Deum, qua sic adfectus est: Ego non
solum habebo necessaria, sed etiam defensionem et securitatem.

Haec in exemplum et consolationem nobis proponuntur. Si enim habemus
promissionem, tum infallibilis consequentia est, adesse circa nos [Ps.
34, 8] angelos. Et inde versus Psalm⌊i 34. fluxit: ‘Angelus Domini
castra metatur.’ [Ps. 91, 11] Item Psalm⌊i 91.: ‘Angelis suis
mandavit de te.’ Hoc ipsi infirmiter et sine ulla dubitatione
crediderunt. Itaque nos quoque si sumus pii, credamus in promissionem
eius, qui non potest mentiri, tunc certo sumus sub eius protectione,
certum etiam est adesse nobis angelos. Quod si quid mali nobis accidit
praeter aut contra istam fiduciam et tutelam, id fit singulari consilio,
abscondito nobis ac praesertim adversariis. Sic autem consolentur se
pii. Ego scio me habere custodes angelos, sed quod adversi aliquid
ferendum est, id permitto divinae voluntati. Sum enim in castris
angelorum, Deus non est mendax, ideo non deseret me.

Hoc vult Moses exemplo isto monere, ut simus superbi in promissionibus
divinis, quas nos quoque in Euangelio habemus opulenter. Siquidem enim
scio me esse absolutum a peccatis per ministerium verbi, esse
baptisatum, 

[Seite 472]

⌊norum 7.: ‘Video aliam legem in membris meis repugnantem legi
mentis meae.’ Ubi loquitur de peccato universo, et corruptione totius
naturae, qua fit, ut non tam constanter resistamus legi membrorum, et
adhaereamus legi mentis. Atque idem omnes pii queruntur, dum vivunt in
hac carne. Habemus quidem hanc sapientiam, ut aliquo modo et tenuiter
apprehendamus promissiones divinas, et suspiramus quotidie, ut caro,
quae impedit fidem, redigatur in cinerem. Conandum autem est, ut
crescamus in cognitione illa heroica, donec perfecti fiamus.

Sed sine tentatione nihil discimus, neque quicquam proficimus. Ea enim
militia et exercitatio Christianorum est, qua cognoscimus, nos esse sub
custodia angelorum: et quantumvis gravibus et difficilibus tentationibus
exerceamur: non tamen nocere eas nobis. Haec Theologia nostra est, quae
non facile aut subito discitur, sed assidue meditandum est in lege,
standum est in acie contra Diabolum, qui conatur nos retrahere a studio
verbi, et languefacere fidem nostram.

Ad hunc modum Isaac vexatus iniuriis Palestinorum: rursus tamen se
erigit, et sic statuit: habitabo ego in hac terra invitis omnibus, qui
me eiectum volunt, quia terra mea est secundum promissionem. Haec erit
mihi regia sedes ad torrentem istum. Opinor autem fuisse eiusmodi
vallem, qualis est in Saxonia inter Dibon et Ilenburgum ad Muldam
fluvium. Quanquam ne hic quidem firmam sedem habiturus est: tamen sic
dicit in fide promissionis, ac credidit se in castris angelorum
habitare. Quia Deus non mentitur. Igitur non peribimus, si quidem
promisit mihi terram hanc: Igitur etiam pereundo non peribimus. Didicit
autem Isaac haec a patre Abraham, cui similia acciderunt, et simili
robore fidei omnia superavit.

Porro mentio hic fit fontium, quos foderant servi patris sui, et quos
defuncto patre obstruxerunt Philistiim. Haec ad caput 21. referenda
sunt, explicant enim ea, quae ibi dicuntur de uno tantum fonte, quem vi
abstulerunt servi regis, ubi Abimelech excusat se Abrahamo, quod
nescierit, et postea cum eo foedus init. Ibi venit fortassis Isaac in
mentem se eodem modo, quo Abraham antea tractatus fuerat, exerceri ab
incolis huius terrae. Quanquam durius id est, quod a rege terra excedere
iubetur: Non a servis tantum iniuria adficitur, Sed rex ipse corruptas
calumniis aulicorum eiicit eum. Tametsi enim sentiamus eum fuisse bonum:
tamen sequi cogitur consilia principum in regno.

[Seite 473]

[26, 19 –21] Foderuntque servi Isaac iuxta torrentem, et repererunt
ibi puteum aquarum viventium. Et rixati sunt pastores Gerar cum
pastoribus Isaac, dicentes: Nostra est aqua, vocatumque est nomen putei
illius Eseck, propterea quod ibi iniuriam ei fecissent. Et foderunt
puteum alium, et pro illo quoque rixati sunt, appellavitque eum Sitna.

Haec nova benedictio est, qua Deus singulari beneficio Isaac cumulat
post tentationem superiorem. Non solum enim dat fontes repurgatos, sed
etiam novum fontem aquarum viventium, antea non visum in hac valle. Amat
autem eum Isaac mirabiliter, et collaudat, ac vocat fontem aquarum
viventium. Quia pulcherrima consolatio est habere fontem perenniter
fluentem. Et effluxit fortassis ex montibus. Augustinus discrimen facit
inter puteum et fontem. Puteum dicit, quem urnis haurire solemus, in quo
aqua similis mortuae non fluit. Fontes autem sunt, qui fluunt, et fluxu
vitam ostendunt. Et similes sunt animalibus, quae vivunt.

Sic igitur dedit Deus hanc aquam vivam Isaac in consolationem. Sed idem
ei accidit, quod in proverbio dicitur: Alii laborant, alii fruuntur.
Alii seminant, alii metunt.1� Postquam enim vident Philistiim
invenissse Isaac fontem aquarum viventium, et amoenissimam istam
scaturiginem: intelligunt, quantum ex ea sit commodi: quia non solum
suppeditat aquam civibus, et manet in puteo: Sed profluit et irrigat
totam terram, propterea placet Philistinis. Quanquam ipsi non
invenerunt, nec foderunt, imo ne viderunt quidem in sua regione: et
tamen sibi vendicant.

Moses verecunde tacet de rege et principibus, tantum dicit de pastoribus
villanis, quasi illi iurgium moverint super ista scaturigine. Fuit autem
gravis contentio: quia iure sibi vendicant, et allegant textum: Terra
est nostra: Igitur quicquid fecit et continet terra, ad nos pertinet.
Quid faciat Isaac? Est vir sanctus et sincerus, non est contentiosus.
Fert igitur iniuriam istam aequo animo. Quanquam difficiles passiones
sunt, tantam esse maliciam horum hominum, ut etiam potum ipsi invideant
et rapiant ex aqua divinitus concessa. Non enim ipsis data, nec inventa
ab eis, sed singulari benedictione huic sancto viro donata erat.
Iuristae hoc loco materiam habuissent, vel centum annos litigandi. Sed
cedit Isaac tempori, personis, causis, et relinquit fontem. Ego orassem,
ut Deus scaturiginem et fontem supressisset sine labore ipsorum
inventum.

Sed non aliter ulciscitur iniuriam Isaac, quam indendo nomen fonti
Eseck, in memoriam perpetuam tantae improbitatis, ut testetur ab ipsis
ortam iniuriam, apud se esse innocentissimam pacientiam: quae est
sanctissima 

[Seite 474]

virtus, et sustentat se conscientia recti, iustitiae et innocentiae. Non
laedit proximum, multo minus Deum in suis sanctis. Ideo Isaac non
conviciatur Philistiim, satis est, quod relinquit post se foedum nomen
Eseck, in testimonium maliciae istius populi.

� Male partum, male disperit.3� De male quaesitis non gaudet tertius
haeres.4� Germani dicunt: Ubel gewonnen, boesslich zerronnen, Unrecht
gut wudelt nicht4�, Et tamen non desinimus rapere et furari falsa
mensura, falsis ponderibus et omni genere fraudum.

Ego ipse postquam egressus sum vigesimum annum. Nam ante id tempus homo
in communibus rebus nihil videt, nec intelligit, Postea vero in
quadraginta annis multos vidi rapaces, avaros et usurarios, qui cum
ingentes opes corrasissent, tamen vix triginta annos eas tueri
potuerunt.

Ad eundem modum parum emolumenti aut voluptatis ex hoc iniusto lucro ad
regem hunc et proceres rediisse puto. Retinenda igitur est sententia
[Ps. 37, 16] Psalmi 33.: ‘Melius est modicum iusti super divitias
peccatorum multas.’ Quia iniustitia non concedit laetitiam aut pacem
conscientiae. Congregans non laetatur, haeres depauperatur. Quia in domo
impii erosio. Est ibi quidem corrasio divitiarum, sed est erasio. Quia
Deus sufflat, et qui congregat, in marsupium pertusum congregat. Perinde
ut Poëtae de cribro Danaidum fabulantur.

Qui igitur pius est, contentus sit modico, iuxta Psalmi 36. sententiam,
eoque fruatur, et laetetur cum coniuge et liberis, ac abstineat ab
iniusto lucro. Idem docent omnium gentium historiae et libri: Satius
esse multo, ut uno aut altero aureo honeste parto victites, quam multis
millibus cum iniuria aliorum turpiter acquisitis. Et audivi ego
historiam admodum memorabilem de cive quodam honesto et bono, qui cum in
desponsatione filiae additurus esset dotem, dixit ad generum: En habes
triginta aureos, quos ego pie et honeste acquisivi, sine ullius iniuria
aut fraude. Hanc dotem ego accepissem pro triginta millibus aureorum.
Deus enim benedicit 

[Seite 475]

recte partis: ita ut unus obulus plus conferat, quam aureas raptoris aut
usurarii.

Grave itaque hoc delictum est Gerarensium, quo accersunt sibi
maledictionem divinam, qua hospiti tam sancto vim et iniuriam faciunt.
Ipse quidem non ulciscitur iniuriam, nec maledicit: imo libentius
benediceret. Ac propemodum sane agendae sunt gratiae pro fonte, quem ei
abstulerunt. Sed infausta haec et plena sinistri ominis est gratiarum
actio, infaustum vale, quando homines pleni spiritu sancto recedunt, et
dicunt ad terram: Eseck et Sitna. Ibi brevi sequitur maledictio. Hoc
enim vult dicere Isaac: Hic nihil est nisi Eseck et Sitna. Libenter
aliud diceret, sed non potest iustificare Gerarensium iniuriam.
Valedicit ergo cum exprobratione peccati et iniuriae, quam passus est.
Nihil imprecatur mali: tantum prophetat malum, quod sint ibi fontes
Eseck et Sitna.

Hoc voluit spiritus sanctus scribere nobis in doctrinam, ut sciamus
iniuriam non esse ulciscendam: queri de ea licet, sed ulcisci non licet.
Ideo Isaac non vindicat: tantum significat dolorem suum, et relinquit
testimonium iniuriae vocabula, quod sint ipsi viri Eseck et Sitna, id
est, sint iniuriati et iniurii. In Hebraeo non bene sonat Eseck, Zanck,
zenckische leute, qui non quaerunt pacem, non sunt filii charitatis, sed
litis, contentionis, cum iniuria et damno proximi. Significat iniuriam
facere et vim, sed cum specie iuris. Terra nostra est, inquiunt, ea est
species iuris. Ergo fons est noster, illa est iniuria. Usitatus hic et
pessimus mos est in orbe, qui non potest nocere per vim, nocet insidiis,
fraude et dolo malo. Germani vocant gewalt und unrecht thun, das ist
Essig.1� Et est mala valedictio, et infoelix Gerarensibus. Deus
prohibeat, ne ego similem audiam a bono et pio homine.

SITNA: Inde Sathan. Hoc vult dicere: Non solum eiiciunt me, et rapiunt
mihi fontem specie iuris, sed etiam inimiciter me persequuntur, sunt
mihi inimici. Non tantum volunt habere fontem, et novam illam
scaturiginem, quam antea inveni, et iam eis concessi. Sed et hunc fontem
rapiunt. Quae est ratio? Sie sind mir gramm, oderunt me. Atqui non
indigent hoc fonte, possunt contenti esse pulcherrimo illo flumine aquae
ex nova Scaturigine. Cur igitur auferunt? Sie koennen mir das nicht
goennen, das sie nicht beduerffen, noch lust daran haben. Non possunt
mihi id favere, unde ipsi nec commodum, nec voluptatem percipiunt.
Nullam occasionem ego praebui inimicitiae. Nec fruuntur ipsi hoc fonte,
sed tantum est iniuria, est obstinata petulantia et malicia extrema.
Valete igitur, et sitis Eseck et Sitna. Auferte fontem pulchra illa
specie, quo nec indigetis, nec delectamini aut fruimini.

[Seite 476]

Id genus hominum pessimum est, qui non invitantur ad rapinam et peccatum
vel voluptatis, vel commodi alicuius causa. Non enim desiderassent aut
curassent unquam fontem, si quis vel gratis obtulisset, sed quia alius
eo fruitur, praesertim vero Isaac, incenduntur odio et invidia. Patitur
vero ista Isaac aequo animo, et dicit: behaltet den Eseck, weil ir mir
so gramm seid, nobis in exemplum, ut discamus nos quoque moderate ferre
aliorum iniurias. Tantum enim valedicit, maneat, inquid, apud vos Eseck
et Sitna: Ego non possum in ista valle manere, et discedit tranquillo
animo. Est pacientia incomparabilis et fides invicta, quam nec iura, nec
artes, nec medicina docet. Sola scriptura sancta exempla et doctrinam
hanc proponit.

[26, 22.23] Profectus inde fodit alium puteum, pro quo non contenderunt,
itaque vocavit nomen eius Rehoboth, et ait: Nunc dilatavit nos Dominus,
et fecit crescere in terra. Et ascendit inde Beerseba.

Iam mutat locum Isaac, et fodit alium puteum, de quo nihil iurgiorum
oritur. Ibi iterum consolatur eum Dominus, cum novum fontem dat, quem
vocat Rehoboth, et ait: ‘Dilatavit nos DOMINUS.’ Haec verba ex fide
in promissionem profecta sunt. Sic enim cogitavit: Coactus sum
relinquere optimos fontes Eseck et Sitna. Non tamen propterea abiiciam
fidem. Sed perseverandum et standum est in promissione Dei, qui non
mentitur. Nunc demum ditescemus, cum habeamus proprium fontem.

Vide vero, quomodo exerceat Deus suos sanctos. Yetzt suess, jetzt sawr,
modo acerba, modo iucunda obiicit. Qui vere Christianus est, is easdem
vices sentiet. Sicut Psalmo 4. describuntur: Angustia, dilatatio,
tribulatio, consolatio. Nomen autem huic fonti indit a consolatione: Er
sol heissen Trostbrunnen, Ein Lustbrunnen: Sicut alii tribulationis,
odii et livoris fontes fuerunt. Ita in hoc fonte non tantum corporalem
consolationem invenimus, sed etiam spiritualem, ut laudemus Deum, qui
nos non deserit. Iam nunc crescemus, dilatabimur et ditescemus in hac
terra.

Sed ne id quidem gaudium diuturnum est. Sequitur enim alia migratio in
Beerseba. Quanquam Moses nihil meminit, quod persequentibus Palestinis
mutarit sedem: Sed sponte fortassis abiit, et vel invitatus ab aliis,
vel alia occasione meliorem locum quaesivit. Ibi haud dubie familia eius
conquesta est de malicia Gerarensium, qui istum optimum et sanctissimum
virum eiecerint. Commendat autem Deus pacientiam Isaac, quam proposuit
omnibus in exemplum. Quia alios hospites curat, qui benigne et libenter
eum recipiunt.

Atque hactenus de tribus fontibus et tentationibus externis sanctissimi
Patriarchae, quibus exercuit eum Dominus. Lucet autem in eo fides ardens
et invicta, qua perseveravit et vicit difficillimas tentationes: nobis
in exemplum, 

[Seite 477]

ne desperemus in ullis periculis. Quia, donec Dominus vivit, qui
promissionem dedit, non deseremur. Si vero moritur, promissio quoque et
omnia pessum ibunt. Ipso vivente, nobis non est desperandum, et danda
opera, ne fides languescat, neve deficiat spes. Hoc ipsi beneplacitum
est et nobis salutare. Neque ullum malum aut tentatio, quantumvis
gravis, tamdiu durare potest, ut Deum occidat. Hac fiducia omnes sancti
speraverunt et perdurarunt. Sic nos hodie, sive Turca veniat, sive aliud
quodcunque malum, sic cogitemus: Qui segregavit nos in suam Ecclesiam,
ut crederemus et speraremus, is praestabit, quod promisit, et
conservabit nos usque ad illum diem. Sic Isaac, sic omnes Patriarchae
crediderunt, et hac fide servati sunt. Iam igitur finis est tentationis
externae, et videtur Isaac domuisse mundum pacientia sua, et devicisse
externos hostes. Sed paulo post domestica tentatione ab Esau, filio suo,
vexabitur, cum ducet domum duas uxores. Sed hanc praecedit rursus
magnifica promissio.

[26, 24.25] Et apparuit ei Dominus in ipsa nocte, et dixit: Ego sum
Dominus, Deus Abraham, patris tui, ne timeas, quoniam ego tecum sum, et
benedicam tibi, et multiplicabo semen tuum propter servum meum Abraham.
Itaque aedificavit altare ibi, et invocavit in nomine Domini, extendit
quoque tabernaculum suum, et foderunt servi Isaac ibi puteum.

Supra saepe admonui in historiis et legendis Patriarcharum maxime
rationem esse habendam verbi, et diligenter distinguendum esse inter
opera Patriarcharum, et ipsum verbum Dei, tanquam potissimam partem
vitae Patrum. Ut praecipue observemus et videamus, quid et quoties
loquatur Deus cum ipsis. Quia verbum Dei maius est, quam omnium hominum,
etiam sanctissimorum, imo angelorum opera.

Haec in historiis Patrum unica et maxime desiderabilis gemma est, quod
Deus cum ipsis et nobiscum loquitur. Mundus eam non cernit, nec
intelligit precium et dignitatem huius thesauri. Neque nos ipsi satis
attendimus, quod in omni vita metrum, mensura et preciosissimum sit
verbum dirigens vitam nostram, ut possis dicere: Hoc facio in verbo Dei,
hoc iussit Dominus, hoc placet Deo. Sicut possumus de hoc certi esse a
summo genere vitae usque ad infimum: Deus mandavit, Deus dixit. Quod si
verbum deest, ibi fugiat, qui potest, etsi in speciem videtur angelica
vita: Sive etiam Deo gratum, religiosum inprimis et castum videtur, quod
instituitur, abiice illud Videtur, si non es certus de verbo: quare enim
frustra te adfligis et tempus misere perdis? Sicut Monachi in Papatu,
Turci item et Iudaei incedunt humana opinione, tum se placere Deo
putantes, si ieiuniis et macerationibns carnis se occiderint. Sicut de
Bernhardo recitatur, quod usque adeo corpus suum adflixerit inedia, ut 

[Seite 478]

propter foetorem anhelitus reliquis esset intolerabilis in congregatione
chori. Sic scilicet volebat frenare et extinguere libidinem. Ac talia
sunt omnia opera vitae humanae, quae praesumuntur sine verbo.

Diligenter igitur et saepe haec moneo, ac semper inculcanda sunt, ne
feramur nostris opinionibus aut cogitationibus quamlibet divinis,
angelicis [Kol. 2, 18] et coelestibus. Sicut monet etiam Paulus
Coll⌊ossensium 2.: ‘Nemo vos seducat volens in humilitate, et
religione angelorum, quae non vidit’: quia sunt sine verbo. Ideo enim
Deus nobiscum loquitur, et agit per ministros verbi, per parentes, per
magistratus, ne circumferamur quovis vento doctrinae. Liberi audiant
parentes, cives audiant Magistratum, Christianus Parochum et ministros
verbi, discipulus praeceptorem. Extra hoc verbum omnis vita damnata est,
et omnes sectae perditae. Sin adest verbum, tum habeo certam
consolationem: Sive sum pater, sive mater, sive filius, audio verbum, et
scio, quid credere et quid facere debeam Deus enim mecum quoque loquitur
in ipso statu vitae, in quo vivo.

Econtra corruptelae et depravationes verbi sunt horribilis ira Dei, ac
gravis retributio et vindicta in eos, qui contempserunt verbum. Si enim
non voles audire Deum in certa veritate, at mendacium sub specie
veritatis audias, sicut 2. Thess⌊alonicensium 2. Paulus quoque de hac
poena contemptus verbi concionatur, et tristissima exempla idem
declarant. Graecia hodie audit Mahometem. Occidens audit Papam.

Sunt quidem admiranda et commendanda opera et exempla in legendis
Patriarcharum, quia incedunt in verbo Dei: Sed plus attendendum est
verbum, quod est dux vitae Patriarcharum. Illud est regula et Canon, quo
sic possum statuere. Ego sum Concionator, sum maritus, uxor, servus,
ancilla, filius: id mihi mandavit Deus, ideoque placet ei. Non propter
opera ipsa per se, quia caro sumus, sed propter directorem et ducem
nostrum, videlicet verbum Dei, sub quo incedo. Si morior, non morior in
regula Francisci, sed in regula et verbo spiritus sancti.

Iam verba ipsa videamus: ‘EGO DII ABRAHAM’, in Hebraeo enim est
(Elohim), quod in plurali numero deos significat. Sicut supra 1. capite:
[1. Mose 1, 1] ‘In principio creavit Elohim’ etc. Nobis Christianis
de unitate Dei non est dubitandum. Sed qualis sit illa unitas, rationi
et sapientiae humanae est imperscrutabile. Quia est spiritus sancti et
fidei revelatio. Rident nos Iudaei et Turci, et adfingunt nobis
impudentissimo mendacio, quod ponamus pluralitatem deorum, et tres deos
credamus. Itaque gloriantur se esse populum Dei, ornari multis
praeclaris victoriis et opibus totius mundi, quia credant unum Deum. Nos
autem tot cladibus adflictos esse, quia plures deos fingamus, ideoque
vocant nos idolatras, et horribiliter blasphemant filium Dei, sicut
omnes eorum historiae testantur. Muniendi 

[Seite 479]

ergo sunt animi adversus istas blasphemas voces, et gloriam, ut rationi
apparet, nimis veram et plausibilem, quia certissimum est nos credere
unissimum et simplicissimum Deum. Sed quod Turca nostram fidem aut
doctrinam non recte accipit, nec audit, quis sit ille unus et
simplicissimus Deus, hoc ipsius culpa fit, non nostra. Non solum enim
docemus et credimus unum, sed simplicissima simplicitate et unissima
unitate, Non dividimus istos tres: patrem, filium et spiritum sanctum.
Non facimus diversos deos, sed unissime unum et simplicissimum Deum
credimus.

Sed non intelligo haec, inquiet aliquis? Bene est, nec debes
intelligere. Nos credimus unum Deum, qui tamen de se loqui et numerare
se pluraliter solet. Sicut supra, quoties dictum est: ‘In semine
tuo’, Ibi semen illud, quia est sine peccato, et potestatem quoque
habet destruendi peccatum, necessario et vere est Deus. Ad eundem modum
Deus hoc loco vocatur: ‘dii Abraham.’ Nec moramur istos boves et
asinos, Turcos et Iudaeos, qui dicunt se ratione humana non posse
assequi, neque enim debent, cum constent res tantae revelatione divina.

Deinde si diligentius haec verba inspexerimus, videbimus etiam colligi
inde posse resurrectionem mortuorum. Ut enim vulgato proverbio dicitur:
Principum literas ter esse legendas1�, ita multo magis divinae literae
vel millies relegendae sunt. Scimus enim Abraham esse mortuum et
sepultum a filiis suis, Isaac et Ismaele. Iam vero dicit Deus: ‘Ego
sum Dii Abraham.’ [Matth. 22, 32] Et Christus: ‘Deus non est
mortuorum Deus.’ Ergo vivificat hic, et suscitat Abraham a mortuis.
Hic est ille Syllogismus Matthei 22.: [Matth. 22, 32] ‘Ego sum Deus
Abraham, et Deus Isaac, et Deus Iacob. Non est Deus mortuorum Deus, sed
viventium.’ Non est Deus eius Deus, quod nihil est. Nullus et nemo non
adorant Deum, et Deus non regnat super eos. Abraham est mortuus, et Deus
est Abrahae Deus: Ergo Abraham vivit. Est quidem mortuus et sepultus,
sed mihi Deo vivit Abraham, et cognovit trinitatem personarum, et
Christum, semen suum. Quia Deus non est nihili Deus.

Hanc argumentationem Prophetae illuminante spiritu sancto praeclare
viderunt et intellexerunt. Turca ista non videt, Nec Papa et Doctores
ipsius unquam intellexerunt, quia ingrediuntur in scripturam intellectu
muli [Ps. 32, 9; Matth. 1, 2] et asini, iuxta Psalmum 32. Si quando
legerunt Matthei 1.: ‘Abraham genuit Isaac’ etc. Cogitarunt fuisse
istos bonos viros et simplices, fuisse coniuges: nihil esse in eis
admiratione dignum. Sed si accedit spiritus sanctus illuminator, ibi
effulget lux ista de immortalitate et vita aeterna. Si enim Abraham
habet Deum, et econtra: necesse est Deum et Abraham simul vivere. Quia
illa mutuo se ponunt et tollunt, siquidem Deus non agit cum mortuis.

[Seite 480]

Hanc doctrinam de pluralitate personarum in divinis, et de resurrectione
mortuorum intellexit Isaac, et haud dubie docuit: Quia est vox Ecclesiae
et praedicatio Euangelica. Primum oravit, postea praedicavit: Mihi
revelatum est divinitus, quod pater meus vivit in gratia, misericordia
divina: Ergo nec nos moriemur. Tametsi enim mundo morimur, tamen
discernemur ab impiis, qui in hoc mundo videntur vivere et habere Deum.
Sed habent Deum iratum. Nos vero hic et illic habebimus Deum
misericordem.

Huc pertinet illud quoque, quod addit: ‘propter servum meum.’
Quomodo enim Abraham est servus Dei post mortem? An non poterit tandem
Deus Abrahae oblivisci? Certe adhuc hodie servit Deo. Sicut Adam, Habel,
Noah Deo serviunt. Et diligenter ista sunt observanda: quia divina
veritas est, quod Abraham vivit, servit et regnat cum Deo. Qualis vero
illa vita sit, dormiatne, an vigilet, alia quaestio est: Quomodo
quiescat anima, nos non debemus scire. Certum est eam vivere. Inspice
homines raptos aut dormientes, de illis nemo potest dicere, quid sint,
etiam cum dormiunt corporaliter. Sunt enim sine sensu et quasi mortui.
Neque tamen dici potest: Hic est mortuus, sed dormiens aut somnians
vivit, testimonio totius mundi. Ego tamen non sentio me vivere, cum
dormio. Omnes enim sensus et ratio ipsa non faciunt officium suum. Nemo
scit, ubi sit. Si viveremus dormientes, cogitare possemus in somno: In
hac domo, in hoc cubiculo sum. Atqui saepe per somnum puto me esse in
inferno, in coelo, Venetiis aut alibi. Magnum igitur signum est, quod
vivo et tamen non vivo.

⌊nis 11.: ‘Domine, si dormit, salvus est.’ Recte igitur dixerimus
nos, dum dormimus et morimur, vivere maxime: quia spiritus vitalis tum
maxime est efficax. Ad eundem modum animae quoque dormiunt. Sed quomodo
id fiat, non intelligimus.

Nec mirum id est, cum alia, quae nobis notiora esse debebant, in quibus
nati et educati sumus, non intelligamus. Inspice enim tuam infantiam, et
cogita, num memineris te fuisse in utero matris, iacuisse in cunis,
suxisse ubera matris, plorasse, comedisse pultem, crevisse etc. Atqui 

[Seite 481]

vivimus certe etiam primo anno, quo gestatur foetus in utero matris. Sed
quomodo vixerimus, nescimus prorsus. Sic post nativitatem quoque puer
anniculus nihil scit de vita, nescit se vivere. Non est in eo reflexio
cogitationis de vita. Videmus in ipsis vitam sine vita. Sic ego vixi
annos sexaginta, vixi etiam in utero matris. Sed de illa vita postea
nihil scivi unquam, et tamen certam et validam vitam esse foetus in
utero, crebrae motiones ostendunt, ploratus item exeuntis infantis. Iam
vero, cum haec cogitando assequi nequeamus, multo minus compraehendemus,
qualis illa vita sit post mortem, et certum est tamen nos vivere. Ideo
inquisitio haec relinquenda et Deo permittenda est. Quemadmodum prior
articulus, quomodo Deus simul unus sit et trinus in tribus personis. Sic
autem facito. Audi verbum, hoc dirigat te: tu clausis oculis sequere,
tunc invenies, quomodo sit unus et trinus.

Ad hunc modum hic audio, quod sit vita in morte et post mortem, et quod
sit resurrectio mortuorum. Qua ratione id futurum sit, tu ne sis
solicitus, cum nescias te vivere dormiendo, et tamen vivas. Sic vixisti
in utero et cum esses infans, te etiam ignorante. An non enim haberet
Deus plures modos vivendi, quam istos duos, ut sit vita sine vita et
intellectu? Sic potest anima suum quendam modum vivendi habere, qui est
supra nostrum captum.

⌊iae 26. Ibi loquitur Deus cum mortuis non aliter, ac si viverent,
atque hoc ipsum verbum est testimonium efficacissimum, quod non simus
mortales, sed immortales etiam in morte. Ratio est. Quia Deus nobiscum
loquitur etiam sermone nostro et lingua humana. Scit Deus hanc vitam
momentaneam esse. Cur autem loqueretur nobiscum, et sic quidem, ut
nostra lingua utatur, si non in perpetuum viveremus? Alioqui enim
frustra ederet verbum suum propter momentum temporis tantum. Sed non
frustra loquitur. Nec vocem boum aut asinorum induit, non mugit cum eis.
Cum solo homine loquitur. Ubi igitur et cum quocunque loquitur Deus,
sive in ira, sive in gratia loquitur, is certo est immortalis. Persona
Dei loquentis et verbum significant nos tales creaturas esse, cum quibus
velit loqui Deus usque in aeternum et immortaliter. Talem Deum aut deos,
ut hic dicitur, habet Abraham: et qui promissioni Abrahae adhaeret,
habet eundem Deum, et servus Dei est. Tandem etiam mortuus dormiendo
vivet.

Repetit autem benedictionem, propterea quod sanctissimus vir, tam varie
vexatus et tentatus, procul dubio cogitavit: me miserum, quid agam? quo
me vertam? praeteritae enim tentationes reddunt nos solicitos et anxios,
ut cogitemus: Quandiu habiturus sum hanc pacem? fortasse unius aut
alterius 

[Seite 482]

mensis erit ad summum. Nam et Rehoboth relinquere coactus est. Et
Rebecca forsan caepit queri et indignari de fortuna iniquiore, de tam
crebris et variis mutationibus. Quis poterit haec tam diu ferre ac
perpeti? tam diu oberrare et vagari incertis sedibus? Licet enim
carnalia haec sint, tamen vehementer exercent fidem. Ideo arbitror Isaac
propemodum defatigatum fuisse tantis malis, et Rebeccam murmurasse.
Sicut Tobiae uxor [Tob. 2, 15.22f.] marito Elemosinas exprobrat:
‘Manifeste vana facta est spes tua, Elemosinae tuae non
apparuerunt’. Talem defatigationem hic quoque fuisse puto, quam
auxerunt insuper familiae querelae et clamores. Proinde consolatur eum
Dominus et totam eius familiam: ‘Noli, inquit, timere.’ Igitur
timuit, et pavidus fuit Isaac, fides eius laboravit. Diabolus enim non
solum magnitudine tentationum, sed assiduitate et instando fatigat pios.
Dicit itaque Deus: Sis fortis, mi Isaac, noli timere. Atque ita erigit
et refocillat fessum spiritu pulcherrima consolatione, videlicet
revelatione immortalitatis. Vives, inquit, et in aeternum vives. Quia
Deus patris tui sum, qui vivit, ideo et tu vives.

Haec verba diligenter notanda sunt: quia Deus non frustra loquitur.
Primum dicit: Tecum sum: sed occulto modo. Ego non sentio, longe stas.
[Jer. 2, 2] Sicut queritur Ieremias: ‘Prope es tu ori eorum, et longe
a renibus eorum.’ Alii laetantur, saltant, iubilant, tu es eis
proximus. Sicut hodie Turca iactitat Deum a sua parte stare, se tot
victoriis, tantis opibus ornatum divinitus, abundat enim benedictione
divina. Interea Christianis, qui capiuntur aut trucidantur a Turcis,
videtur Diabolus esse proximus, Deus remotissimus. Impiis mortuus est
Diabolus. Solus Deus regnat inter eos ipsorum iudicio. Sed longissime
abest ab eis, et sunt, ut Ieremiae 46. [Jer. 46, 20f.] dicitur:
‘Vituli saginati ad diem mactationis, et victimae.’ Idem Turcis et
Pontifici accidet, ut maxime successus suos interpretentur signa
gratiae: non irae.

Tu vero si tentat et flagellat te Deus, crede et sis contentus verbo,
[Ps. 91, 15] quod habes: ‘Tecum sum in tribulatione.’ Psal⌊mus 91.
Eripiam te, non solum ex tribulatione, sed ex morte, aegritudine,
ignominia, tu mihi curae eris. Oculi quidem hoc non cernunt, nec manus
palpant. Sed credenti omnia possibilia, et quae hoc loco dicta sunt
Patriarchae Isaac, eadem et nobis dicuntur: Tecum sum, et servabo, quod
promisi. Expectabis a me non solum bonas corporalia, sed aeterna. At
vero contrarium apparet, videris mihi maledicere, pereundum est mihi
siti cum uxore, cum liberis et tota familia. Num haec benedictio divina
est? Respondet Deus: Noli timere, non peribis siti. Et addit:
Multiplicabo semen tuum propter Abraham, servum meum. Non in praesenti
tantum multiplicabo, sed etiam semen et posteritatem futuram.

Haec repetitio est benedictionis cum amplificatione, qua confirmat eum
de vita aeterna et immortalitate. Sed quare dicit propter Abraham, 

[Seite 483]

et non propter Isaac? Respondeo: Vult commendare exemplum Abrahae
patris, et illud imitandum proponere, quasi diceret: Etiamsi tu non
esses meritus, ut tecum loquerer: tamen velim tecum loqui propter patrem
tuum: tantopere eum diligo. Dulcissima consolatio est, et multo suavior,
quam si omisisset exemplum Abrahae, et dixisset: propter te, Isaac.
Estque haec novissima promissio, qua sustentavit de Isaac usque ad finem
vitae suae. Itaque aedificat ibi altare, et mansit Beersaba usque ad
mortem, et sepultus est in spelunca, de qua supra 23. Aedificavit autem
ibi altare non propter sacrificium, sed propter praedicationem verbi.
Ubicunque enim fit mentio erecti altaris et fixi tabernaculi, ibi
significatur constituta Ecclesiola, in qua convenerunt homines ad
docendum et audiendum verbum Dei, ad orandum, ad laudandum Deum et ad
sacrificandum. Sic nostra templa sunt loca, in quibus fiunt congressus
ad adorandum et praedicandum Deum. Altare enim non est locus
oeconomicus, sed Ecclesiasticus, et officia Ecclesiae sunt docere,
laudere, gratias agere etc.

Ibi itaque Isaac multas pulcherrimas conciones habuit annis 70. aut 80.
circiter. Praedicavit mysterium Trinitatis, incarnationis Christi,
immortalitatis et omnia, quae in Euangelio leguntur hodie et docentur.
Id vero pulchrum sacellum fuit, extructum sub aliqua arbore, sub qua cum
familia et vicinis convenit, id certe mihi libuisset aspicere: Non enim
auro, argento aut gemmis exornatum fuit, sed Deus ibi locutus est viva
voce. Tabernaculum etiam non fuit splendidum, sed constructum ex
arboribus. Sed hoc nomine augustum et insigne, quia habitat ibi Propheta
excellentissimus et Prophetissa Rebecca, multi item de familia sancti
homines, qui confluxerunt ad Isaac docentem, audientes eum magna
reverentia, et gratias Deo agentes pro hoc Doctore.

Sic postquam Moses corporalia et externa negocia expedivit, quae
pertinent ad fovendum corpus, in quibus tamen multa egregia exempla sunt
fidei, charitatis, spei, humilitatis, pacientiae, interserit etiam
religionis studia et officia, promissiones, conciones, laudes, hymnos,
quibus sancti fovebant suam fidem, et se consolabantur in tribulatione.
Is enim omnium concionum et totius doctrinae coelestis finis est, ut
fides augescat, ut praedicetur et radicetur in animis hominum promissio
de gratia Dei, augeatur pacientia et alii fructus fidei.

Retinemus autem hoc loco differentiam usitatam inter haec duo: Invocare
nomen Domini, et invocare in nomine Domini. Prius enim significat [Ps.
50, 15] anruffen, ut Psal⌊mo 49.: ‘Invoca me in die
tribulationis.’ Invocare in nomine Domini, est praedicare in nomine
Domini. Gene⌊sis 4.: [1. Mose 4, 26] ‘Tempore Enos coeptum est
invocari nomen Domini’, id est, tum primum habitae sunt conciones, man
hub an zu predigen. KARA proprie significat 

[Seite 484]

ruffen, nennen, vocare, appellare, legere ex libro, praedicare. Interdum
et occurrere significat. Inde autem puto Mohametum titulum fecisse
Alcoranum libro suo, quod sit collectorium, seu doctrinale, seu Biblia
ipsius. Sicut Papa suos decretales appellat. Accipimus igitur hoc loco
pro docere, aut legere in concione publica, si modo habuerunt libros.

Simul etiam describitur, qualis fuerit praedicatio, videlicet in nomine
Domini, Das man von unserm Herrgott geprediget hat, fuit doctrina de
Deo. Non fuit futilis praedicatio traditionum humanarum, qualis Papae
doctrina est, sed fuit vera doctrina et sincera, quae pure docuit
Dominum et nomen eius ex promissione, ut exerceretur fides, quae est
opus primae tabulae. Deinde in secunda tabula fuit doctrina de bonis
operibus. Habemus enim duo genera doctrinae. Unum est promissionum, quae
pertinent ad primam tabulam. Ubi Deus nobiscum loquitur, et promittit se
fore Deum nostrum, ut concipiamus fidem, charitatem, spem erga Deum.
Atque haec longe amplissima doctrina est, quae vagatur per omnia genera
operum. Alterum genus doctrinae est de operibus et fructibus fidei. Ita
partes doctrinae Christianae sunt principales promissio et lex.

Tertio accedunt Ceremoniae, ut Circumcisio, quam habuit Isaac a Deo, eam
quoque suis auditoribus tradidit. Et fuit haud dubie purissimus Doctor,
diligenter exercens et erudiens Ecclesiam in verbo fidei et veritatis.
Idque recte et commode facere potuit tempore pacis. Ubi enim non est
tranquillitas, ibi non est tempus aut locus figendi tabernacula, aut
erigendi altaria: Non possunt doceri homines, non administrari politia
aut oeconomia. Requiritur locus quietus et tempus tranquillum. Tempore
autem tentationis utamur eo, quod didicimus in otio. Sicut fecit Isaac,
ubi videt se habere pacem Dei beneficio, non stertit, non corrumpitur
ocio, non studet opibus cumulandis. Sed ita collocat tempus, ut plurimum
negocii sit in ocio. Siquidem ocium intelligit datum ad instituendam
Ecclesiam propter posteros.

Idem nobis faciendum est, stertentibus et helluantibus Monachis et
Canonicis, qui fruuntur tranquillitate, ocio, ac Rehoboth et copia
omnium rerum. Sed foedissime iis omnibus abutuntur ad helluationes,
voluptates et omnia flagitia Sathanica. Cum tamen non in hos usus
collati sint Ecclesiis et Collegiis thesauri Imperatorum et Regum. Sed
ad exercitia pietatis instituenda et conservanda, ut nactus ocium, sicut
Isaac, utaris iis ad repurgandum et propagandum cultum Dei. Sic Canonici
legere sacra et discere debebant, ut et ipsi alios de religione
docerent, ut orarent, vacarent altari, et in nomine Domini praedicarent.

[Seite 485]

[26, 26] Venit autem ad eum Abimelech de Gerar, et Ahusath, amicus eius,
atque Phichol, princeps militiae eius.

⌊ite 21. Ut fere una et eadem esse videatur. Nam et ibi Abimelech et
Abraham litigant de fonte, et Abimelech excusat ignorantiam suam, quod
se inscio fons sit raptus. Sed haec historia clarior est, et exponit
superiorem: quia additur glosa, quod fuerint plures fontes. Pertinet
autem hoc quoque ad consolationem Isaac. Iam enim Deus promissione ipsum
erexit, deditque ocium, ut posset esse in tuto, excitare altare et
tabernaculum, quo ocio ita utitur, ut minime ociosus sit, sed faciat,
quod Prophetam et sacerdotem Dei decet: Laborat in verbo et doctrina,
est didacticus et promptus in docendo. Ideo sequitur augmentum
consolationis, ut ipse Abimelech, qui eum eiecerat, pacem et foedus cum
eo sponte ineat. Omnino autem existimo hunc esse filium eius, cuius
supra mentio facta est. Sed est patre suo astutior, eiicit enim Isaac,
et dissimulat se scire, quod servi ademerint ei fontes.

[Spr. 16, 7] Agnoscendum igitur primum est beneficium divinum, quo
reconciliatur Isaac Regi. Sic enim ait Salomo Prover⌊biis 16.: ‘Cum
placuerunt Domino viae hominis, etiam inimicos eius convertet ad
pacem.’ Deinde quanta vis sit pacientiae ad flectendos animos hominum,
exemplum hoc declarat. Est enim virtus omnipotens, quae ex inimico facit
amicissimum. Abimelech, qui antea Isaac extreme oderat, nec ferre eum
poterat in regno suo, is sua sponte, non rogatus, redit cum suis
Principibus et magnatibus. Non cum fece vulgi, sed cum Ahusath et
Phichol, offerunt pacem, expetunt amicitiam Isaac, et promittunt
securitatem et omnis generis officia. Hoc ingens beneficium et gloria
Isaac est, qua ornat eum Deus, ut habeat abundanter latitudinem sive
consolationem, pacem, tutelam, defensionem, non solum regis, qui iam non
amplius aures praebet obtrectatoribus et pastoribus improbis, sed habet
etiam amicos proceres regni, adeo ut tutela haec satis firma sit sine
omni metu et periculo.

Haec omnia inde oriuntur, quia mansit Isaac in sua pacientia, neque
destitit benefacere ingratis, nec factus est ipse deterior aliorum
ingratitudine et improbitate. Quemadmodum vinea aut ficus, etiamsi
laceretur et pessime tractetur, non degenerat tamen in rubum, sed manet
bona arbor. Ita Isaac similis est bonae arbori plantatae ad rivos
aquarum, quae dat fructum suum copiose et prospere. Cum enim tam paciens
sit et tolerans iniuriarum, aperit vicinorum oculos, flectit animos
eorum, ut ipsi agnoscant et fateantur sua peccata, et cogitent, quantis
iniuriis eum adfecerint, quanta et quam indigne hactenus passus sit sine
ulla sua aut honestissimae coniugis et totius familiae culpa, in quibus
semper singularem humanitatem, liberalitatem hospitalitatem,
depraehenderint, et viderint servos et ancillas bonis moribus preditos
et recte institutos, Quamobrem praesentiam et benedictionem 

[Seite 486]

Dei in familia tam honesta et pia agnoscant. Ita tolerantia et humanitas
Isaac deducit inimicos ipsius ad poenitentiam et agnitionem sui, ut se
ipsos repraehendant et culpent, quod bonum istum et sanctum virum cum
familia eiecerint.

[Röm. 12, 20] Itaque pulchre hoc exemplum convenit cum sententia Pauli
Roma⌊norum [Spr. 25, 21f.] 12., quam ex proverbiis desumpsit: ‘Si
esurit inimicus tuus, ciba illum: Si sitit, da illi potum. Hoc enim
faciens carbones ignis congeres in caput ipsius.’ Potest enim animus
humanus quantumvis exacerbatus flecti et placari, si non est obstinatae
maliciae, qualis in Pharaone erat. Sed si humana infirmitate sive
ignorantia quadam et calumniis aliorum, sive etiam iustis de causis ad
iram provocatus est, ita emolliri potest beneficentia et tolerantia, ut
intra se aestuet et uratur agnoscens benignitatem eius, quem habet pro
inimico, et seipsum arguat, cogitans: Cur laesisti hunc bonum virum, cur
persecutus es innocentem? Hi sunt carbones, qui pacientia, suavitate et
beneficentia exardescunt. Ad hunc modum Isaac perseverantia sua in fide,
spe, charitate, hospitalitate movet et vincit Regem, ut non tantum cum
eo redierit in gratiam, sed etiam ad verum cultum et agnitionem Dei
convertatur. Audivit enim haud dubie conciones, ingressus est
tabernaculum Isaac, ut disceret ex eo verbum Dei. Sic ipsum Regem et
alios multos lucrifecit Deus per verbum Isaac. Non enim dedit verbum
propter nos tantum, sed propter alios, ut aliis communicemus.

Ad hunc modum optimus odor et doctrinae sanae Isaac et vitae innocentis
sparsus est apud Regem ad Principes, ut dicerent: Cur expulimus sanctum
virum, qui et docet egregie, et vivit sancte, cuius uxor matrona optima
est, benefica, liberalis et omni genere virtutum ornata? Atque ita
conversi sunt animi hominum in toto regno et vicinia. Ideo sis patiens,
quicunque aliorum iniuriis expositus es, et expecta. Haec omnia enim
divinitus administrantur, ipso Isaac sedente, et nihil prorsus contra
Regem moliente, nihil etiam cum eo transigente: tantum enim fert, quod
mandatum est, modeste et placide, concionatur, erigit tabernaculum et
exercet verbum.

Sic nos quoque quieti sumus, non pugnamus: multi vero venerunt ad nos
etiam ex inimicis, et conversi sunt, me neque cogente, nec cogitante.
Proinde suavissima haec consolatio est, congruens cum dicto Ecclesiastis
[Pred. 7, [8] 9] 7.: ‘Melior est patiens arrogante.’ Unde nos quoque
adsuefaciamus animos nostros, ut simus pacientes, et perseveremus in
officio faciendo, increpando vicia et exercendo verbo. Tunc audient
vicini et inimici, et odor Christi veniet ad eos, capiet et rapiet eos,
ut hic Abimelech sua sponte venit, et fit sanctus rex, sicut et pater
ipsius, licet non sit circumsisus. Quia circumcisio non pertinet ad
gentes, sed ad unam hanc domum Abrahae, ad posteros et familiam ipsius:
Iis tantum praecepta est, qui sunt 

[Seite 487]

in populo Abrahae. Quod vero Iudaei proselytos circumciderunt, male
fecerunt, quia non habuerunt mandatum ea de re. Nam et tempore
circumcisionis multae gentes salvatae sunt, tantum per domum Abrahae, in
qua verbum, cultus, altare Dei fuit, ubi audiebatur verbum in nomine
Dei, ubi sonabat vox promissionis: ‘in semine tuo’ etc. Ideo autem
tradidit Deus circumcisionem domui Abrahae, ut esset certa posteritas et
locus certus, ubi verbum Dei et Christus inveniretur etiam a gentibus.
Caeterum non dixit in nomine tuo circumcidentur, sed, benedicentur omnes
gentes, ideo benedictionem accipere sine circumcisione potuerunt.

Est igitur haec tota historia confirmatio latitudinis, quam oportet
habere Ecclesiam. Necesse enim est eam habere defensionem et hospitium
in hac vita. Ideo Abimelech reducitur per verbum ad principale et summum
officium regis, quod est legem tueri, pacem custodire, servare iustitiam
et iudicia. In primis autem cultum Dei defendere, tueri Prophetas, alere
Isaac, ut cognitio Dei maneat in suo regno: Illud summum est et
praeclarissimum omnium operum humanorum, quod implet animos vero gaudio
et gratia apud Deum et homines. Sicut David mirifice sibi [Ps. 60, 8] de
hoc gratulatur, cum ait Psalmus 60.: ‘Laetabor et partibor Sichimam,
et convallem Soccoth metibor.’ Quare? ‘Quia Deus locutus est in
sancto suo’, id est, nos audimus verbum in regno meo. Ecclesia habet
suum tabernaculum, cultum, sacerdotes in meo regno. Ideo principale et
vere regium officium Regis est, ut verbum defendat, et curet id
propagari ad posteros.

⌊um 2.: ‘Quicunque honorificaverit me, glorificabo eum.’

De nomine Ahusath disputant Hebraei, sitne proprium nomen viri, an vero
appellativum. Hieronymus sentit esse nomen appellativum collectivum, et
non tam hominem significare, quam congregationem aut turbam amicorum,
quibus fuerit stipatus Rex. AHAZ significat appraehendere, sicut solent
amici se mutuo manibus appraehendere, et tradere mutuas operas, ut sit
sententia: Venit Abimelech, et appraehensio amicorum eius, quasi
conglutinatio quaedam et multitudo, hoc est, Abimelech venit ad eum cum 

[Seite 488]

societate universa amicorum suorum, sive in regno essent, sive extra.
Haud dubie enim multi ex vicinis ad domum Isaac confluxerunt, qui non
fuerunt sub ditione Abimelech, sed fuerunt cognati aut necessarii eorum,
ad illos omnes pervenit suavis ille odor Christi, ut sese mutuo
cohortarentur: agite, eamus ad sanctum virum, audiamus eius conciones
etc.

⌊nis 15: ‘ut fructus vester maneat.’ Hic enim magnates et proceres
regni accedunt ad Isaac cum consanguineis, affinibus et amicis: tantum
valet apud eos authoritate. Atque ita pacientia sanctissimi viri
coronatur, quia bono malum vicit, iuxta doctrinam Pauli: [Röm. 12, 21]
Rom⌊anorum 12.

[26, 27 –31] Et dixit Isaac ad eos, quare venistis ad me, cum vos
oderitis me, et eieceritis me a vobis? Qui responderunt: Videndo
vidimus, tecum esse Dominum, et idcirco nunc diximus: Sit nunc
iuramentum inter nos et inter te, et percutiemus foedus tecum, ut non
facias malum nobis, sicut et nos te non attigimus, et sicut non fecimus
tibi nisi bonum, et in pace te dimisimus? Tu autem nunc es benedictus a
Domino. Fecit ergo eis convivium, et comederunt et biberunt. Et mane
consurgentes iuraverunt sibi mutuo, dimisitque eos Isaac, et illi
recesserunt ab eo in pace.

Isaac arguit eos, et obiicit ipsis peccatum, quo se et familiam suam
graviter offenderunt. Ex qua repraehensione doctrina et morale sumi
potest. Sic vivendum esse in fide, pietate et pacientia, ne palpemus
neve tegamus et dissimulemus magnatum peccata. Hoc enim si fit, gravamus
nos ipsos alienis peccatis. Seniores quidem non sunt increpandi
acerbius, [Jes. 3, 5] sed admonendi sunt: ‘ne sit iunior contra
seniorem.’ Ut Isaiae tertio capite dicitur. Et hodie passim eadem
corruptio morum paulatim serpit. Sed debet esse differentia inter
superiorem et inferiorem, inter parentes et liberos, pater authoritate
et necessitate potior et maior est. Ideo filius [4. Mose 19, 32]
nequaquam erga patrem se gerere debet sicut pater erga filium, et
‘coram cano capite assurgas’, inquit vox divina. Sic Isaac non
dissimulat regis et amicorum eius peccatum, non adulatur eis, sed cum
reverentia quadam arguit. Quare venitis ad me, cum sitis mihi infensi?
Nescitis vos peccasse? Cur enim eiecistis me? Non recuso quidem
colloquium vestrum: sed scio vos esse plenos odio et invidia.

Ad hunc modum peccatum non est iustificandum, nec est laudandus
peccator. Quod si est senior, qui commisit peccatum, benigne admonendus
est, ut si filius parentes de aliquo peccato corripiat: Mi pater, dicet,
mea mater, non videntur haec convenire honestis hominibus, non decet
senem scortatio, adulterium et alia facinora. Prophetam autem decent
aliquando 

[Seite 489]

duriores increpationes. Sicut videre est hoc loco in exemplo Isaac. Rex
autem cum amicis, quia vident iustam esse hanc repraehensionem, fatentur
peccatum, et appellant eum benedictum Domini, quasi dicerent: Agnoscimus
nos male fecisse, cum iniusto odio te prosequuti sumus. Nescivimus enim
te esse benedictum Domini. Vidimus quidem te crescere et augeri
facultatibus. Sed non cogitavimus divinae benedictioni hoc esse acceptum
referendum. Nunc vero aperti sunt oculi, corda et aures, et libenter
agnoscimus te immerito iniuria a nobis adfectum esse.

Non excusant peccatum, sed mitigant: satis tamen fatentur delictum, cum
dicunt: Videmus, quod Dominus tecum est. Ita complectuntur simul
confessionem peccati, et agnitionem divinae benignitatis et gratiae in
Isaac. Fuit enim adhuc in ea opinione, nondum eos sibi reconciliatos,
sed adhuc hostes esse. Ideo inquit Abimelech: Non male tibi cupimus,
siquidem videndo videmus, quod Deus tecum sit, et nos quoque tecum una
eiusdem Ecclesiae et fidei volumus esse socii: volumus tuum Deum
cognoscere et colere. Ideo sit iuramentum inter te et nos, tametsi nos
non sumus circumcisi: tamen veram fidem ex te discere volumus, et
participes esse temporalis pacis et societatis. Tu tantum nobis sis
amicus, et nihil mali facias: te nunquam offendemus. Sicut hactenus non
fecimus tibi nisi bonum.

Ita excusat se Abimelech, quantum potest. Non quidem abstulit Isaac bona
sua, nihil ei rapuit, adeo ut iusta extenuatio videatur, sed tamen per
famulos animus eius ita exacerbatus fuit, ut iusserit Isaac terra
excedere. Alioqui cum esses peregrinus, inquit Abimelech, in nostra
regione, benigne et in pace te dimisimus absque ulla offensione, etsi
ademerunt pastores fontes: tamen pro ista iniuria abunde tibi
satisfactum est benedictione divina. Quamobrem veniam precamur.

Haec regis Abimelech humiliatio et conversio est. Isaac econtra non
litigat, non expostulat, neque contendit de ulla re, sed laetatur de hac
voluntate Regis et amicorum, atque apparat convivium, ut iuramentum, pax
et tutela rata sit et firma. Atque ita ubi probatus est Isaac, exaltatur
super eos, qui eum oderunt et persecuti sunt antea.

[26, 32.33] Ecce autem venerunt in ipso die servi Isaac, annuntiantes ei
de puteo, quem foderant, dixeruntque ei: Invenimus aquam. Et vocavit
illum Sibeah. Et hinc est nomen Beerseba usque in praesentem diem.

Accedit alia benedictio. Postquam pax cum Abimelech facta est, dat Deus
novum fontem. Quo exemplo monemur expectandam esse consolationem post
tribulationem. Vicissitudo enim haec perpetua est in vita sanctorum.
Tribulationem sequitur consolatio. Rursus consolationem alia adflictio.
Donec autem vivit Deus, certum est, quod et nos vivemus. [Röm. 14, 7.8]
‘Nemo enim nostrum sibi vivit, et nemo sibi moritur: sive enim vivimus


[Seite 490]

Domino vivimus, sive morimur, Domino morimur.’ Sive dies est, sive
nox, sive crux, sive gaudium, omnia sunt Dei. Nemo sibi aegrotus est,
sed Domino. Qui dormit: Domino dormit. Qui comedit: Domino comedit.
Omnia bona sunt, si audis verbum Dei.

� 21. capite dictum est quod duplicem habeat significationem, a numero
septenario et a iuramento, et videtur latinum vocabulum Septem natum ex
Hebraeo: sicut et nos Germani pronunciamus Sieben. Hieronymus hoc loco
exponi vult saturitatem. Quia id quoque significat Saba, ut sit puteus
saturitatis. Hebraeorum autem Rabini contendunt iuxta verum Etymologiam
reddendum esse, puteum iuramenti. Idque mihi magis placet, ut appelletur
fons iuramenti, non abundantiae. Sicut supra dictus est: Ein schwerborn,
quod nomen etiam cuidam fonti Erphordiae inditum est.

�, quia lex iram operatur. Prophetae sunt Sitna: Quando enim urgent
legem, existit odium Dei, non legis vicio, sed Philistiim, ex bono fit
malum.3� Euangelium vero est Rehoboth, quod vulgatum in toto orbe
terrarum facit latitudinem conscientiarum. Haec potest esse allegoria
huius loci, qua utatur, qui volet.

26, 34. 35 Esau vero quadragenarius duxit uxorem nomine Iehudith, filiam
Beeri Hethaei et Basmath, filiam Elon Hethaei, quae ambae fuerunt
amaritudo spiritus ipsi Isaac et Rebeccae.

Sunt haec exempla sanctissimorum Patriarcharum, in quibus non solum
fidem insignem, sed ut summa exercitia charitatis, pacientiae et omnium
virtutum perspicimus. Hactenus vidimus, quanta passus sit Isaac, dum
extraneis tentationibus vexatus est, quomodo peregrinatus sit inter
gentes, si non aperte inimicas, tamen simultatibus, odiis et insidiis
ipsi molestissimas. Atque istae fuerunt externae tentationes. Hic vero
longe atrociorum malorum initum sequitur. Post victas omnes tentationes,
quibus satis duriter exercitatus est una cum coniuge, liberis et
familia, unde iam perfectam pacientiam didicit. Iamque gentes ipsi
reconciliatae sunt, inter quas habitaverat, et ecclesia pacata et
tranquilla crescit et augetur multitudine 

[Seite 491]

auditorum undequaque confluentium. Insuper benedictione corporali
abundat. Largitur enim Deus fruges agri, fontes amoenissimos et omnia
necessaria. Breviter pacem habet et quietem et abundantiam.

Nunc igitur domesticae tentationes, et superioribus longe graviores
incipiunt: Eitel Jngwer, Pfeffer, kellershals1�, jamr und hertzleid.
Cum iam senex est, et sperat finem aliquem tentationum, fessus et
exhaustus ferendis miseriis: quia est fere centenarius, quod inde
colligi potest: Quia Esau et Iacob nati sunt anno sexagesimo aetatis
Isaac. Esau, quadraginta annos natus ducit uxorem. Ideo Isaac est
centenarius Is ergo iam de novo domesticis tentationibus vexatur et
eruditur. Cum videntur omnia consummata et superata esse: ibi primum
nova crux et angustia incipit.

Cum autem idem nobis quoque accidat, meminerimus haec nobis in exemplum
scripta esse, ut videamus, quomodo Deus suos sanctos, quibus dedit
verbum, quibus promisit vitam aeternam, tam varie et tam duriter
exerceat in hac calamitosa vita: Ut verissimum sit illud, quod a divo
[Apg. 14, 22] Paulo dicitur: ‘Per multas tribulationes oportet nos
ingredi in regnum Dei.’

Sic enim Isaac ab anno aetatis centesimo sustinet domestica et omnium
acerbissima mala usque ad annum octuagesimum supra centesimum. Ea omnia
ferre et devorare cogitur usque ad eiectionem nepotis loseph in
Aegyptum: eo enim anno aut circiter mortuus est, omnemque illam
calamitatem vidit et toleravit, quae sequetur postea in Iacob filio, in
Ioseph nepote, in Esau apostata, in Dina viciata, in Ruben, qui ascendit
lectum Iacob. Illud ingens mare tentationum, quo iactatur istis
octuaginta annis, tandem eum absorbet.

Hi igitur Patriarchae vere sancti sunt, ad quorum collationem nos nihil
prorsus sumus. Quin etiam omnes Episcopi, Martyres et Apostoli cos
admirati sunt, et cogitaverunt: Nos quidem in primo gradu sumus, et
multa patimur: Sed nihil haec omnia ad tentationes Patriarcharum:
ideoque eos ita coluerunt, ut comparatione illorum ipsos sui puderet.
Martyris enim crux et cruciatus unius aut dimidiae horae est: Es ist
einem Martiri umb ein boese stund zuthun.2� Hic nullus finis est
tentationum, molestiarum et calamitatum quotidianarum. Quanta enim
miseria est totos octoginta annos summo cum dolore aspicere et pati
domestica mala? Et ea non vulgaria aut cum aliis communia, sed exquisita
et summa. Superat autem omnem eloquentiam pacientia Isaac, sicut et
Abrahae et Iacob pacientia celebratur, unde hos tres fuisse Deo imprimis
dilectos satis apparet. Ideoque et Patriarcharum, et sanctissimorum
martyrum nomine sunt dignissimi, ac merito inter omnes alios quasi
Trinitatem quandam sanctorum, si liceret ita loqui, appellaremus. Non
enim magnitudine, neque multitudine, neque 

[Seite 492]

assiduitate tentationum victi sunt. Sed ingenti animo de omnibus
fortiter triumpharunt, et decus harum victoriarum in novissimo demum die
videbimus et admirabimur. Nunc utcunque cogitare et aspicere licet.
Coram Papistis vero prorsus sunt abscondita, ob unicum illud scandalum,
quod fuerunt mariti, quod habuerunt uxores, filios etc., quod non
fuerunt caelibes. Quia haec una sanctitas in Papatu fuit, si quis
caelibem vitam degeret. Ideo non possunt videre lumina illa, imo Soles
et Lunas pulcherrimarum virtutum.

� eum in Syriam ire, et unam ex consanguineis ducere, quod ante ipsum
Isaac pater fecerat, et postea Iacob faciet.

Videtur igitur Moses hoc significare: fecisse Esau foedus cum viris et
adolescentibus Hethaeis, idque ut esset firmius contraxisse matrimonium
cum filiabus aut sororibus eorum. Cum tamen essent gentes a Deo damnatae
iamdudum. Sicut supra numeravit istas septem gentes, et damnavit [1.
Mose 15, 16] eas, cum inquit: ‘Nondum sunt completae iniquitates
Amorrhaeorum,’ quod haud dubie scivit Esau. Non quod prorsus reiecerit
eos Deus. Quia Iudas unus de duodecim Patriarchis est, pater Christi, de
cuius semine venit Christus, is duxit Cananitidem Suam. Et Thamar ex
stupro et incestu genuit Phares et Zaram. Damnavit igitur Deus gentes
illas, sed tamen ex genere et sanguine damnatorum populorum delegit
matres. Et potest fieri, ut Isaac non id aegre initio tulerit, quod
Hethaeas duceret, et quidem duas simul. Vidit forsitan id illis gentibus
in more esse. Sicut Abimelech multas uxores habuit, et eadem consuetudo
fuit in toto Oriente. Quapropter neutram harum duarum causarum puto
offendisse et contristasse animum Isaac et Rebeccae. Sed inde ortae sunt
sanctissimorum parentum cruces et tribulationes, quod illas duas nurus
cogerentur introducere in suam domum, a quibus omnes turbae et omnis
generis offensiones oriebantur.

[Seite 493]

Caelibes monachi oeconomicas cruces et molestias ignorant. Sed profecto
dura et acerba crux fuit utrique parenti, praecipue autem matri, quae ad
nonagesimum usque annum magnis laboribus totam rem familiarem
administraverat, iam vero senio et curis domesticis confecta iuvenculas
istas recipere cogitur in propriam domum, alere illas de suo, ut socrum
excrutient et adfligant, et pro suo libitu turbent et misceant omnia.
Sic enim inquit Moses: Exasperabant, contristabant animam Isaac et
Rebeccae. Cuiusmodi autem fuerint tentationes, scriptura non exprimit,
nec puto ob levem aliquam noxam, quales multae leviculae offensiones in
oeconomia solent accidere, commotos esse parentes. Uterque enim, Isaac
et Rebecca, exercitatissimi fuerunt ferendis malis, et habuerunt
victoriam spiritus. Tales homines non facile commoventur.

Necesse igitur est fuisse gravem aliquam et insignem causam, Eam vero
utcunque eruere et perspicere poterimus, si decalogum inspexerimus, qui
monstrabit, quae fuerint occasiones harum tentationum. Deinde conferamus
huc exemplum Hagar supra recitatum. Ea enim cum ausa fuerit insurgere
contra dominam, eamque contristare: quid non putabimus ausas fuisse has
duas? Haud dubie enim gloriatae sunt: Nos sumus uxores primogeniti
filii, primogenitura est nostra. Iacob enim fuit spretus et contemptus:
Esau vero gessit se, ut sacerdotem, Principem et haeredem legitimum
Ecclesiae et domus decet. Itaque et mulierculae peregrinae non
famularum, sed matrumfamilias locum et dignitatem tanquam uxores
primogeniti obtinere voluerunt. Haec dignitas ingentem fastum et
superbiam peperit. Unde Isaac et Rebeccam indignissima quaeque pati
necesse fuit. Et quomodo aliter se gererent, cum ipsius Esau ingenium
iactabundum et efferos mores fuisse supra dictum sit? Quanto fastu
putabimus eum apud uxores iactasse? Ego sum primogenitus, ad me pertinet
successio haereditatis, habeo promissiones divinas, quae patri factae
sunt, hae omnes ad me divino iure pertinent. Ego ero pater futuri
seminis: Ego possidebo terram. Ac quoties apud familiam promissiones
spirituales et corporales praedicavit Isaac: toties Esau eas sibi
arrogavit. Ego sum primogenitus et haeres ille harum promissionum, et
vos estis primogeniti coniuges, dominae totius terrae, proles nostra eam
haereditabit et possidebit. Iacob me longe inferior est, abiectus et
repudiatus.

Hoc unum peccatum et una amaritudo fuit, videlicet fastus duarum
coniugum Iudith et Bismath, quem coacti sunt ferre duo sancti coniuges.
Sic enim recte confertur cum superiore exemplo Ismaelis in domo Abrahae,
ubi Ismael iactavit se primogenitum etiam patre teste: ibi Sara
indignata est, quod vellet ipse haeres esse, et suum filium Isaac
eiicere. Non sic locutus est Deus, dixit, Sed in Isaac tibi vocabitur
semen. Licet igitur Ismael sit primogenitus carne, tamen spiritu non est
primogenitus.

Idem in hac familia evenit. Esau et uxores gloriatae sunt de sacerdotio 

[Seite 494]

et regno, et quod Iacob nihil aliud sperare aut expectare deberet
praeter unam aliquam portionem aut munusculum exiguum, quo contentus
esset, et relicta patria domo in exilium ire cogeretur. Esau vero
mansurum ac futurum esse Fac totum ac principem et sacerdotem et patrem
Christi. Sicut autem Sara Ismaelis gloriam indigne tulit: ita Rebecca
vehementer commota est, et cogitavit, quomodo Iacob primogenituram
retineret. Idque tandem consecuta est. Sed differtur adhuc triginta
annos, quibus exactis Iacob primum succedit patri, et fit haeres in
rebus corporalibus et spiritualibus, et manet in domo paterna. Esau vero
relinquit eam una cum coniugibus et liberis. Hoc Dei iudicium et
singularis gubernatio [vgl. Luk. 1, 52] est, qui deponit potentes de
sede, et exaltat humiles. Neque enim vult, nec potest ferre superbiam.
Quin potius eosdem deiicit et evertit, quos paulo ante in sedem
collocaverat. Utrunque enim facit, erigit humiles, et collocat in sedem:
et eosdem praecipitat ex sede.

Quare autem hoc facit Deus, et quare secum ipse pugnat? Respondeo. Quos
propter humilitatem exaltat, eosdem propter superbiam deponit. Nullus
Imperator tam potens est, quem non possit humiliare. Ac facilius ei est
monarcham aliquem evertere, quam mihi muscam occidere. Sic enim inquit
[1. Sam. 15, 17] ad Saul: ‘Nonne cum parvulus esses in oculis tuis,
caput in tribubus Israel factus es?’ etc. Sed nunc superbis, nec
obedis voci meae, ideo te depono. Est igitur Dei hoc opus, exaltare
humiles, et econtra. Idem testantur [Dan. 2, 21] omnes omnium gentium
historiae. ‘Constituit, inquit Daniel, et transfert regna.’ Dum sunt
reges humiles, tuetur eos, et conservat regnum. Quando superbiunt et
persequuntur sanctos suos, transfert.

Exemplum Ismaelis profecto horribile est, qui propter superbiam
reiicitur et privatur primogenitura, praesertim quo ad spiritualem
promissionem. Sic Esau quoque superbit. Ideo abiicitur, et non est
dignus, ut sit haeres terrae Canaan et pater Messiae, qui in hac terra
regnaturus erat. Ergo istae amaritudines ortae sunt ex prima et secunda
tabula. Ex prima propter sacerdotium: ex secunda propter regnum.
Gloriatae enim sunt duae coniuges Esau: Noster maritus habebit cultum et
Ecclesiam Dei, et Christus ex nostro marito nascetur. In prima tabula
debet docere: In secunda temporaliter regnare, hoc ius est primogeniti,
quo se superbe iactavit.

Supra autem contrarium statutum est in promissione, ubi dicitur:
‘Maior serviet minori.’ Deus enim ita ponit promissiones suas,
quando promittit gratiam et benedictionem, ut maneat Deus. Si promissio
debet rata esse et manere, oportet etiam, ut Deus ipse largitor et
promissor maneat et agnoscatur. Quod si superbio, tum excido
promissione. Quia promissio excludit superbiam, et includit humilitatem
et agnitionem promittentis Dei.

Fuit autem toleranda amaritudo ista Rebeccae et Isaac ad trigesimum
usque annum. Tamdiu enim vixit Iacob sine coniuge, etiam a familia
spretus 

[Seite 495]

�, de hac sancta muliere non est dicendum, longe alia res est. Quia
angitur de primogenitura Iacob, sicut Sara. Ibi nihil dissimulandum, non
ferenda ulla iniuria, non cedendum de iure, quia est promissio divina,
prodere autem verbum aut proiicere, et abnegare divinas promissiones non
est pacientia, sed ignavia, imo contemptus Dei. Ego enim quidvis possim
perpeti, modo non auferatur mihi Christus.

Atqui Christianus tacere debet, et praestare pacientiam cum humilitate,
condonare item iniurias iis, qui nos laedunt, obiiciet aliquis?
Respondeo: Tum cessat pacientia, humilitas et omnia alia officia
charitatis, quando illum amittere debeo, propter quem patior. In
amittendo Deo, abnegando eius verbum et cultum Deo debitum, non est
habenda pacientia. Hic oportet nos firmos et certos esse de divina
promissione, quae ad nos pertinet, ne eam ulla ratione eripi nobis
patiamur. Sic ubi videt Rebecca Esau cum uxoribus se magnifice efferre
tanquam regem et reginas, adeoque haeredes esse tam in corporalibus,
quam spiritualibus: Ibi desinit pacientia, et cogitat: Sudandum mihi
erit, ne filio meo praeripiatur benedictio, sed ut sit haeres secundum
promissionem. Et spiritus sanctus dat Rebeccae consilium, de quo postea
audiemus, ut Isaac pater caecus et ignarus transferat primogenituram ab
Esau in Iacob. Ac quemadmodum Abraham coactus est audire vocem Sarae:
Ita Isaac Rebeccae vel invitus obtemperare cogitur. Idque sancto et pio
dolo efficit, ut a falso primogenito auferatur haereditas, et
restituatur vero primogenito Iacob.

Haec una amaritudinis causa fuit profecto maior, quam nos, qui
oscitanter ista legimus, nec intelligimus luctas eiusmodi, cogitare
possimus. Ad hanc calamitatem accessit altera quoque, videlicet
idolatria. Duae enim nurus non recte institutae in doctrina coelesti
contradixerunt vero cultui et religioni Dei. Forte paternas traditiones
Hethaeorum in domum soceri intulerunt, et infecerunt fermento isto
Ecclesiam Isaac. Haec demum animum sanctissimorum coniugum exacerbavit,
cum retinentibus et defendentibus mulierculis paternas superstitiones
haereses et sectae ortae sunt. Id enim longe est pessimum et
tristissimum, quando Ecclesia optime constituta est, et est consensus
docentium et credentium, unum os, unum cor, unus calamus, cum idem omnes
docemus et scribimus, et existit aliquis, qui turbat haec omnia. Qui
vult esse Doctor et Magister, et ad se trahere totam Ecclesiam. Sicut
Arrius exortus est, et dissipavit Ecclesiam Alexandrinam. Sunt enim hae
duae quasi sorores et gemellae, contentiones de primogenitura, et
haereses. Haeretici vident se non posse inclarescere, si maneant in
communi societate et concordia Ecclesiae. Quid faciam? 

[Seite 496]

� Tales enim voces spargebat nostro tempore Monetarius: Lutherus et
alii incaeperunt quidem Euangelium: sed non promoverunt. Ad eundem modum
istae duae dominae incitarunt Esau ad reformandam Ecclesiam: Tu es
dominus, licet tibi tuo arbitratu omnia administrare: non poteris
errare. Age, introducamus et patrum nostrorum Hethaeorum religionem.
Quid pater Isaac? est rudis vir, manet in simplicitate, tantum nos docet
orare. Illa simplicia sunt sine aliqua specie et pompa, non movent, nec
excitant animos hominum. Invehenda sunt in Ecclesiam, quae splendent et
fulgent in oculis hominum, patres nostri Hethaei adorant lunam et solem.
Simul igitur colamus religionem et ceremonias Hethaeorum.

Haec fuit pestis illius Ecclesiae, quia traditiones et ceremoniae
humanae sunt speciosissimae, et incurrunt in oculos hominum, movent
vulgus, ut mirentur istam externam pompam. Ea ratione traxerunt hae duae
peregrinae mulieres ad se multos ex familia, et vicinos etiam, et
dixerunt: Isaac est delirus senex, nihil potest praestare. Rebecca
mulget capras et vaccas. Itaque alium et longe sublimiorem cultum Dei
instituamus. Sic falsa Ecclesia propter externam pompam coepit
praedominari, promissio autem et doctrina sincera de Deo contempta est.
Quam miseriam Isaac et Rebecca intueri et ferre coacti sunt. Esau cum
uxoribus fuit praelatus, et contempsit parentes. Atque ita neque Deum
coluerunt, nec parentes honore affecerunt, sed irritarunt et
exacerbaverunt, cum suis asseclis optimos parentes.

Idem vero nobis quoque hodie accidit, qui tot dissidia et sectas exoriri
videmus. Qua de causa Ecclesia angitur et vehementer dolet, sed non
potest caveri hoc malum. Quando autem est praerepta primogenitura, tum
sequitur Idolatria certissime. Fuit igitur ingens periculum Ecclesiae
Isaac, quod coepit per primogenitum et uxores, quae ambae offenderunt,
et, ut sic dicam, amaricaverunt cor et animam Isaac et Rebeccae. Nec
potuit Isaac tacere aut coelare dolorem suum, quia fuit vehemens et
assidua offensio. Nam non tantum offenderunt, ut vulgaris translatio
habet, sed offendebant in continua et habituali exacerbatione
persistentes. Non cessabant istos duos, Rebeccam et Isaac, exacerbare.
Non semel tantum, bis terve id factum est, sed longo tempore duravit
offensio usque ad illum paroxismum, qui nunc sequitur.

[Seite 497]

Caput XXVII.

[27, 1 –4] Factumque est, cum senuisset Isaac, et caligassent oculi
eius, et videre non posset, vocavit Esau filium suum maiorem, dixitque
ad eum: Fili mi, qui ait illi: Ecce ego. Et dixit: En ego iam senui, et
nescio diem mortis meae. Et nunc tolle, quaeso, arma tua, pharetram
tuam, et arcum tuum, et egredere in campum, ut veneris mihi venationem.
Et fac mihi cibos, quos appeto, et adfer mihi, ut comedam, et benedicat
tibi anima mea, priusquam moriar.

In hoc Capite agitur de mirabili translatione benedictionis
primogeniturae ab Esau ad Iacob, et describitur divinum iudicium, quod
absconditum hactenus, tandem vero manifestatur. Ante omnia autem notanda
est supputatio temporis, ut sciamus, quo anno haec historia gesta sit.
Fuit enim Esau et Iacob hoc tempore 77. annorum. Quia Iacob in
Mesopotamiam proficiscitur aetatis suae anno septuagesimo septimo. De
hoc non est dubium, supputatio clare convincit. Sic igitur iungantur
superiores anni sexaginta aetatis Isaac ante natos filios 77. annis,
prodeunt anni 137. Esau duxit duas uxores, cum esset Isaac centum
annorum, supra hos centum annos vixit postea 36. aut 37. Itaque anno
aetatis Isaac centesimo tricesimo septimo accidit hoc, quod sequitur.

Iacob autem postquam serviit in Mesopotomia 7. annos, primum fit sponsus
anno aetatis 84. Esau ante eum 44. annis duxit uxores, et iam multos
liberos genuit, et ex iis etiam habuit haud dubie nepotes: Quia fuit
coniunx 37. annos, in quibus numerosa soboles generatur, praesertim ex
duabus uxoribus. Habet igitur magnam familiam et peculiare tabernaculum
cum uxoribus et liberis suis, ut infra patebit. Est princeps et dominus
in domo Isaac, habet duas dominas, filios et nepotes complures. Ac
sperat sine ullo impedimento successionem paternam. Iacob est miser et
abiectus, nihil sperat, tantum munus aliquod expectat, quo accepto:
ablegetur ex domo paterna, et reliqua omnia relinquat fratri Esau. Haec
expectatio utriusque durat triginta septem annos.

Tandem vero cogitavit Isaac: En ultra centum annos triginta septem annos
natus es, cogitandum nunc est de migratione ex hac vita et de disponenda
posteritate. Quia post Diluvium patres non amplius attigerunt ducentos
annos. Ac tum quidem omnes fere mortui erant praeter unum Eber. Tota
maiestas Patriarcharum erat sepulta, relictis Isaac et Eber, qui biennio
post moritur. Ergo solus Isaac est Patriarcha et Papa in orbe terrarum
cum filiis suis. Cogitavit igitur: Caeteri Patres non vixerunt ducentos
annos praeter unum atque alterum, neque ego vitam longiorem 

[Seite 498]

sperabo. Factumque est, inquit Moses, cum senuisset Iacob, videlicet
anno 137. Et caligassent oculi eius: fortassis non tam aetate, quam
aliquo alio casu. Sed alias in senectute non oculi solum, sed gustus,
tactus et omnes sensus et membra deficiunt, quia senectus est praeludium
mortis. Sicut etiam infantes sunt quasi mortui, videntes non vident,
gustantes non gustant, ita senes repuerascunt, et fiunt deliri, oculi
fiunt caliginosi, auditus fit gravior. Statim ergo a nativitate sensuum
defectus incipit, et morte appropinquante rursum omnes vires et sensus
languescunt. Cum igitur sive aetatis, sive morbi accidentis vicio oculis
caligo oborta esset, ut videre amplius non posset: vocavit ad se filium
maiorem natu Esau, ut benediceret ei, priusquam moreretur.

Hic vero difficilis et ardua quaestio oritur. Quare Isaac post oraculum
supra Rebeccae datum pergit, et vult benedicere maiorem? Certum enim est
audivisse eum, quod per divinum oraculum dictum est Rebeccae: ‘Maior
serviet minori.’ Item: ‘Duo populi dividentur ex utero tuo, quorum
maior serviet minori.’ Ideoque fovet Rebecca minorem Iacob: Isaac
econtra maiorem Esau.

Iudaei hic nugantur nescivisse Isaac responsum oraculi: Rebeccam enim id
eum caelavisse. Sed id absurdum est et contra naturam et consuetudinem
coniugum, qui talia sibi invicem communicare solent. Nec potuit Rebecca
caelare dolorem, quem sensit ex collisione infantum in utero, questa est
haud dubie se de vita periclitari, et iubente marito vadit ad Eber vel
ad Sem, ut consilium et sententiam eius inquireret. Ibi ille respondit:
Non morieris, sed duo populi sunt in utero tuo, et tu mater eris duorum
gemellorum, imo duorum populorum. Nec filii morientur in infantia, sed
crescent, et habebunt promissionem vitae, ut sciant se futuros
Patriarchas maximorum populorum. Hoc ubi audivit, rediit ad maritum, et
cum gaudio recitavit oraculum: Sem dixit me pariturum gemellos, qui
victuri sint, et generaturi duos populos.

Quid igitur Isaac nunc in mentem venit post oraculum divinitus datum,
quod maior debeat fieri minor? Difficilis sane quaestio est, et hoc
totum caput admodum mirabile. Aliorum autem commentarii, qui Genesin
enarrarunt, frigidi prorsus et inanes sunt. Ego pie sic volo cogitare,
fuisse inter coniuges amicam et benevolam dissensionem de sententia
oraculi. Rebecca potuit ad patrem dicere: Profecto videtur Iacob futurus
primogenitus. Isaac econtra: Noc recte intelligis. Mihi prophetia haec
iam videtur impleta esse, ita ut Esau vicerit Iacob maiorem in utero,
cum vellet minorem opprimere. Sed Esau evasit maior, et debet manere
maior. Rebecca sensit contrarium, et haesit firmiter in sua sententia,
donec postea mirabilis ista translatio fiat. Interim vero fuit amica
controversia inter coniuges. Isaac conatus est Rebeccam a sua sententia
deducere: Erras, mea Rebecca, dixit, non recte accipis oraculum. Rebecca
respondit: 

[Seite 499]

Esau non erit primogenitus, et habuit argumenta gravissima. Quia Esau
fuit venator, iunxit foedera cum Hethaeis et inducit in domum paternam
duas uxores pessimas. Non instituit liberos suos ad obedientiam erga
parentes. Inde ratiocinata est, Esau esse reiiciendum: idque instinctu
spiritus sancti, qui suggessit Esau, qui prior natus sit, esse maiorem,
et alterum minorem.

Sic uterque parens filium suum, quem amat, vocat maiorem et minorem.
Cuiusmodi errores iucundi inter coniuges quotidie incidunt. Idem hic
factum est de re non levi: et duravit certamen hoc usque ad catastrophen
et conversionem illam, Rebecca statuit Esau esse maiorem, ac propterea
non posse fieri primogenitum iuxta oraculum. Deinde contempserat ac
vendiderat primogenita. Haec omnia diligenter collegit. Sicut mulieres
suas quoque cogitationes habent. Isaac autem contrariam sententiam
retinet, et habet pro se regulam seu legem: Esau est primogenitus, ergo
ius primogeniturae ei debetur. Perinde ac si dicas in arte Grammatica:
Nomina in A sunt generis foeminini, Quaedam vero excipiuntur. Sic
Rebecca facit exceptionem et translationem. Pater haeret in regula sine
exceptione. Huc accedit, quod Esau est in possessione, gubernat domum et
est dominus. Iacob autem manet in conditione servili, est caelebs et
loco famuli sine ulla gubernatione istis triginta septem annis.

Illa descriptio et collatio personarum iuvat et illustrat historiam.
Esau non solum domestice et politice, sed etiam Ecclesiastice
administrat omnia. Absente patre praedicat, orat, sacrificat et mactat
pecudes. Est Rex et Papa in illa Ecclesia. Uxores eius sunt superbae
dominae et reginae. Iactarunt haud dubie se esse in possessione, maritum
Esau habere sacerdotium et regnum. Iacob econtra est abiectus, mortuus
et sepultus, [Jes. 53, 2] sicut truncus putris et ‘radix de terra
sitienti’, ut Isaias de Christo dicit Dei autem opus est, qui ex
trunco arido potest facere arborem virentem.

Interea vero rebus sic stantibus et opinionibus, Esau pro electo, Iacob
autem pro reiecto habetur, secundum regulam et iudicium omnium in domo
et autoritatem patris Isaac. Sola mater Rebecca resistit, quae habuit
istos triginta septem annos pacientiam, et multa tulit, quae
indignissime et superbissime gesserunt filius et uxores. Coacta est
videre Esau in possessione, gubernantem, praedicantem, stantem in
officio sacerdotali. Iacob pro servulo habitum, qui ferret aquam et
ignem ad sacrificia, et alia munera domestica et servilia obiret.

Haec non absurde cogitari ac dici hoc loco videntur. Saepe enim in vita
eiusmodi controversiae de rebus ambiguis incidunt. Sicut inter
Augustinum et matrem Monicam similis erat dissensio. Orabat mater dies
ac noctes pro filio, ut liberaretur a secta Manicheorum, cui addictus
fuit novem annis, et ita captus, ut nemo eum liberare, nec resistere ei
posset in disputationibus. Mater multos adhibuerat, qui cum eo
conferrent, et errorem hunc eximerent: sed a nemine nec vinci, nec
revocari potuit. 

[Seite 500]

Ita ut mater miserabiliter sine ulla consolatione angeretur. Ibi noctu
habuit somnium, quo apparebat ei iuvenis, stans in quadam regula, ac
blande eam compellans: Mulier, quid ploras? Doleo, inquit, perditionem
filii. Respondent iuvenis: Ubi tu, ibi ille. Excitata mater e somno
laeta recitat filio somnium. Inveni tandem consolationem, inquit, ac
promissionem te esse convertendum ad meam regulam, et verba iuvenis
commemorat. Ibi Augustinus invertit hoc dictum, et dicit matri: Non
recte audivisti, sed ita dixit ille: Ubi ego (nimirum ad se et suam
doctrinam particulam ego referens), ibi tu. Mater vero nihil movebatur,
sed manebat constantissima in suo sensu, et Augustinus fatetur se valde
illa constantia matris motum esse, quo facilius in sententiam matris
transiret.1�

Tales contentiones usitatae sunt, cum inter coniuges, tum inter amicos,
ut inter Pomponium et Ciceronem: et hic inter Isaac et Rebeccam: nec
tantum de sententia oraculi disputarunt, sed etiam ingenia et mores
utriusque diligenter contulerunt. Mea Rebecca, dixit Isaac: Vides Iacob
esse simplicem et animo abiecto, non curare nec regnum, nec sacerdotium.
Esau gerit arcum, sagittas, gladium, is ad gubernationem erit alacrior
et promptior. Sicut solemus nobis bene de iis polliceri, quod videmus ad
res gerendas paulo acriores et excitatiores aliis. Deinde haeret in
literali sensu oraculi. Perinde ut Iudaei in carnali intellectu
scripturae, horum enim Isaac gerit imaginem cecutiens et senex. Contra
sanctissima matrona offensa acerbitate uxorum Esau et filii superbia,
illustrante spiritu sancto, fovet Iacob, et dicit marito: Esau neutiquam
futurus est dominus. Mores eius mihi displicent, ut maxime ad
gubernationem videatur idoneus. Iacob humiliat sese, obedit, et
conculcatur a fratre. Ideo nondum est impleta promissio, quia humiles
exaltantur, et superbi humiliantur. Hic enim est [1. Petri 5, 5] canon
scripturae sacrae infallibilis, sicut Petrus dicit: ‘Deus superbis
resistit, humilibus autem dat gratiam.’

Cum igitur administratio Dei respondeat, urget Rebecca hunc Canonem.
Quia Esau sentit se coli et magnifieri a patre, ac propterea superbit et
inflatur aura populari, ideo humiliabitur. Et Deus postea contrarium
statuit, ita ut alter Iacob, qui est abiectus et sedet in pulvere,
evehatur. Haec sunt iudicia divina. Idque ideo dico, ut facilius possit
intelligi, quare tam mirabiliter fallatur Isaac, ita ut propemodum res
fabulosa videatur, statuendum enim est ipsum bene scivisse oraculum, et
pertinaciter retinuisse eam sententiam, quod Esau esset maior,
conculcatus prius a Iacob in utero, vicissim iam conculcaturus suum
maiorem Iacob, alioqui enim textus non poterit conciliari.

Pater haesit in litera sicut Abraham, qui Ismaelem pro primogenito
habebat. Rebecca autem firmiores rationes habuit. Ideo tolerat quidem
superbiam et iniurias Esau, et tamen intendit animum in omnes
occasiones, 

[Seite 501]

ut possit transferre primogenituram ab Esau in Iacob. Id consilium non
isto anno aut die primum agitare incipit: sed longo tempore animo suo
varie versavit, sic cogitans: Videbo ego, quo modo filio meo recuperare
queam benedictionem. Et credibile est eam non sua sponte aut suopte
ingenio id effinxisse, sed admonitam esse a spiritu sancto per
Patriarcham Eber de exceptione illa a regula. Ille monuit benedictionem
divina autoritate per modum exceptionis a regula pertinere ad Iacob, non
ad Esau. Quanquam is rigore legis et regulae se tueretur. Sed, ut inquit
Paulus, [Gal. 3, 18] ‘filii legis non sunt haeredes, sed
exceptionis’. Ideo Rebecca non cedit de sua opinione, et certissime
confidit fore haeredem et dominum Iacob. Contra Isaac non cedit a regula
et lege, usque ad illum articulum, cum mater et filius incipiunt patrem
mendaciis fallere.

Vocat ergo Isaac filium maiorem Esau, et petit ab eo cibos, quibus norat
ipsum delectari. Unde clare colligitur eum firma animi adsensione
habuisse Esau pro maiore, quia plenus fiducia haec proloquitur, ut
solent sancti homines: non sunt bilingues, nec duplices animo, sed, quo
feruntur, toto animo feruntur: aut nihil, aut totum1� sunt. Econtra
fallaces sunt dubii, inconstantes et duplices lingua. Verum hic cor
patris ISAAC indivisum, plena fiducia et persuasione fertur in filium
Esau, quod is sit primogenitus. Ideo postea, ubi sentit se deceptum in
hac simplicitate et individua fiducia, gravissime turbatur. Id oritur ex
illa simplicitate, quae non dividit cor in diversas sententias, sicut
qui credit in unum Deum, non potest duos deos habere. Ibi enim totum cor
requirit Deus, cum inquit: [5. Mose 6, 5] ‘Diliges Dominum Deum tuum
ex toto corde.’ Causa igitur deceptionis est nimia fiducia.

Describitur autem Esau valde obediens et bonus, ideo Isaac omnem
fiduciam successionis in eum collocat, loquiturque cum eo non aliter ac
cum successore. Tempus est, mi fili, ut impleatur promissio, tu maior es
et primogenitus. Curabimus igitur, ut mihi succedas in regno et
sacerdotio. Vereor enim futuram contentionem inter te et fratrem, cuius
semina et initia vidi iam amplius triginta annis. Proinde ut caveantur
fraterna dissidia, statui relinquere certum successorem et principem
Reipublicae et Ecclesiae. Eligit vero Esau, quia est obsequentissimus,
et matrem Rebecca putat errare, quae Iacob diligebat, et eum sperabat
futurum primogenitum. Ideo verba Isaac proficiscuntur ex animo prorsus
persuaso et certo, quod Esau sit declarandus successor. Vade, inquit,
accipe pharetram et arcum etc. adfer mihi, ut comedam, et benedicat tibi
anima mea, priusquam moriar. Ibi nulla suspicio est, quod possit aliter
fieri: et tamen decipietur.

Apparet autem ex ista oratione Isaac, quod Esau pulchre se potuit
insinuare apud patrem. Non hoc dicit scriptura, quod coluerit patrem,
sed 

[Seite 502]

�, potuit se accommodare, et ad quemlibet nutum parentis componere.
Deinde simulavit singularem quandam solicitudinem et curam erga parentem
prae fratre. Ideo desperat Isaac de Iacob, qui versatur circa matrem
modestus et placidus, ac natus ad servilem conditionem. Esau autem est
dominus in domo, qui solet venari, et ex venatione cibos selectos
adferre patri, non quotidianos cibos, gallinam, lac aut caseum, quales
Rebecca et Iacob praebere solebant, sed ferinam. Atque ita ostendit
studium et officium suum erga patrem longe excellentius, quam Iacob aut
mater, et isto obsequio et sedulitate auget benevolentiam patris erga
se, qui alias ipsi favebat plurimum. Sic scilicet tractandi sunt hi,
quibus volumus imponere.

Diligenter vero etiam ab uxoribus adiutus est, quae blandiciis suis
senem delinierunt, et interim matrem vehementer perturbarunt, quia
norant eam indigne ferre gloriam Esau et contemptum Iacob. Sed cogitavit
Rebecca: O Esau, tu colis patrem: non propter te, sed propter tuum te,
ut vulgo dicitur. Non quaeris patrem, sed te ipsum. Quia non id agit, ut
colat patrem sincero corde, sed quaerit pro se, pro uxoribus et liberis
regnum et sacerdotium. Hoc Rebecca sensit. Ita enim omnes hypocritae
adfecti sunt, Lupi sunt in vestimentis ovium, quibus imponunt
parentibus, dominis, fratribus etc. Isaac hoc non animadvertit, sed
Rebecca pulchre sentit, et mirabili consilio reiiciet practicam istam.
Fuit igitur obediens filius Esau, sed Deo ignorante. Iacob econtra non
videtur ullo honore aut reverentia adficere patrem, verum Deo iudicante
solus colit, quia Deus intuetur cor. Esau adfert lepores et ferinam, et
blanditur seni parenti, propterea magis diligitur, sed est mera
simulatio. Unde augescit simplicitas Isaac, qui sinit sibi hac
simulatione imponi.

Sed est malum exemplum, et pii discant odisse eiusmodi hypocrisin, et
timere Dominum. Non enim curat Deus, si quis magna et multa facit, sicut
Esau implet quartum praeceptum in summo gradu, ut apparet, sed nihil
minus facit, quia cor eius non est rectum et sincerum, quod tamen ante
omnia requirit Deus. Deinde non curat Esau patrem, sed suam
primogenituram, quod deinde magis liquebit, postquam amisit
benedictionem. Si enim patrem vere et ex animo dilexisset, tum aequo
animo tulisset maledictionem illam, et dixisset: Quanquam mihi et tibi
aliud visum fuit, pater, obsequar tamen etiam matri, et feram aequo
animo hanc translationem benedictionis. Sed longe alius eius animus est,
quia dicit: ‘Venient dies luctus, et interficiam fratrem meum.’
Siccine vero honorandi sunt parentes? Hoc ergo Sathanicum et
parricidiale cor vidit Deus, qui scrutatur corda, Abscondit id quidem ad
tempus, ne sentiret pater, sed postea erumpit.

[Seite 503]

Id vero parentum honor requirit, ut etiamsi quid contra voluntatem tuam
ordinaverint, tamen nihilominus maneas obediens. Ideo Moses describit
Esau insignem hypocritam, qui singularibus officiis demeruerit patrem,
et tamen hypocrisi ista ei imposuerit. Etsi igitur Isaac, qui cecus et
senex est, illuditur a filio in speciem obedientissimo, Deus tamen iuste
iudicat, et transfert benedictionem ab improbo hypocrita Esau ad bonum
et simplicem Iacob. Idque nobis in doctrinam ad exemplum proponitur, ut
discamus Deum timere, qui non fallitur hypocrisi nostra, sed intuetur
cor. Ideo optimum est simpliciter agere, et recto corde vivere. Nec
ludendum est cum Deo, sive in religione, sive in Republica, sive
oeconomia gubernanda, propterea quod lusus talis et simulatio nunquam
impune abeat. Postquam igitur hypocrita cum duabus uxoribus et liberis
conspiravit, ut patri imponerent, atque ipse Esau institueretur haeres:
Sequitur iam consilium contrarium Rebeccae, quae audet insignem
audaciam, ac evertit et perturbat Isaac mariti et filii consilia omnia.

[27, 5 –10] Rebecca vero audivit loqui Isaac cum Esau filio suo:
abiitque in campum, ut captam venationem adduceret. Et dixit Rebecca ad
Iacob, filium suum: Ecce, audivi patrem tuum loquentem cum Esau, fratre
tuo, atque dicentem: Adfer mihi de venatione tua, et fac mihi cibos, ut
comedam, et benedicam tibi coram Domino, antequam moriar. Et nunc, fili
mi, audi vocem meam in his, quae mandavero tibi: Vade, quaeso, ad
gregem, et adfer mihi duos haedos optimos, ut faciam ex eis cibos patri
tuo, quibus libenter vescitur, et tu inferes ad patrem tuum, ut comedat,
et benedicat tibi ante suam mortem.

Huc pertinet descriptio rituum, quibus usi sunt patres, sive in
conferenda, sive in accipienda benedictione. Sed Moses historice tantum
commemorat, quid oportuerit facere primogenitum, quomodo vestitum esse
ad accipienda feuda illa benedictionis. Praeterea nihil addit: cum tamen
certas et peculiares ceremonias adhibuerint. Sicut hodie principes,
quando accipiunt feuda ab Imperatore, non vestiuntur communi aut usitato
more, sed induuntur regalibus vestibus cum insignibus galeis et armis.
Ista sunt ceremonialia, quibus utitur mundus ad publicandum et ornandum
hoc, quod geritur. Sic Moses imposuit Iosuae manus suas, et scriptura
[5. Mose 34, 9] inquit: ‘pones super eum laudes tuas’, id est,
ornabis eum oratiuncula aliqua apud populum, ut sciant eum a te
commendatum, dignum esse, quem audiant et sequantur. Perinde ut nos
facimus in congressibus scholasticis et renunciatione graduum. Idem fit
in nuptiis, coniuges ad templum euntes ornantur novo habitu, vicini
vocantur ad pompam et ceremonias, fiunt apparatus convivii in honorem
sponsi et sponsae.

Ad eundem modum aliquos ritus usurparunt in accipienda benedictione 

[Seite 504]

primogeniturae. Primum oportuit patri aliquam escam praeparare, in non
factum est sine sacrificio: uterque obtulit Deo hostiam, atque ita
initium fuit factum a sacrificio. Sicut nos in nostris congressibus
publicis ordimur a precatione aut gratiarum actione, et sicut oramus
imponentes manus iis, qui ad functiones Ecclesiasticas ordinantur: Sic
Esau initio victimam obtulit, postea partem patri comedendam proposuit.

Altera ceremonia haec fuit: Oportuit induere vestes pontificales,
convenientes pompae sacerdotali et benedictioni illi primogeniturae.
Atque ibi significat Moses Rebeccam fuisse in possessione sacerdotalium
vestium. Iacob eas non curat, et desperat de primogenitura, sed ipsa
sollicite eas asservat. Fuerunt autem tum uterque Esau et Iacob
septuaginta septem annorum: et tamen istae vestes fuerunt sub custodia
patris et matris, a quibus fuerunt petendae, si quando usus eas
postulavit. Idque iudico Rebeccam singulari consilio fecisse, ut haberet
in sua potestate vestes, coronam, sceptrum, trabeam et alia, quae ad
dignitatem primogeniturae pertinebant. Haec fere de ceremonialibus ex
Mose possumus colligere.

Iam vero quaestio gravissima et nodus pene indissolubilis se offert,
licueritne Rebeccae et filio Iacob mentiri, et fallere in re tanta
sanctissimum Patriarcham senem et caecum, et rapere fratri Esau
benedictionem et primogenituram? Primum enim peccant contra legem et
regulam. Deinde contra oraculum, quod Isaac aliter, atque ipsa
accipiebat, intelligebat. Tertio contra voluntatem et autoritatem
patris. Ac Rebecca rapit ad se vestes regales et pontificales, quibus
ornatum Iacob inducit ad patrem, quem nunquam cogitaverat pater haeredem
instituere. Magna haec temeritas et audacia est cum insigni fraude et
damno maximo. Neque enim iocosum aut officiosum id mendacium est, sed
vehementer perniciosum. Quia primogenitura est res, de qua certatur
Ecclesiastice, et quae secum trahit vitam aeternam pariter cum
temporali. Ingens igitur scelus est, quod nunquam in quenquam cadere
posse vel nequissimum existimes, nedum in homines tam sanctos Rebeccam
et Iacob. Nihil videtur dici aut cogitari posse sceleratius, etiam
secundum mundum. Est nequissima deceptio in rebus maximis contra
oraculum et contra legem divinam. Deinde Esau est in possessione et
gubernatione oeconomiae, politiae et Ecclesiae, et tamen contra haec
omnia et contra voluntatem patris a fratre Iacob excutitur.

Nihil vero habeo, quo iuver ex patribus, Augustino aut aliis in
explicanda ista quaestione: quia omnes locum hunc transeunt. Divinandum
igitur nobis erit. Ac profecto mira res est mulierculam istam tantam rem
audere, tanto periculo offerre filium absente fratre et patre invito,
qui etiam fraudem illam propemodum sentit, et stupet ad vocem et manus
Iacob. Sic enim dicit: ‘Vox quidem vox Iacob est, sed manus manus Esau
sunt.’ Item: ‘Quomodo tam cito invenire potuisti?’ Et Iacob ipse 

[Seite 505]

cohorrescit ad consilium matris, dicitque ad matrem trepidans: ‘timeo,
ne inducam super me maledictionem pro benedictione.’ Sed sequitur
Rebecca rapientem spiritum, ideoque illa pericula et offendicula omnia
ex oculis removet magno spiritu.

Nec videtur suo consilio hanc rem gessisse, sed iamdudum animo conceptum
ex aliorum monitis habuisse. Sed non potuit persuadere marito, ut
benedictionem contra regulam transferret in Iacob. Ideo saepe venit ad
Eber, et questa est Isaac non velle discedere a regula, et benedicere
Iacob. Ibi audivit ex Eber: Fac quicquid poteris ad fallendum, ad
rapiendum ius primogeniturae, nihil intentatum relinque: Quia fides non
est sine verbo. Ideo haud dubie audivit verbum vocale, et id animo
meditata est alioqui non ausa fuisset hoc tentare. Spiritus sanctus enim
non venit sine verbo, sed per cytharam, hoc est, per meditationem verbi,
vel vocalem vocem patris, matris aut aliorum vult venire, alioqui venit
Diabolus. Sed ut David, Isaias et tota scriptura testatur: Spiritus
sanctus cum verbo et [Ps. 1, 2] per verbum venit, secundum sententiam:
‘Beatus, qui meditatur in lege Dei die ac nocte.’

Deinde solet Deus aliquando regulam transgredi, propterea quod Canonici
et legales filii solent abuti sua regula. Et eatenus lex eis nihil
prodest, si enim coeperis ea abuti, Deus eam abrogat. Esau superbivit
contra oraculum, et secum cogitavit: Iacob est reiectus, mortuus et
sepultus, et oppressit miserum fratrem, toleravit etiam uxorum
petulantiam et acerbitatem erga parentes. Quando ergo venit superbia,
tum cessat regula. Non enim constituit Deus regna et imperia, non ideo
impertit alia dona hominibus, ut insolescant, et ferociant adversus
pauperes et miseros: Sed, quicquid dat, sive sint opes, sive vires, sive
forma, dat ea ad gloriam suam et utilitatem proximi.

Finis ergo donorum Dei non est voluptas aut tyrannis eorum, qui habent
dona. Sed usus legitimus vergat ad gloriam Dei, et salutem atque
utilitatem proximi. Sed homines accipiunt benedictionem Dei, regnum,
sacerdotium, robur, vires, prudentiam, et habent quidem causam
efficientem, formalem, materialem: finalem vero non curant. Quare vero
Rex es? Cur es princeps, sacerdos, pater aut mater? Ideo, inquies: ut
sim beatus in hac vita, ut indulgeam voluptatibus, ut expleam
cupiditates meas: Ideo sum doctus et dives, ut magnum nomen et gloriam
inter homines adipiscar. Atqui ibi regula, de qua gloriaris, prorsus
tollitur: Quia Deus non vult suas benedictiones profundi in alium finem,
quam ad suam gloriam, ad laudem authoris et salutem Ecclesiae.
Magistratus ideo in honore est, ut prosit Reipublicae. Maritus et uxor
ideo iunguntur, ut generent et educent prolem ad utilitatem domesticam
et publicam. Mundus vero praecidit causam finalem in omnibus donis Dei.

Hoc animadvertit Rebecca, et accuratius inspexit et consideravit 

[Seite 506]

oraculum, quam maritus, qui in regula tantum haesit, sic scilicet: Esau
prior est editus, Iacob posterior, ideo ille est primogenitus. Rebecca
econtra nixa est promissione. Materialem causam non habet pro se, sed
formalem habet. Quia vita et mores Esau non conveniunt cum oraculo.
Cogitavit ergo: Filius meus sic se gerit, ut videam eum non fore
primogenitum. Deinde vendidit sua primogenita, et contempsit causam
finalem primogeniturae. Tantum auferam in praesentia rufam coctionem, id
est, modo dominus sim, et princeps ac sacerdos: nihil moror causam
finalem de utilitate Ecclesiae. Mihi meae cupiditates curae sunt et
gloria mea. Sic regulam tuetur Isaac. Rebecca vero exceptionem. Quia
Esau sic se gerit, ut non sit, nec possit esse primogenitus. Deinde
oraculum consentit cum inspiratione divina contra regulam.

Haec est epitasis rei et paroxismus. Rebecca et Iacob pergunt in
exceptione et spiritu, propterea quod Esau vendiderat primogenita, et
propter abusum primogeniturae ea indignus iudicatur. Potest igitur
responderi ad quaestionem pro Rebecca et Iacob. Quod divinitus mihi
datum est, et quod scio pertinere ad me, hoc possum mihi vendicare
quavis fraude et fallacia. Quia teneor sub peccato mortali cogitare,
fingere, simulare, dissimulare, ut fiant ea, quae divinitus mihi
commendata sunt.

⌊anorum 4.

Cum igitur essent certi Iacob et Rebecca pertinere primogenituram ad
Iacob ex oraculo et ex malis fructibus ac moribus Esau, debuerunt
contemnere legem et regulam, et sequi exceptionem, qua transtulit Deus
primogenituram ab Esau ad Iacob. Ideo cogitavit Rebecca, quomodo posset
fallere Isaac maritum et filium Esau, ac omnes, qui in domo erant: quia
obedit iam non regulae, vel legi, sed Deo transferenti et dispensanti
contra regulam: Ideo non peccavit.

Atque hanc puto esse simplicem et veram responsionem ad quaestionem de
fraude, mendatio ac domno dato Esau et omnibus, qui ei adhaerebant, id
est, universae Ecclesiae in domo Isaac. Omnes enim ei parebant, et pro
primogenito habebant, siquidem amplius triginta septem annis ius et
dominium id obtinuerat. Ideo nihil dubitabant prorsus, esse eum mansurum
primogenitum. Verum iam cum confirmanda esset benedictio primogeniturae,
subita et insperata conversio rerum incidit contra totius Ecclesiae et
Patriarchae Isaac consilium et consensum. Sequitur enim Rebecca
translationem divinam propter Esau reprobum, iuxta oraculum et
contemptum primogeniturae ac fructus vitamque indignam hac 

[Seite 507]

dignitate. Atque ibi consentiunt causa et effectus, et accedit
confirmatio spiritus sancti: Isaac vero decipitur. Quod per se quidem
grave et horribile peccatum est: contra maritum, contra patrem et
proximum, imo fratrem, contra regulam. Sed sicut Domino placuit, ita
factum est. Quia obedientia parentum fraternitas, charitas primae
tabulae subiecta sunt. Secunda tabula cedit, et est nihil, quando
impingit in primam. Diligere [Luk. 14, 26] fratrem aut patrem cum
contumelia Dei, est odium Dei. ‘Si quis venit ad me, inquit Christus,
et non odit patrem suum et matrem et uxorem et filios et fratres et
sorores, adhuc autem et animam suam: non potest meus esse discipulus.’
Ibi Deus tollit legem, ut non tenear obedire in secunda tabula. Sed in
casu, quo non pugnant prima et secunda tabula, ibi manet lex et
obedientia.

Si Magistratus tolerat me docentem verbum: honoro eum, et habeo pro
principe cum omni reverentia. Sin autem dicit: Nega Deum, abiice verbum,
tum non amplius pro Magistratu eum agnosco. Ad eundem modum parentibus
obedientia praestanda est. Sed si dixerint: Volo te fieri Monachum aut
sacrificum deditum idolatriae Pontificiae, ibi neutiquam [5. Mose 33, 9]
obtemperandum est. Ita enim inquit Moses Deut⌊eronomii 33: ‘Qui
dixit patri suo et matri suae: Nescio vos, et fratribus suis: ignoro
illos, et nescierunt filios suos, hi custodierunt eloquium tuum.’ Vult
Deus, ut abnegemus nos et vitam in secunda tabula, si est contra primam.
Si vero simul stare possunt, tunc reverentia parentum est Dei
reverentia. Sin autem pugnant inter se, tum necessaria est exceptio.

Atqui vere et necessario id dicitur obediendum esse Magistratibus,
parentibus et omni potestati? Recte, concedo regulam. Cur igitur non
servas regulam, sive magistratus, sive parentes mandent, ut religionem
ipsorum secteris? Respondeo: Est exceptio. Prima tabula debet praeferri
secundae tabulae. Si parentes aliquid contra Deum statuunt aut iubent,
ibi quartum praeceptum tollitur, quod antea ratum et firmum erat. Quia
in primo praecepto dicitur: Deum diligendum et honorandum esse super
[Apg. 5, 20] omnia. Actorum 5.: ‘Oportet Deo magis obedire, quam
hominibus.’

Ad hunc modum nos in negocio Euangelii decidimus contra imperium
Caesaris et Papae, contra universam impietatem Papae, sine praecedente
strepitu Iuris. Non accusavimus Papam, nec potuimus: quia nullus erat
Iudex. Honoravimus Papam, parentes, Caesarem. Sed quia Christus [Joh.
10, 27] dicit: ‘Oves meae vocem meam audiunt: Alienum autem non
sequuntur, sed fugiunt’: non fuit expectandum, donec decerneretur
humano more, utrum bene an male faceremus, seiungentes nos a Pontifice.
Quia cognita voluntate divina non est disputandum de iuribus, de
praescriptionibus aut similibus. Sed obtemperandum est sine ulla
deliberatione mandato divino. Quia neque Papa, neque parentes, neque
Caesar hunc titulum habent: Ego sum Dominus, Deus tuus.

[Seite 508]

Sic facile potest responderi ad hanc quaestionem satis difficilem de
facto Rebeccae et Iacob. Lex et regula sanxit, ut Esau esset
primogenitus. Sed Deus cum sua prima tabula fecit translationem, imo
mutavit illam legem, et sic decrevit: Esau nolui: Iacob volui. Proinde
non peccarunt, sed pie et sancte fecerunt Rebecca et Iacob, atque omni
iure spoliaverunt Esau, et rapuerunt feudum illud primogeniturae. Non
potuerunt per vim obtinere. Quia non poterat fieri sine seditione. Quod
enim ad promissionem et iurisdictionem attinebat, Ecclesia pariter et
politia ac tota domus Isaac opposuissent se Iacob. Antecellebat enim
Esau viribus et iure. Iacob longe erat inferior, contemptus et
oppressus. Ideo arte et ingenio et pulcherrima fallacia rem aggressa est
Rebecca, idque secundum voluntatem Dei, qui foelicem exitum largitur in
re tam ardua, et plena ingentibus periculis.

Vocabulum Matheammim gustationem significat, et congruit cum [Apg. 10,
10] phrasi, qua utitur Lucas in Actis 10. de Petro: ‘Et cum esuriret,
voluit gustare cibum’, id est, prandere: significatur temperantia in
cibo et in potu, ut sit magis gustatio, quam voratio aut crapula: ut
corpus alatur et sustentetur, non oneretur.

Fuit autem pulcherrimus ritus accipiendi feudum et benedictionem
primogeniturae, quo oportuit benedicendum adferre cibos selectiores
parenti benedicturo. Mater cum imperio id mandatum dat: Audi vocem meam,
in consolationem filii, et ad animandum eum ad rem tam arduam et
difficilem gerendam. Habet pro se oraculum, ideo procedit de simplici et
plano in fide. Et Moses singulariter hoc verbo mandandi usus est, ut
significaret laborasse matrem in persuadendo filio. Ipse enim recusat,
et disputat cum matre de praecepto.

[27, 11 –14] Dixitque Iacob ad Rebeccam matrem suam: En Esau frater
meus vir est pilosus, ego vero vir lenis. Fortassis attrectabit me pater
meus, et putabit me sibi voluisse illudere, et inducam super me
maledictionem, et non benedictionem. Ad quem dixit mater sua: Super me
sit maledictio ista, fili mi: tantum audi vocem meam, et vade, tolle
mihi. Abiit itaque et tulit, adduxitque ad matrem suam, et paravit illa
cibos, sicut velle noverat patrem illius.

(HALAK) significat lenem aut glabrum, glat, sine pilis. Est autem gravis
ista excusatio, qua maternum praeceptum infringere conatur. Admonet eam
de magnitudine et difficultate rei, quam tentabat, quasi diceret: Vide,
ne forte in periculum me coniicias, ut pro benedictione auferam
maledictionem. Est bonus Dialecticus, opponit argumentum satis firmum, 

[Seite 509]

quo conatur cor maternum ab incoepto deducere. Quid, si dicet pater:
fecisti me errare benedicendo, ego revoco benedictionem: ibi adducam ego
super me maledictionem. Tu et pater facile excusationem invenietis, sed
ego hoc obsequio et obedientia mea in summum discrimen adducar.

Hic ergo altera quaestio de muliere sanctissima emergit, quae agitur
quidem a spiritu sancto, et procedit in sua fide, sed tamen multa temere
facit, et plurimis periculis se et filium involvit. Pulcherrimum
consilium est, quod tam astute praevenit maiorem filium, coquit haedos,
fallit patrem insigni fallacia, pene supra captum muliebrem, velat
manus, et glabriciem tegit pellibus capreolorum. Sed stulta haec
cogitatio est, quod non sentit patrem alia ratione filium explorare
posse, quam oculis, quibus captus erat. Non videt illam magnam
fenestram, vocem videlicet, quae maxime prodit hominem, tametsi alii
sensus non possint iudicare. Nec potest ulla ratione dissimulari aut
mutari. Imo certius iudicium est vocis, quam si faciem ipsam
contempleris. Ideo in maximum discrimen adduxisset filium Rebecca, nisi
Deus mirabiliter gubernasset omnia. Audi enim, quid respondeat pater.
Postquam dicit Iacob: Ego sum filius tuus Esau. Statim agnoscit vocem
Iacob, et ait: Vox Iacob, manus autem Esau. Ibi haud dubie obstupefactus
cogitavit se non recte perpendisse omnia. Ego sane mox aufugissem ad
responsum parentis, vox Iacob, vox Iacob etc. Hic enim paroxismus est
plenus periculi.

� Qua voce perculsus Iacob cogitasset: O mater, quid fecisti? Pater
observat vocem: quod nobis non in mentem venit, ut indicium hoc
caveremus. Ita fuit in maximis angustiis. Sed pergit in obedientia
matris, quae dixit ad eum: Maledictio tua sit super me. Ideo fuit
insignis fides, quae opponit se tergiversationi Iacob. Noli disputare,
inquit: iubeo, mando, si quid mali inde orietur, in me redundet volo,
sive sit maledictio, sive benedictio, perge tantum meo nomine, meo iussu
et mandato. Si fueris maledictus, ego feram. Si nemo potest loqui nisi
plenus fide et spiritu sancto. Ita enim dimittere filium et exponere
certissimo periculo maledictionis, et tamen sic credere, si cedat male,
quod velis ferre omnia incommoda et maledictionem ipsam, non est
cuiusvis, sed fidei ardentissimae opus.

[Seite 510]

�, ut dicitur, redierit. Sed vincit fides, et superat omnia errata et
pericula, sicut credidit et oravit Rebecca, et obedivit Iacob, postremo
et oraculum quoque respondit: ita respondet etiam eventus, Fides enim
facit audientes surdos, videntes caecos, et econtra: breviter nihil
peccat aut perdit. Aut si quando stultitia aut temeritate impingit,
tamen Deus praevidere et corrigere solet, ut tegantur errata, et tandem
secundos exitus habent.

Scio ego me saepe multa stulte et temere admodum egisse, adeo ut
cogitarem: cur Deus vocavit me ad praedicandum, cum in me tantum
scientiae, consilii et prudentiae non sit, quantum magnitudo muneris
requirit? Quanquam enim bono et simplici animo, bono studio et zelo
gerebam omnia, tamen multum absurditatis et offensionum saepe ortum est,
ut videretur coelum et totus mundus ruiturus. Ibi tum in genua
procumbere, et opem ac consilium a Deo flagitare cogebar, qui potens
est, et facit ex tragico paroxismo catastrophen comicam, nobis
dormientibus. Sicut dormiente Adam Euam creat: aufert ipsi dormienti
costam, et claudit locum carne, ac aedificat costam, quam sumpsit de
muliere, in carnem. Ibi dixerit aliquis Deum bombicinos digitos habere,
quod tam leviter et facile tantum opus perficit.

Ad eundem ergo modum gubernat etiam sanctos suos. Etsi hallucinati sunt
graviter, ac magnam stultitiam et temeritatem commiserunt, unde infinita
mala possunt existere: tamen facit comicam et laetam catastrophen.

�, Nisi essem lapis, potuissem persentiscere. Ita agit Deus cum
sanctis, ut non sentiant stultum aliquod et temerarium factum.

Diligenter igitur meminerimus exemplum hoc, quo monemur tantam esse
fidei potentiam, ut eos, qui sunt acerrimi visus aut auditus, reddat
caecos et surdos, ut audientes et videntes decipiantur. Atque ita
responderi potest ad quaestionem. Quod Rebecca quidem temere egit, sed
divinam providentiam moderatricem habuit propter fidem ipsius insignem. 

[Seite 511]

Ita ut Isaac pater, quanquam audiret vocem Iacob, tamen plenus fiducia
et securitate deciperetur.

Incredulus non facile fallitur, sed qui temere cuivis fidit, is facile
[Spr. 14, 15] decipitur, iuxta illud proverbiorum 14.: ‘Simplex credit
omni verbo, astutus considerat gressus suos.’ Non igitur adoriendi
sunt tum, cum scimus eos vigilare et intentos esse, quibus cupimus
imponere. Sed removenda primum est omnis diffidentia, et ut fidant nobis
efficiendum. Lactandi sunt animi aliqua persuasione, perinde ut Davus
aut Syrus1� in Comoediis dominos in fraudem illiciunt: ut oculos
claudant, dormiant et confidant tibi. Sic enim Isaac nihil prorsus
dubitat de fide Rebeccae coniugis et filii Iacob, cogitat eos tam bonos
et fidos esse, ut nihil dolose aut fraudulenter contra ipsum possint
agere. Ideo etiam admonitus voce Iacob: tamen nihil mali suspicari
potuit, sed putavit ioco quodam Esau mutasse vocem: non ut falleret
patrem.

Atque haec communis ratio totius vitae est, non in sanctis tantum, sed
in communi vita apud omnes homines. Sicut exempla comica testantur Qui
temere credit, fallitur. Rursus, qui non credit facile, eum frustra
conaberis decipere. Ideo autem talia multa in vita sanctorum accidunt,
ut videamus, quomodo Deus sanctos suos gubernet, et faciat ex stultitia
et temeritate ipsorum maximam sapientiam, et consiliis, quae initio
stolidissima videbantur pulcherrimos exitus largiatur. Saepe satis
imprudenter agunt sancti homines, sicut Rebecca turpiter hic
hallucinatur. Sed tamen perrumpit, quia credit.

Haec itaque initio istius capitis diligenter notanda sunt. Primum, quod
prima tabula praeferenda est secundae. Deinde, quod Deus condonat, imo
fortunat stultitiam et temeritatem sanctorum suorum. Si igitur in
quocunque vitae genere aliquid perperam agis: ne desperes, sed cum
humilitate erratum agnoscas, et sic cogites: Deus est omnipotens, qui
potuit educere Rebeccam et Iacob ex tanto periculo. Ideo nec ego
desperabo, sed confidam eum hoc malo me expediturum. Erat sane
temerarium consilium Rebeccae, sed foeliciter successit: quia Deus
dissipat consilia impiorum. Sed sanctos suos honorat et adiuvat.

Utrunque igitur cavendum est, ne superbias de sapientia et consiliis
tuis. Deinde si male cedunt deliberationes, ne desperes: Quia DEUS
dispensat et fortunat errores piorum. Ego maximas temeritates et
stultitias saepe commisi, sed bono animo id feci: non studio nocendi,
neque scienter, sed imprudenter et stulte, cupiens consulere fideliter.
Ibi sane necesse fuit me orare, ut Deus erratum tegeret et corrigeret.
Nec potest in turbulentis negociis aliter fieri. Sic enim saepe summi
viri et optimi in Republica maxime nocent stultis et temerariis
consiliis. Et si Deus eorum non misereretur, susque deque miscerentur
omnia.

[Seite 512]

Talis es vitta nostra, miserrima profecto. Ubi nos maxime sapere, et
optime consulere conamur, ibi maximam labem saepe rebus adferimus: adeo
ut, nisi divina miseratione et providentia corrigerentur lapsus nostri,
funditus omnia everterentur. Idem enim nobis accidit, quod rustico
cuidam aegre vehenti currum propter rotas, ut ipsi videbantur,
obtusiores: Is ut expeditius equi traherent currum, circulos rotarum
acuebat. Sed hoc consilio adeo nihil promovebat, ut currus cum rotis in
lutum profundius subsidens prorsus loco moveri non posset. Talis nostra
quoque sapientia est, quam nobis arrogamus, iuxta quam nihil videtur
facilius, quam gubernatio rerum. Perinde ut ille in Comoedia1� inquit:
Me regem esse oportuit, et ut Poëtae in fabula Phaethontis pulchre
arrogantiam istam pinxerunt. Sic enim hodie quoque multos audias, qui
clamant: Si ego essem Doctoris Martini aut Philippi loco, rectius eis
consulerem. Scilicet. Videmus magnos Principes impingere, et Episcopos
optimos saepe se praebere stultissimos.

Quid igitur? An nihil rerum gerendum, et fugienda erit prorsus omnis
administratio. Nequaquam. Quin faciat quisque suum officium diligenter
et fideliter, quod divinitus ipsi mandatum est. Id vero caveat, ne suis
viribus, aut sapientia sua confidat, neque statuat se esse tantum virum,
cuius consiliis gubernentur omnia. Ea enim temeritas et arrogantia
immedicabilis est et damnabilis: quando ego hoc mihi arrogo, quod talis
sim et tam praestans vir, qui possim sapienter et recte administrare
Rempublicam, domum, Ecclesiam. Sed si es Iudex, Episcopus, Princeps: non
erubescas procidere in genua, et dicere: Domine Deus, tu constituisti me
Principem, Iudicem, patremfamilias, Pastorem Ecclesiae. Ideo tu me rege
et doce, da mihi consilium, sapientiam et vires ad munus mihi demandatum
obeundum foeliciter.

[1. Kön. 3, 5] Sic Salomon faciebat. Postquam audierat per somnium:
‘Postula, [1. Kön. 3, 7] quod vis, ut dem tibi.’ Orabat: ‘Domine
Deus, dedisti mihi magnum populum, da mihi sapientiam, ut servus tuus
iudicare possit et discernere inter bonum et malum.’ Ac testatur
Scriptura, illam orationem Deo admodum placuisse. Est enim pulcherrima
confessio. Rex erat sapientissimus et [1. Kön. 3, 7] pientissimus, et
tamen vocabat se puerum. ‘Ego autem: inquit, sum puer [1. Kön. 3, 10
–12] parvulus, et ignorans egressum et introitum meum.’ Ideo
additur: ‘placuit sermo coram Domino, quod Salomon postulasset
huiuscemodi rem. Et dixit Dominus Salomoni: Quia postulasti verbum hoc,
et non dies petisti tibi multos, nec divitias, aut animas inimicorum
tuorum, sed postulasti tibi sapientiam ad discernendum iudicium: Ecce
feci tibi secundum sermones tuos, et dedi tibi cor sapiens et
intelligens in tantum, ut nullus ante te similis tui fuerit, nec post te
resurrecturus sit.’

Discant igitur singuli humiliter agnoscere suam imbecillitatem, et a DEO
sapientiam et consilium flagitent. Non enim ideo adhibentur ad 

[Seite 513]

gubernacula rerum, ut perfectam omnium rerum cognitionem sibi arrogent,
sed ut erudiantur, et discant, quid sit Deus, quid gerat per Magistratum
et gubernatores, qui sunt organa operum Dei, per quae Deus regit
homines. Ibi vere prudentes fiunt et foelices in gubernatione. Sin autem
sua consilia et cogitationes suas sequuntur, nihil recte gerunt: sed
turbant et miscent omnia. Proinde ad orationem confugiendum est: et Deo
proponenda difficultas muneris, ac dicendum: ‘Pater noster, qui es in
coelis etc.’ [Weish. 9, 4] ‘Da mihi sedium tuarum assistricem
sapientiam.’

In primis vero sic oret gubernator Ecclesiasticus: Domine Deus, tu
constituisti me in Ecclesia Episcopum, Pastorem, vides, quam sim ad
tantum et tam difficile munus obeundum ineptus, et si absque tuo auxilio
fuissem, iamdudum evertissem omnia. Ideo te invoco. Ego quidem os et cor
applicare volo, docebo populum, discam ipse et meditabor diligenter in
verbo tuo, Tu me instrumento tuo utere: tantum ne derelinquas me: Si
enim solus fuero, facile perdidero omnia. Diversum faciunt Sectae et
Rottenses. Illi enim sumunt sibi sapientiam et facultatem gubernandi et
docendi. Ideo timere prorumpunt in Ecclesiam, non orant, nec credunt,
Dei donum esse administrationem, sive Ecclesiasticam, sive Politicam,
sed seipsos magistros et duces rerum ingerunt. Ideo fit tandem, ut
turbent et impediant, quae ab aliis utiliter aedificata sunt.

Item accidit in politia iis, qui suis consiliis et prudentia freti ad
gubernationem accedunt. Cave igitur, si es in magistratu, ne innitaris
tuae sapientiae, cave tibi a te ipso, et complicatis manibus clanculum
ora. Tu, pater coelestis, adsis mihi, adiuva, rege et guberna me. Sicut
Moses totum negocium educendi populi in Deum reiicit, et detrectat
divinum [2. Mose 33, 15] mandatum, nisi ipse adsit dux et moderator:
‘Nisi tu ipse praecedas inquit, ne educas nos de loco isto.’ Ad hunc
vero modum ubi fueris precatus, perge forti et infracto animo, nihil
dubitans de foelici successu et eventu. Ita ego quoque saepe, ut
germanico proverbio1� dicitur: Claves ad pedes Domini proieci, hoc
est, reieci in eum administrationem mihi demandatam. Ideo res longe
aliter cessit, quam ego praevideram, aut cogitaveram. Ac si quid ego
errati commiseram, ipse sua bonitate et sapientia correxit.

Ad eundem modum in oeconomia pater et mater instrumenta sunt, per quae
domus et res familiaris gubernatur. Sed et ipsi agnoscant se suis
viribus, sua diligentia aut studio nunquam recte et foeliciter liberos
educare posse. Clament igitur: Domine Deus, pater coelestis, adiuva nos,
ut liberi ad frugem aliquam perveniant, da, ut vivat uxor in pudicitia,
honestate, et ut in agnitione et timore Dei perseveret.

Sed multos invenias, qui hanc superiorem potestatem et sapientiam 

[Seite 514]

⌊lica seditionibus, bellis, latrociniis et aliis infinitis periculis.
In Ecclesia existent haereses, epicureus contemptus verbi, Prophanatio
Sacramentorum etc. Quare? quia talis paterfamilias, princeps, pastor non
agnoscit autorem omnis consilii et gubernationis DEUM. Sed sua
praesumptione et arrogantia se et alios, quibus praeest, perdit.

Haec ex isto loco pro exemplo et doctrina dicenda putavi. Primum ut
sciamus primam tabulam regere secundam iuxta primi praecepti sententiam.
[2. Mose 20, 2] Ego sum Dominus, Deus tuus. Deinde ut agnoscamus
misericordiam Dei, qui mirabiliter gubernat sanctos suos, etiam in
temeritate et stultitia, ut confidamus Deo toto pectore, et discamus
fidem absorbere omnia, non solum peccata, sed et temeritatem, stultitiam
et incogitantiam sanctorum.

Haec est materia et quaestio huius capitis. Iam legemus ordine textum,
et erimus spectatores huius mirandae historiae.

[27, 15] Tulit quoque Rebecca vestimenta Esau, filii sui maioris,
preciosa, quae apud se habebat domi, et induit Iacob, filium suum
minorem.

Altera ceremonia a Mose additur, quae fuit in vestitu eleganti et
precioso. Id enim significat Hebraea vox (HAMUDOS) desiderabilis et
preciosus. Ac creber eius usus est in scriptura sancta. Ad Danielem
[Dan. 9, 23] inquit Angelus: ‘Es vir Hamudos’, vir desideriorum, ein
lieber und werder [Luk. 7, 4] Man, et de Centurione dicitur in historia
Euangelica: ‘Erat ei servus Hamudos’, id est, charus et preciosus.
Sic Rebecca protulit vestes illas [2. Mose 28, 2 ff.] elegantes et
splendidas: Die lieben, schoenen, herrlichen kleider, vestes
sacerdotales, quae haud dubie fuerunt pulcherrimae: sicut in Mose
describuntur. Usi enim sunt peculiari vestitu in sacris, sicut nos in
nostris templis, quem 

[Seite 515]

vocamus Ornat. Atque eas habet Rebecca secum in domo, unde apparet Esau
nondum fuisse confirmatum, tametsi esset in possessione, et gubernaret
Ecclesiam. Fuit Licentiatus ad Papatum, et functus est officio
sacerdotis, sed nondum fuit confirmatus, neque feuda acceperat. Ideo non
habet vestes in sua potestate, quod haud dubie singulari consilio
Rebecca cautum est, quae ad se recepit et retinuit vestes: quanquam ad
patrem Isaac pertinerent. Quia expectavit occasionem, ut illi eas
traderet, qui feuda a patre acciperet, et confirmaretur in successione.

[27, 16 –18] Sed et haedorum pelliculis induit manus eius, atque
molliciem colli eius. Tradiditque cibos et panem, quos paraverat, in
manum Iacob, filii sui. Et ingressus est ad patrem, et dixit: Pater mi.
Qui respondit: Ecce ego, quis es tu, fili mi?

Mirum est, quod collo tantum pelles circundat mater, et non etiam faciem
tegit. Id tantum ei in mentem venit, quod patri essent porrigendae
manus, et si osculum dandum esset patri, vicissim eum collum filii
amplexurum. Ideo haec duo in primis tegi voluit. Faciem autem glabram
non facile posse animadverti putat, cum barbatus esset Isaac, et barba
exciperet osculum.

Forsan autem de eo quoque inter ornandum admonuit, ut quam posset
diligentissime vocem Esau effingeret, ne pater inter vocem Esau et Iacob
distingueret: sicut quaerit statim: ‘Quis es tu, fili mi?’ An es
Esau, quem misi venatum, videor mihi audire vocem Iacob etc.

[27, 19.20] Et dixit Iacob ad patrem suum: Ego sum Esau, primogenitus
tuus, feci, sicut locutus es ad me, surge, sede et comede de venatione
mea, ut benedicat mihi anima tua. Et respondit Isaac filio suo: Quomodo
tam cito invenire potuisti, fili mi? Qui ait: Dominus, Deus tuus, fecit
occurrere ante faciem meam.

Longam orationem habet Iacob, qua respondet patri. Atque eam pater
intentus audit, ac tandem inde colliget hoc, quod sequitur: Vox Iacob,
manus Esau. Manifestum autem mendacium est, quod dicit Iacob se esse
primogenitum. Deinde festinavit imprudentius: Non enim praevidit mater
celeritatem istam fore suspectam patri. Unde hoc, inquit, quod tam
festinanter invenisti? Haec una offensio est admodum dura: et admonetur
de fraude et fallacia. Quomodo tam cito redis venatu? An potuisti tam
subito feras venari et capere? Si vesperi aut cras rediisses, sat cito
venisses. Sed respondet ille: Dominus Deus fecit occurrere. Jst war,
Gott muß auf sich nemen, Mentitur magnifice, dicit se venatum esse
feras, cum in stabulo accepisset duos haedos caprarum: Sed mussitat
Isaac et dissimulat, quia est securus et plenus fiducia, non posse sibi
imponi a filio aut a matre.

[Seite 516]

[27, 21.22] Dixitque Isaac ad Iacob, accede, quaeso, ut tangam te, fili
mi, num tu sis filius meus Esau, an non. Et accessit Iacob ad Isaac,
patrem suum, et palpato eo dixit Isaac: Vox ipsa vox Iacob, et manus
illae manus Esau.

Haec altera et longe gravior offensio est, Da wils boeß werden. Iubetur
accedere, ut pater eum tangat. Ibi egregie sudavit, ac tacitus consilium
matris repraehendit: O mea mater, quid fecisti? quo me impulisti?
Postquam accessit, audit ex patre: Vox Iacob, vox, vox. Da het ich die
schuessel lassen fallen, und wer gelauffen, als hette mir der kopff
geprandt.1� Ibi ego abiecta patina illico in pedes me coniecissem:
Quia Isaac veris vestigiis insistit ad fraudem depraehendendam, cum
distinguit inter vocem et vocem: et offensio illa debebat eum excitare.
Sed relabitur in somnum, et existimat esse quandam simulationem, qua
Esau imitetur vocem fratris. Iacob cum fiducia accedit, et audit
sermonem istum. Ibi igitur cessat consilium Rebeccae et Iacob, imo
impingit. Sed DEUS facit, ut Isaac sit intentus ad officium benedicendi,
et istam offensionem ex animo removeat.

Iam vero ad nostram doctrinam haec omnia referenda sunt, ut erudiamur,
quanta sit virtus fidei, et quod credenti omnia sint possibilia. Fides
enim facit ex eo, quod nihil est, ut sit, et ex impossibilibus facit
omnia possibilia. Stultitiam et temeritatem Rebeccae vidisti: quomodo
adornarit filium Iacob, ut falleret patrem: circumdedit manibus et collo
pelliculas haedorum, ut pater putaret eum revera pilosum esse.

Est res plena periculi, sicut trepidat Iacob, et aversatur consilium
matris: Ne forte, inquit, pater palpet et sentiat, ac inducam super me
pro benedictione maledictionem. Sed tanta est fides istius optimae
mulieris, ut per illa omnia perrumpat. Iacob ingressus est in specie
filii Esau, habens manus pilosas, sic arte factas et dolo. Sed patrem
non fallit per omnia, quia intelligit tamen vocem Iacob. Vides ergo,
quod Deus pulcherrime corrigit temeritatem istam per fidem mulieris,
propter quam necesse est stolidissimum consilium fieri optimum et
foelicissimum.

Ita scriptura sancta describit historias sanctorum, ut commendet
virtutem fidei. Qui igitur verbum Dei habet, ille existimet se beatum,
et avertat oculos a rebus praesentibus ad futuras et invisibiles. Quia
verbum Dei, praesertim promissio, non loquitur de praesentibus, sed
futuris rebus et nemini compertis. Fides fertur in rem, quae adhuc purum
nihil est, et expectat, donec fiant omnia. Est scientia et sapientia
tenebrarum et nihilitudinis, hoc est, rerum, quas habet incompertas et
non apparentes ac fere impossibiles. Qui volet Christianus esse, eum
oportet hoc animo bene meditatum ac infixum habere. Aliae enim scientiae
omnes docentur ex syllogismis, 

[Seite 517]

inductionibus et experimentis, non habent fundamenta aut principia sua
in eo, quod nihil est, ac praesertim non apparens, impossibile,
absurdum, stultum, sed fides appraehendens promissionem figit cor in id,
quod omnino est absurdum, impossibile, contentum verbo et promissione
divina.

Sic enim Iacob facit: Mater iubet eum benedictionem a patre accipere.
Ibi obstat pura nihilitudo, quia benedictio pertinebat ad Esau, non ad
Iacob, obstabat rerum impossibilitas. Quomodo enim possim benedici?
cogitavit: fratri debetur benedictio, praeterea est hirsutus, ego glaber
sum, periculum est, ne a patre maledictionem auferam. Ideo impossibile
est, quod ad rem attinet: quia benedictio non est mea. Pater enim
cogitat de benedicendo Esau: de me nihil est sollicitus. Deinde
possibile est, ut haereat maledictio in me, qui sum levi et glabra cute,
si pater fallaciam agnoscat. Ideo certo impingemus, mea mater. Sed mater
contra haec omnia: maledictio illa mihi noceat, si qua veniet. Illa est
mulier non mulier. Homo est spiritu foeminino, sed tantus ardor est in
ea, ut superet viros fortissimos, quia cogitat se posse perrumpere, ut
benedictio ei conferatur, cui lege et regula non debebatur: Credit
simpliciter impossibilia, absurda, stulta, periculosa. Non dubitat, quin
sit benedicendus Iacob, utut repugnent ac adversentur omnia.

Sic fides et eius virtus est cordis cogitatio, seu, ut ita dicam,
opinio, quae fertur in id, quod nihil, quod impossibile et absurdum
est.1� Tantum habet verbum divinum, quod dicit: ‘Maior serviet
minori.’ Ipsa vero sensit ut mater, uter istorum esset maior, et
accessit illuminatio spiritus sancti, ut verbum id recte intelligeret.
Isaac contra stat rigidus, sicut immota rupes, ac haeret tantum in lege
et regula, Esau esse primogenitum: verum ea mater nihil movetur.

⌊tarum 5., ubi Paulus loquitur de sublimibus illis adfectibus, qualis
est credere, quae non sentias, ac quae sunt secundum rationem
impossibilia.

Sic in vocatione, ac tandem etiam in morte faciendum est. Quando DEUS
instituit me ducem contra portas inferorum, contra furorem totius mundi,
contra infirmitatem carnis meae. Quid hic animi nobis debet esse? Quis
enim ego sum, qui pugno primum contra tot exercitus omnium Daemonum et
hominum, deinde contra infirmitatem carnis meae. Respondeo: 

[Seite 518]

Respiciendum est ad mandatum Dei. Dominus dicit: Vade at praevalebis.
Ego tecum ero. Sicut Mosen iubet regem Aegyptium aggredi, et educere
populum de tyrannide et fornace ferrea. Nonne illa stulta et
impossibilia videntur, educere tantum populum, et sic educere, ne
relinquant ungulam [2. Mose 10, 26] post se (Sicut loquitur Moses ad
Pharaonem). Ego vero dixissem secundum rationem. Tu non educes, ne
ungulam quidem: multo minus tantum populum: Quia Rex potens est et
crudelis Tyrannus. Verum Moses non aliter loquitur cum Pharaone, ac si
iam haberet eductam turbam illam ingentem. Quantumvis appareat fabula,
stulta cogitatio et prorsus impossibilis, si rationem spectes. Quicquid
enim fides dictat, et verbum promittit, id [Joh. 1, 1] oportet fieri:
Quia Deus est verbum, et verbum est Deus, qui habet verbum, [Röm. 1,
16] habet potentiam divinam. Roma⌊norum 1.

In speciem quidem non aliter apparet quam humana vox, et stultitia [Apg.
10, 26] hominis loquentis. Sicut Petrus Actorum 10. dicit: ‘Homo sum
tui similis’, ad Cornelium. Petrus habet verbum, et sonat vox humana
in auribus Cornelii. Sed tamen facit omnia mirabilia. Sic animandi sumus
contra omnia pericula, quae a Turcis et aliis hostibus impendent: Imo
contra mortem ipsam. Si enim absoluti sumus per os fratris aut ministri:
non inspiciendus est homo, qui loquitur: neque in periculum aut mortem
dirigendi sunt oculi, non in sepulcrum, corruptionem, vermes,
putredinem, quae obiiciuntur mihi, respiciendum est. Ratio enim sine
fide cogitat: num possibile est, ut corpus mortuum vivat, quod
sepelitur, corroditur a vermibus, aut exuritur et in cineres redigitur?
Id vero simpliciter negat, et dicit: Non est verum. Spiritus contra
pugnans dicit: est verum? Iam morti destinatus videor mihi vivere, et
resurrecturus sum ex sepulchro gloriosus et clarificato corpore.

Ideo Fides est pugna omnipotens, quae contra pugnam carnis uno eodemque
prospectu haeret in verbo et promissione. Non enim loquimur hic de fide
historica, quae est simplex notitia, ut cum scio David vicisse Goliath
et Philistaeos, licet id sit exemplum fidei, mihi tamen tantum historia
est, et si esset mihi prosternendus Goliath, lacerandus Leo, ibi
historia nihil valeret, nisi quod esset quaedam exhortatio, quae me ad
similem fortitudinem excitaret. Si vero ita cogitarem: David, Samson
adepti sunt clarissimas victorias, ideo mihi quoque idem praestandum
erit, id esset mihi impossibile. Nam et David non sine ingenti pugna tam
praeclaras res gessit. Fuit enim in carne, perinde ut nos sumus, habuit
contradicentem, militantem, imo captivantem se carnem, non aliter atque
nos habemus. Multo plus sensit incredulitatis, quam fidei, Fides enim
apparet et est infirma, ‘quia caro non solum militat, sed etiam
captivat’, [Röm. 7, 14] ut inquit Paulus Roma⌊norum 7.

Ego olim non aliter mihi persuadebam, quam Paulum nihil cogitasse [2.
Kor. 12, 7] de sudando et pugnando contra carnem. At vero inquit:
‘Datus est mihi 

[Seite 519]

stimulus carnis meae, Angelus Sathanae, ut me colaphiset’: Ille docet
me, quid sit fides. Video ego victorias gloriosas martyrum et sanctorum.
Sed mea fides hoc non potest praestare. Et ipsi etiam sudaverunt, et
mortem vicerunt non sine ingenti certamine. Ita nos quoque habemus
eundem baptismum, eundem consolatorem Deum, spiritum sanctum Paracletum,
qui proponit nobis in verbo multiplicem consolationem. Ac historiam
quidem de certaminibus et victoriis sanctorum libenter audio, sed eadem
non [Ps. 27, 14] possum praestare. Ideo appraehendendum est verbum:
‘Sustine DOMINUM, viriliter age, confortetur cor tuum.’ Deus etiam
infirmum in fide non abiicit. Quin nec Apostoli ipsi et Prophetae in
fide fortes fuerunt, praesertim magna facturi per fidem. Moses ad mare
rubrum trepidat, et clamat. Quia caro contra eum non solum militavit,
sed captivavit eum. Vides enim, suggessit ei caro, quod in utroque
latere sunt montana: retro est Aegyptus, ante nos est mare, per quod cum
pueris et mulierculis ac pecudibus non poterimus transire. Sic quasi ad
desperationem cogebatur, lex enim carnis et membrorum hoc ei dictabat:
En sumus destituti omni auxilio. Quid egi educendo populum? pereundum
erit nobis omnibus. [Röm. 8, 26] Ibi tum gemitus inenarrabiles, ut
vocat Paulus, incipiunt. Hic clamor non potest scribi literis, nec
ullius sermone enarrari. Quia hoc verbum: CORDIS GEMITUS nimis grande
est, quod replet coelum, et penetrat nubes, ac pertingit ad aures
maiestatis divinae, ut respondeat Deus: quid clamas? Atqui non clamavit,
sed obstupuit, steteruntque comae et vox [Röm. 8, 27] faucibus
haesit.1� Is vero, qui scrutatur corda, intelligit, quid velit
spiritus ingemiscens.

⌊nis 14.: ‘Maiora his faciet.’ Sic enim Ecclesia licet infirma
omnia facit, orat, portat et absorbet omnem vim et furorem Diaboli et
hominum, haurit etiam et tollit infirmitatem, peccata, mortem etc.

Hanc virtutem et potentiam fidei probat Rebecca periculosissimo facto,
ubi agebatur de aeterna maledictione, aut benedictione aeterna: Quia
benedictio est aeterna vita: Maledictio est mors. Est disceptatio, an
filius Iacob sit aeternaliter maledicendus, an non, et cum eo ipsa
mater. In tanto et tam arduo certamine proponit sibi Rebecca regnum
coelorum apertum, et se matrem benedictionis constituit. Unde? Ex verbo.


[Seite 520]

Nemo enim aliquid foeliciter facit, aut credit sine verbo. Hic textus:
‘Maior serviet minori’, addidit ei animum, inde statuit
benedictionem competere minori: non maiori. Isaac quidem non intellexit:
Sed mater diligenter perpendit, et spiritus sanctus cooperatus est, qui
nemini dat fidem per nudas speculationes, sed per verbum. Quia caro
pugnat contra spiritum, et ad cogitationes sive speculationes carnis
nihil sequitur. Cum enim nihil appareat eorum, quae sunt spiritus
sancti, omnia videntur contraria et mortua. Sed quando cor appraehendit
verbum, ibi sequitur illuminatio spiritus, virtus et potentia rerum
admirabilium.

[27, 23a] Et non cognovit eum, eo quod manus eius essent sicut manus
Esau, fratris sui, pilosae.

Potuit id etiam secundum naturam et communem rationem fieri, ut non
cognosceret filium, quanquam vocem audiret, prae nimio studio et
intentione ad benedicendum. Homo enim uni alicui negotio intentus non
curat alias res, etiam visas et omnibus sensibus compraehensas. Hoc non
solum spiritualiter, sed etiam corporaliter solet fieri. Sicut videre
est in Melancholicis. Illi aliis loquentibus, bibentibus, ingredientibus
aut egredientibus nihil audiunt, nec vident: quia cordis cogitationes
sunt abstractae a sensibus. Ideo animus Melancholicus occupatus
cogitationibus aliarum rerum non animadvertit ea, quae palam sensibus
obiiciuntur, adest aliis confabulantibus, recitantibus historias et
fabellas, et tamen nihil horum audit, quin animus quasi peregrinatur.
Saepe comedens et bibens. Melancholicus, quid comedat aut quid bibat,
nescit, cerevisiamme an vinum. De Bernardo narrant, quod biberit oleum
pro vino, cum esset meditabundus. Ac multo magis id fit, quando accedit
spiritualis obumbratio, et animus spiritualis totus in res spirituales
intentus est.

Idem cogitabimus accidisse Isaac, qui audit et agnoscit vocem Iacob,
neque id dissimulat, dicit enim: vox Iacob, vox Iacob: et tamen rapitur
alio, quia unica illa cogitatio animo observatur, quomodo velit
benedicere filium primogenitum, et quanta res sit ista benedictio, simul
perpendit, et in unum colligit omnes promissiones Abrahae factas. Itaque
Isaac occupatus est non solum naturalibus cogitationibus, ut amantes et
melancholici solent: sed etiam spiritualibus. Rebecca autem etiam antea
in eo eiusmodi melancholiam depraehendit: saepe apposuit marito cibum,
ipso non sentiente. Postremo fuit persuasissimus Isaac matrem cum filio
nec posse, nec velle sibi imponere. Ideo dicit: vox quidem vox Iacob, et
tamen relabitur a sensu, et absorbetur spiritualibus cogitationibus.
Iudaei non recte imaginantur Isaac scientem et depraehendentem fraudem
dissimulasse, quia ignorant virtutes spiritus, quae sunt fortiores, quam
melancholicae cogitationes, quibus si fuerit occupatus animus hominis,
reddunt eum prorsus stupidum et ἐκστατικόν.

[Seite 521]

[27, 23b] Et benedixit eum.

Nondum incipit benedictio, quia sequitur: ‘Es tu filius meus Esau?’
Sed hoc vult Moses. Isaac, cum tetigisset et palpasset manus Iacob,
totus fuit raptus, stupidus et mente captus, et conclusit, animoque suo
hanc benedictionem firmavit, quod deberet esse rata et firma, quasi
diceret: benedictio iam est facta et certa. Sicut infra dicet ad Esau:
‘Et erit benedictus.’ Quia spiritus sanctus est, qui per Isaac
benedicit. Igitur non licet revocare aut mutare quicquam. Fuit hic
impetus et motus singularis spiritus sancti, quo conclusit apud se,
postquam palpavit manus et collum, se velle benedicere filio. Nec
mutavit sententiam, licet multis obiectis argumentis.

Hoc vult Moses praefatione ista (‘Et benedixit ei’) quasi diceret:
Benedictio destinata Iacob iam est rata et confirmata, quicunque eam
posthac expetiverit, spe sua frustrabitur, quia spiritus sanctus non
revocat suos [Mal. 3, 6] motus, ‘nec est’, ut inquit Malachias,
‘qui mutetur’. Ego enim Dominus, [4. Mose 23, 19] et non mutor: Et
numeri 23.: ‘Non est Deus quasi homo, ut mentiatur, nec ut filius
hominis, ut mutetur.’ Quando Deus tulit aliquam sententiam, non mutat
aut retractat eam, sicut homines solent. Ita hic spiritus sanctus
tetigit cor Isaac, et dixit in corde eius: Ego nunc benedico: ‘Sine
poenitentia [Röm. 11, 29] autem sunt dona et vocatio Dei.’
Rom⌊anorum 11. Ideo ait Moses: ‘Et benedixit ei’, hoc est, Es war
geschehen.

[27, 24 –27] Dixitque: es tu filius meus Esau? Respondit: Ego sum: Ait
ille: Adfer mihi cibos de venatione tua, fili mi, ut benedicat tibi
anima, obtulitque ei et comedit. Obtulit ei etiam vinum, et bibit. Et
dixit ad eum Isaac, pater suus: accede, quaeso, et osculare me, fili mi.
Et accessit atque osculatus est eum. Et ille odoratus est fragrantiam
vestimentorum eius, benedixitque eum, et ait: Ecce, odor filii mei,
sicut odor agri, quem benedixit Dominus.

Anima est spiritus vel vita hominis in sensibus exterioribus. Anima
videt, audit, loquitur, flet, ridet. Hoc vult Isaac dicere: Intus in
corde est conclusum, quod tibi velim benedicere: Nunc benedicet tibi
anima mea, id est, externis sensibus tibi benedicam. Spiritu benedictus
es, iam anima tibi benedicam. Ideo adduntur ceremoniae. Non enim possunt
etiam spirituales res externae sine externis ceremoniis administrari.
Quinque sensus et totum corpus habent suos gestus et ritus, sub quibus
corpus quasi sub quibusdam larvis oportet vivere. Ideo non tantum in
corde benedixit, sed etiam sensibus et ceremoniis exterioribus. Oportuit
filios benedicendos adferre patri cibum delicatiorem et vinum: Postea
accesserunt et osculati sunt patrem. Hae ceremoniae vere politicae sunt,
et hodie inter Reges 

[Seite 522]

et Principes, quando feuda offeruntur, retinentur. Nos etiam in scholis
eas servamus, quando promovemus Doctores Theologiae.

Post ceremoniam servatam rursus ait Moses: ‘Et benedixit ei’,
videlicet externe, cum odoratus esset fragrantiam vestimentorum eius.
Semper enim adest sensus, qui movet spiritum sanctum, et spiritus
sanctus movet corda per externa, ut per verbum, per ceremonias et
obiecta, quae per sensum externum movent cor. Post motus autem istos
spiritus sancti sumit animum Isaac, et iam quasi raptus plane persuasum
habet, esse hunc filium primogenitum, fragrantia enim vestimentorum
prorsus confirmatur. Fuerunt autem hae vestes Abrahae et Isaac
sacerdotales: quas ipsi summa cura asservarunt, adhibita casia et aliis
rebus odoriferis, ne a tineis arroderentur. Sicut nos hodie nardum aut
similia adhibemus. Cogitavit itaque Isaac: Hic est Esau, primogenitus
filius meus, quia indutus est vestibus sacerdotalibus. Sic spiritu
deceptus est, et iam sensu decipitur.

Utitur autem eleganti similitudine: ‘Odor filii mei sicut odor agri,
quem benedixit Dominus.’ Qualis enim et quam suavis sit odor agri
appetente messe, agricolae norunt optime. Similiter et vinearum,
appetente vindemia, est odor iucundissimus et plane vivificus.
Gratulatur igitur sibi Isaac, et animam suam laetificat propter filium
benedicendum. Nunc habeo haeredem, cogitat, et successorem, quo ita
acquiesco et tam suaviter adficior, ac si in agro aut vinea aliqua
odorifera deambularem, cuius odor et fragrantia totum corpus et animum
meum reficeret. Nunc libens et in pace moriar: relinquo enim post me
dominum et Doctorem domus, patrem generationis futurae, sacerdotem. Ita
delibutum gaudio Isaac, et quasi ebrium optimis et laetissimis
cogitationibus de filio successore describit Moses. Bibit vinum, et est
hilaris, sed magis spiritu sancto et spiritualibus cogitationibus: ut
ita dicam, inebriatus. Unica enim et praecipua consolatio est nosse,
quod habeat haeredem benedictionis illius, quae erat expectanda per
Christum. Atque hoc haud dubie addidit, promissionem Abrahae factam nunc
procedere et propagari in tertium haeredem.

Haec longe alia et sublimior benedictio est, quam aquae benedictae, de
qua multa mentiuntur Papistae. Fuerunt benedictiones de aeterna vita
adversus mortem aeternam, sacerdotales et regiae, pertingentes in vitam
futuram. Quanquam non possint illae administrari sine hac vita, et
necesse est, ut habeamus etiam corporales benedictiones. Non enim
possumus sine temporalibus aeterna benedictione frui. Oportet Deum agrum
benedicere, suppeditare panem, carnes et alia omnia ad victum
necessaria. Sed non in solo pane vivit homo, et benedictiones corporales
dantur propter illam aeternam. Ideoque semper includunt spirituales
promissiones etiam temporales.

Sic ad discipulos dicit Christus, cum mittit eos ad docendum Euangelium:
[Luk. 10, 8] ‘In eadem autem domo manete edentes et bibentes, quae
apud 

[Seite 523]

illos sunt.’ Item: ‘manducate, quae opponuntur vobis.’ Dominus
enim dat benedictionem corporalem, panem et vinum: siquidem haec vita
non potest istis corporalibus benedictionibus carere. Euangelium est
principalis benedictio, sed caetera adiiciuntur quaerentibus regnum
coelorum. Prima benedictio est aeternae vitae: Secunda est corporalis,
de qua inquit Christus [Matth. 6, 31 f.] Matth⌊aei 6.: ‘Nolite ergo
solicit esse, dicentes: Quid manducabimus, aut quid bibemus, aut quo
operiemur? Scit enim pater vester coelestis, quia hic omnibus
indigetis.’ Ita hic quoque videbimus hanc externam benedictionem addi
per Isaac ad benedictionem aeternae vitae, quae non potest haberi sine
corporali.

[27, 28.29] Det tibi Deus de rore coeli, et de pinguedine terrae, et
abundantiam frumenti atque musti. Serviant tibi populi, et incurvent se
tibi nationes. Sis dominus fratrum tuorum, et incurventur ante de filii
matris tuae. Maledicens tibi sit maledictus, et benedicens tibi
benedictus.

Haec est forma benedictionis, cuius prima pars pertinet ad victum
corporalem, quia sine eo non possumus vivere etiam in regno Dei, quod
attinet ad hanc vitam. Corpus enim alendum est, si debemus docere et
gubernare Ecclesiam. Prima igitur pars pertinet ad oeconomiam et ad
domesticas facultates, ut uxor, liberi, familia habeant necessaria ad
quotidianam vitam, quod in petitione dominica dicitur ‘panis
quotidianus’, hoc est, universa, quae ad corporis sustentationem
requiruntur in domo. ‘Det tibi Deus, inquit, de rore coeli et
pinguedine terrae, det abundantiam frumenti et vini.’ Haec sunt
temporalia. In terris opus est nobis rore coeli, id est, pluvia
coelesti, et pinguedine terrae, id est, foecunditate soli. Frustra enim
seritur in petram, in aquam aut in silvam. Oportet sementem fieri in
terra fertili et foecunda, deinde etiam pluvia opus est. Et hanc partem
facit satis locupletem et delicatam, dicit enim eum victurum de frumento
et musto copioso: non tantum de aqua parce et duriter, sed abundanter et
laute. Habebis, unde corpus cures egregie, non ut tenuiter tantum
alatur, sed satis crasse et in abundantia omnium rerum, ut Moses [5.
Mose 32, 15] loquitur Deut⌊eronomii 32.: ‘Incrassatus est dilectus,
et recalcitravit impinguatus, incrassatus, dilatatus est.’

⌊rum 14.: ‘Benefacit de coelo nobis, dans pluvias et tempora
fructifera, implens cibo et laetitia corda nostra.’

[Seite 524]

Monachi et alii indocti ante haec tempora docuerunt contemptum
temporalium bonorum, vinearum, agrorum, et ipsi tamen ad ea maxime
inhiarunt, comederunt et biberunt lautissima et optima. Contra haec
somnia Monachorum discamus etiam corporalia beneficia esse benedictiones
divinas.

Altera pars benedictionis est Politica, quae ad regnum spectat,
constituitur enim Dominus populorum et gentium, quod futuri sint posteri
principes et reges: non tantum patresfamilias. Servient enim populi ei,
cum subiicientur non patribus familias, sed principibus et regibus.
Neque unus tantum populus serviet, sed pluraliter populi et tribus
multae. Haec etiam impleta sunt tempore Iudicum et Regum, cum filii
Israel terram Canaan occuparent, cum non solum Idumaeos subigerent, sed
et omnes populos et reges illius terrae exterminarent.

Tertia pars benedictionis est spiritualis et sacerdotii. Fratres ex
eodem patre et matre eadem nati adorabunt te: qui in politia et
oeconomia forsan eadem dignitate possunt frui. Sed sacerdotalem
dignitatem tu solus obtinebis, Atque haec praecipua pars est
benedictionis. Prius dixit: ‘servient tibi populi, et adorabunt te
tribus terrae.’ Id adorare est politicum. Hoc aliud est, et pertinet
ad fratres et filios eiusdem matris. Quanquam posset referri ad
politiam, sed rectius de tertia parte benedictionis accipitur, cum
politiae antea meminerit.

Hae igitur sunt tres hierarchiae, quas saepe inculcamus, videlicet
oeconomia, Politia et Sacerdotium, sive Domus, Civitas et Ecclesia.
Domus habet panem quotidianum, et est quasi diurnum regnum. Politia
habet temporalia, et est plus, quam diurnum: quia durat toto tempore
exclusa aeternitate. Sed sacerdotium supra domum et civitatem
Ecclesiasticum, coeleste et aeternum est. Ad hunc modum filio Isaac
pulchre prospectum est. Constitutus enim est haeres, ut habeat cum
posteris suis domum suam, regnum et Ecclesiam. Estque opulenta et
magnifica benedictio, qua confirmatus est de futura haereditate, quam
sine ulla disceptatione certo sperare et expectare potuit.

Neque vero haec benedictio inanis tantum sonus verborum est, aut
verbalis quaedam imprecatio, qua alius alii bona dicit et comprecatur,
ut cum dico: Det tibi Deus sobolem pulchram et morigeram. Haec verba
sunt tantum optativa, quibus nihil alteri confero, sed tantum exopto,
estque benedictio pure eventualis et incerta. Haec vero benedictio
Patriarchae Isaac est indicativa et certa in futurum. Non est exoptatio,
sed donatio boni, qua dicit: Accipe haec dona, quae verbis promitto.
Aliud enim est, quando dico: optarim te habere robustum et sanum corpus,
esse praeditum bono ingenio: ubi verbum habendi non sequitur: Aliud est,
quando porrigo [Matth. 9, 6] sacculum pecuniae, et dico accipe mille
aureos, quibus te dono. Aut cum Christus dicit Paralitico: ‘Tolle
grabatum tuum, et ambula.’ Usitata benedictione 

[Seite 525]

diceret, utinam esses sanus et viribus integris: sed morbus non
tolleretur, nec sequeretur restitutio virium, ideo est verbalis tantum.

In scriptura sancta autem sunt reales benedictiones, non imprecativae
tantum, sed indicativae et constitutivae, quae hoc ipsum, quod sonat re
ipsa largiuntur et adferunt. Cuiusmodi etiam nos in novo Testamento
habemus per sacerdotium Christi, quod est nostra benedictio, cum dico:
accipe absolutionem peccatorum tuorum. Si dicerem: utinam essent tibi
remissa peccata, utinam esses bonus et in gratia Dei: aut precor tibi
gratiam, misericordiam, regnum aeternum et liberationem a peccatis, haec
charitatis benedictio dici posset. Sed benedictio promissionis et fidei
et praesentis doni haec est: Ego absolvo te a peccatis tuis in nomine
patris et filii et spiritus sancti, hoc est, reconcilio animam tuam cum
Deo, aufero a te iram et indignationem Dei, et constituo te in gratiam,
do tibi haereditatem vitae aeternae et regnum coelorum. Ista omnia sunt
potestatis praesenter et vere tibi donantis, si credis, quia non sunt
opera nostra, sed Dei per ministerium nostrum. Non igitur benedictiones
imprecativae sunt, sed collativae. Quando baptiso te in nomine patris et
filii et spiritus sancti, perinde est, ac si dicerem: rapio te ex
manibus Diaboli, et offero te Deo, idque vere et realiter.

� spruch oder urtheil. Talis potestas magna profecto res est, vere
enim confert ac largitur bona corporalia pro domo, temporalia pro regno,
aeterna pro sacerdotio, pro hac potestate laudaverunt ipsi Deum, qui eam
hominibus concessisset, per quos benediceret et donaret omnis generis
beneficia.

Verum ingens et deploranda haec miseria est, quod videmus sanctissimos
Patriarchas tam certa fide ista tradere et accipere: nos vero nostram
benedictionem in novo Testamento tam frigide et oscitanter curare. Me
profecto mei vehementer pudet pigetque, quoties me cum illis comparo.
Vide enim mulierim istam Rebeccam, quae vivit in carne et sanguine,
perinde ac nos, similiter et Isaac et Iacob. At quam certa, viva et
firma fide rapiuntur in illa futura bona? ut ipsam praesentiam carnis
non curent, imo videntur dormire, stertere in corporali hac vita,
respectu futurorum, quae ipsis promittuntur.

Nos opulentius donum aut certe non minore mensura et copia habemus, sed
eandem fidem non habemus, sumus stertentes, semimortui, oculi 

[Seite 526]

caligant, aures graviter audiunt, corda nutant et vacillant, habent, et
non curant, quod habent. Nam dicere absolutionem, porrigere Sacramenta
baptismi et coenae Domini, pronunciare remissionem peccatorum ex
Euangelio longe maius est, quam si Isaac benedicat Iacob. Perinde enim
est, ac si dicerem: Do tibi regnum coelorum, dominium super Diabolum, ac
ut maxime moriaris, tamen servo te, ne pereas. Non quidem nostra virtute
id facimus, sed authoritate et mandato divino, qui dedit hominibus hanc
potestatem, ut alius alium perducat in vitam aeternam sacerdotio
Christi.

Ita nos quidem longe uberiores promissiones habemus, quam ipsi, sed
magis etiam stertimus et negligimus thesaurum istum divitiarum et
bonitatis divinae. Non enim sumus grati Deo: non laetamur, non exultamus
toto pectore et corde ad istam foelicitatem. Habemus in magna copia, sed
negligimus et contemnimus, cum sint tam certa omnia, quam illae
Patriarcharum benedictiones, imo quod est omnium horribilissimum, quo
abundantius habemus, hoc magis furit et persequitur mundus.

Excitet igitur animos nostros, et excutiat veternum istum patrum
vigilantia, qui maiore spiritu et fide promissiones et benedictiones
amplexi sunt. Deinde nostra dona amplificemus, quae sunt aequalia
ipsorum donis, aut maiora etiamsi ea quoque sint maxima et
excellentissima. Nos non habemus patres loquentes nobiscum, sed ipsum
filium Dei, ut ait author [Hebr. 1, 2] Epistolae ad Hebraeos, hunc
audimus dicentem, absolvo te, do tibi claves regni coelorum, potestatem
baptisandi, salvandi, daemones conculcandi ac infernum. Hanc divinam
potestatem vobis trado, ut faciatis eadem, quae ego facio, et maiora
his.

Sed nos oscitantes et somnolenti sic cogitamus: Christus est verus Deus
et homo. Non igitur mirum est, quod ista dona impertit hominibus, sed
quod homines alii aliis debent dona huius et futurae vitae conferre, id
absurdum, impossibile et incredibile videtur. Sic vero non fuerunt
adfecti sancti patres, sed plurimi fecerunt benedictiones divinas, et
Deo laeti gratias egerunt, ideo ad eorum collationem nos erubescere, et
oscitantiam nostram repraehendere et corrigere debebamus.

Sequitur nunc sancta Crux in postrema particula, sed simul tamen
victoria per crucem et in cruce. Ita enim ait Isaac: ‘Maledicens tibi
sit maledictus.’ Iste locus sumptus est ex cap⌊itibus 12. et 22. Ubi
dicit Dominus ad Abraham: ‘Eris maledictus, sed vertam in
benedictionem.’ Magna vero haec potestas est, quod Isaac illam
sententiam pronunciat, ad quam cogitur tremere infernus cum daemonibus,
et totus mundus cum universa sua potentia. Hoc enim vult dicere: Scio
istas benedictiones futuras Diabolo, mundo et carni invisas, hoc certo
futurum scio, o Iacob. Magnis quidem donis te cumulo, exalto et
glorifico. Eris enim pater sine penuria: Rex sine impedimento: Sacerdos
et salvator animarum, invitis portis inferorum. Sed memento haec omnia
esse in promissione posita, 

[Seite 527]

non esse completa in plenam victoriam, quae est adhuc in spe et
expectatione. Proinde sic ista habebis, ut videaris prorsus nihil
habere. Impugnaberis enim in oeconomia, in politia, in Ecclesia. Haec
omnia invidebunt tibi impii, et malediceris ab eis, ita ut maledictio
parata sit iuxta benedictionem. Ego quidem tibi benedico, sed veniet
Diabolus et mundus, venient fratres, et maledicent tibi, persequentur te
et conabuntur benedictones tuas turbare et evertere.

Ac respondit tandem eventus vaticinio: Quanta enim passus est Iacob
statim a principio benedictionis? Frater Esau minatur ei mortem. Ibi
statim imponitur ei crux oeconomica. Est pater futurae posteritatis, sed
dies noctesque in periculo vitae versatur, expositus parricidio fratris:
et magna cura parentum et difficultate subducitur, ut evitet hoc
periculum: cogitur exulare in Syria circiter viginti annos. Bellam vero
benedictionem? Potuit sane ei in mentem venire: Quomodo conveniunt ista,
quae dixisti, pater: ‘De rore coeli et pinguedine terrae’, cum
tantis difficultatibus? Nam ne micam quidem panis habet, cum
proficiscitur in Syriam, pauper et egenus servit quatuordecim annis, et
in illa servitute multa indigna patitur. Ideo monet eum pater, futurum,
ut sentiat maledictionem pro benedictione.

Postea vero, cum fames orietur in terra Canaan, gravissime
periclitabitur cum universa familia ad extremum vere discrimen vitae.
Tandem in Aegypto quam crudeliter et indigne tractantur filii Israel?
Ubi igitur [Matth. 4, 4] benedictio? Respondeo: ‘Non in solo pane
vivit homo, sed in omni verbo, quod egreditur de ore Domini’: verbo
erigitur, verbo sustentatur homo. Tametsi igitur in praesentia non adest
panis in oeconomia, tamen non moritur, non derelinquitur. Sed fides in
verbo Dei pascit in media penuria et corpus et animam, ac tandem etiam
famem cum saturitate et abundantia [Ps. 34, 10.11] commutat.
‘Inquirentes enim Dominum non minuentur omni bono.’ Econtra vero de
divitibus dicitur: ‘Divites eguerunt et esurierunt.’ Item: [Ps. 37,
2] ‘tanquam foenum velociter arescent.’

Sed fide haec accipienda et expectanda sunt. Sicut Iacob fide statuit
sibi nihil unquam in sua domo defuturum: et eventus tandem pulcherrime
respondit. Cum enim sequeretur benedictio, ditior factus est suo socero
Laban: sed per tentationes. Tentabatur enim, sed non deserebatur. Quia
benedictio impugnatur: sed non expugnatur, pulsatur et impellitur: sed
non [Ps. 118, 13.14] deiicitur. Sicut inquit Psalmus: ‘Impulsus sum,
ut caderem, et Dominus suscepit me. Fortitudo mea et laus mea Dominus,
et factus est mihi in salutem.’ Dominus dat benedictionem mixtam cum
pacientia, et ornatam reliquiis sanctae crucis: ut erudiamur in
tentationibus, et discamus: non solum in pane, sed in quolibet verbo Dei
vitam nostram positam: panem vero tandem subministrat Deus certo et
infallibiliter, postquam sumus exercitati in fide, an velimus Deo
credere in eius promissionibus. Promittit enim, sed tentat et subducit
benedictionem, quasi nulla expectanda sit. 

[Seite 528]

Sed tum vere benedictionem cogitat et sentit, cum nos sentimus
maledictionem. Potest ergo impugnari et premi benedictio, sed submergi
et expugnari non potest: sicut de veritate dicitur.

Atque haec maledictio sive crux oeconomica fuit, quae satis duriter
Patriarcham exercuit. Sed et politiam vide in posteritate. Inspice
Davidem, qui primus Rex fuit secundum benedictionem, quoties, quaeso,
regnum eius concutitur et periclitatur, quasi iam iam ruiturum. Primum
Saulis temporibus, deinde per filium Absolonem et improbum consiliarium
Achitophelem: et quidem Absolonis tempore accedebat mala conscientia.
Sed erigebat tamen et sustentabat se promissione divina. Sicut dicitur
20. Psalmo: [Ps. 21, 2; Ps. 63, 12] ‘Domine, in virtute tua laetabitur
Rex.’ Item: ‘Rex vero laetabitur in [2. Sam. 15, 25 f.] Deo,
laudabuntur omnes, qui iurant in eo’ etc. Et 2. Reg⌊um 15.: ‘Si
invenero gratiam in oculis Domini, reducet me, si autem dixerit: non
places, praesto sum, faciat mihi, quod bonum est coram se.’ Erat enim
ei promissum et stabilitum regnum, sed non sine maxima molestia et
tentationibus.

Ad eundem modum in Ecclesia plus maledictionis, quam benedictionis
conspicitur. Id enim nos quoque experientia discimus. qui sumus in eadem
professione. Quibus datus est Baptismus, potestas clavium, Sacramentum
altaris. Sed quam multi sunt etiam optimi, quos Sathan ita impugnat et
infatuat, dum ex oculis removet istas coelestes benedictiones, ut
videantur nihil prorsus harum benedictionum retinere, imo magis sentiunt
infernales maledictiones et angustias, quam benedictiones divinas et
coelestes. Alii ruunt in manifesta scelera et contemptum manifestum, et
abiiciunt benedictiones. Illi vero, qui retinent et amant eas, adeo
infirmi sunt, ut habeant opus multis et crebris admonitionibus et
iterationibus, quibus [5. Mose 6, 7] excitentur, et acuatur in eis, ut
Moses loquitur, verbum Dei.

Nihil autem interea decedit de benedictione, sed manet rata, firma,
opulentissima ac maior sensu nostro. Paulus idem queritur, esse tibi [2.
Kor. 12, 7] datum stimulum carnis: item per multas tribulationes
oportere nos ingredi [Apg. 14, 22] regnum coelorum. Non igitur deerunt
maledictiones, sed contra audentior ito, esto fortis et persiste in
benedictione, ut maxime omnia plena maledictione videantur. Sic enim
statuamus: certum est me esse baptisatum: Audivi verbum ex ore ministri:
Usus sum Sacramento altaris. Haec est divina et immutabilis veritas,
etiamsi ego infirmus sum: tamen illa est certa et rata. Res sunt
potentissimae et locupletissimae: sed cor est lubricum et vacillans in
appraehendendo. Atqui hoc tantum caveamus, ne abnegemus: ac si non
confiteri possumus magno clamore, at parvo murmure utcunque sonemus. Si
non possumus canere laudando Deum, saltem hiscamus, ut in his
benedictionibus, in quas nos collocavit filius Dei, perseveremus: quae
sine ingenti certamine et variis tentationibus retineri non possunt. Sic
enim patres habuerunt benedictiones certas et firmas. Sed 

[Seite 529]

non sine tentatione. Et Christus ab eam causam tam sedulo ad
perseverantiam [Luk. 21, 19] nos hortatur: ‘In pacientia possidete
animas vestras’: Filii regni estis, peccata vobis sunt condonata,
Diabolus est victus et prostratus sub pedibus vestris, peccatum et mors
nihil nocebunt, sed estis innocentes. Ferte igitur aequis animis
maledictiones contrarias.

Postquam vero posuit maledictiones, hoc est, crucem et tentationes, quae
comitantur illas tam insignes et opulentas benedictiones, addit amplius:
‘BENEDICENS TIBI SIT BENEDICTUS.’ Ac si dicat: Non maledicent aut
impugnabunt vos omnes. Sed multi accedent, qui vos benedicent et
participabunt vestris benedictionibus. Hic erit fructus tentationum,
[Joh. 12, 24] si perseveraveritis in fide. Sicut inquit Christus:
‘Amen, amen dico vobis, nisi granum frumenti cadens in terram mortuum
fuerit, ipsum solum manet. Si autem mortuum fuerit, multum fructum
adferet.’ Unus Christianus tentatus plus prodest, quam centum non
tentati. Quia in tentationibus crescit benedictio, ut multos possit
docere, consolari, consiliis iuvare in corporalibus et spiritualibus.
Sic in mundo estis maledicti, sed simul etiam repleti benedictione
coelesti.

Iam et vocabulorum quorundam grammaticam explicationem videamus. Adorare
significat incurvare, inclinare corpus, et reverentiam alteri praestare,
eius vocabuli usus late patet, adorantur enim reges, fratres, proximi.
Supra adorat Abraham filios Heth. Deinde transfertur ad spiritualem
adorationem, quae est incurvari coram creatore. Aliter enim creator,
aliter creatura adoratur. Sed cur dicit: ‘Eris dominus fratrum’, cum
unum tantum fratrem habeat Esau? Est singularis phrasis scripturae
sanctae, qua omnes nepotes vocantur filii: et fratrum filii vocantur
fratres. Qui nati sunt ex Rebecca et filiabus, dicti sunt filii. Ita
Esau est pater filiorum et nepotum. Fratres vero in scriptura sancta
appellantur non solum uterini: sed etiam posteri et nepotes.

[27, 30.31] Factum est autem, cum Isaac cessasset benedicere Iacob, et
egressus esset Iacob foras a facie Isaac, patris sui: venit Esau, frater
eius, de venetione sua. Et fecit quoque ipse cibos, et intulit ad patrem
suum, dixitque ei: Surgat pater meus, et comedat de venatione filii sui,
ut benedicat mihi anima tua.

Finita benedictione sequitur nunc lamentatio, et contraria benedictio
Esau. Atque haec altera pars est historiae huius. Diligenter vero verba
orationis Esau considerentur: Iacob enim non dixerat in tertia persona,
surgat pater, sed surge, quaeso. Sed hypocrita ille utitur singulari
Rhetorica: quemadmodum solet id genus sanctorum uti verbis ad ornatum,
elegantiam et splendorem accommodatis. Iacob simpliciter et nude more
Dialectico suam petitionem proposuit. Hic adhibet Rhetoricas
amplificationes, quae Iacob nunquam in mentem venissent. ‘Surgat,
inquit, pater 

[Seite 530]

meus, et comedat de venatione filii sui.’ Tam superbe Rhetoricatur, ac
si solus et unigenitus sit filius: Iacob vero non sit filius. Sic enim
solent hypocritae, vocant se Ecclesiam, ut maiorem larvam ac
splendidiorem ornatum habent, quam vere pii. In piis vero neque
audaciae, neque splendoris tantum est. Sicut Iacob non audet tam
arroganter patrem compellare. Vestium hic nullam mentionem facit Moses,
quibus tamen haud dubie usus est. Rebecca eas fortassis iterum in suum
locum clam reposuit, nihil amplius sollicita de iis asservandis aut
custodiendis. Eat sane, cogitavit, vestiat et ornet se rhetorice,
quantum volet, meus filius benedictionem iam est adeptus.

[27, 32.33] Et dixit illi Isaac, pater suus: Quis es tu? ait ille: Ego
sum filius tuus primogenitus Esau. Et expavit Isaac pavore magno valde,
et ait: Quis ille, et ubi est ille, qui cepit venationem, et attulit
mihi, et ego comedi ex omnibus, priusquam tu venires, et benedixi ei,
eritque benedictus.

⌊um 2. eius sententiae hoc horribile exemplum est.

Isaac vero exhorrescit et terretur pavore magno et vehementi ad istam
vocem Esau, veritus, ne forte divina dispositione alienus quispiam
rapuisset benedictionem, atque ea posteritas sua privaretur. Non levis
hic pavor fuit, timuit enim, ne illa gloria benedictionis, regni et
sacerdotii divino quodam consilio transferretur a sua domo. Sicut idem
etiam periculum obiicitur, cum minatur Esau fratri Iacob mortem: ne, si
periret Iacob, alienis tribueretur benedictio. Neque tamen movetur, ut
benedictionem semel collatam mutet. Sed quicunque tandem is sit, qui
rapuit, ait, est benedictus, et erit benedictus, quia dona Dei non
possunt revocari. Postea vero re diligentius in memoriam revocata
cogitavit: En, audivi, vocem Iacob, is decepit me obductis pellibus
collo et manibus, certe is est, cui benedixi.

[Seite 531]

[27, 34.35] Cum audiret Esau verba patris sui, irrugiit clamore magno,
et vehementer consternatus est, dixitque patri suo: Benedic etiam mihi,
mi pater. Qui ait: Venit frater tuus cum dolo, et surripuit
benedictionem tuam.

Quaeritur hoc loco, quare Isaac non revocaverit benedictionem, cum Iacob
dolose nam rapuerit. Lyra Iudaeorum opinionem recitat: quod Isaac audita
querela Esau voluit retractare benedictionem: sed tunc ex voluntate Dei
vidit gehennam apertam et sibi paratam, si retractaret: propter quod
expavit, et non retractavit, sed magis confirmavit. Haec Lyra de
sententia Iudaeorum. Verum isti non explicant verba Scripturae, sed
magis obscurant. Non igitur sentiendum est Isaac tametsi vehementer
consternatum cogitasse de revocatione, quia scivit hanc benedictionem
esse opus et donum Dei simpliciter immotum et immutabile, ut quando ego
Baptismum alicui trado, tunc animus meus et voluntas est certissima,
quod vere volo baptisare. Quod si ille, qui baptisatur, dolose agit,
tamen ego ministravi verum baptismum, qui non est meus, sed vere divinum
opus est.

In hunc modum et Isaac dixit: ‘Benedixi ei, et erit benedictus.’
Idque serio secum antea constituit, et non sine singulari consilio ad
finem vitae suae distulit. Ideo certus fuit se, cum benediceret,
proferre sententiam definitivam, authoritate divina pronunciatam et
confirmatam. Fuitque eadem benedictio, quam haereditario iure a patribus
acceperat, ab Adam, Noah, Abraham et aliis. Tales sententiae non
possunt, nec debent mutari: quia Deus non mutat sua dona. Non revocat
baptismum, non absolutionem et alia, quae per verbum suum impertit. Si
remittit mihi peccata, tum vere sunt remissa.

Disputant etiam de dolo. An patres sancti dolose egerint, et an
peccarint dolose agendo. Saepe enim audivimus eos egregie mentitos esse,
non tantum officiose, sed etiam realiter. In hoc facto autem nullum
peccatum inest. In re quidem et in conspectu humano est fraus et dolus:
Quia Iacob delusit patrem pilosis manibus et collo obducto pellibus. Sed
coram Deo non est fraus, quia debebatur ei primogenitura et benedictio,
quam et a fratre emerat, et iam ante authoritate divina habeat sibi
destinatam, iuxta oraculum: ‘Maior serviet minori.’ Ergo struere
insidias, et per fraudem alteri rapere, quod Deus tibi dedit, non est
peccatum. Sicut Aegyptiorum spolium est quidem vere spolium secundum
iudicium humanum. Sed non peccaverunt Israelitae spoliando Aegyptios,
siquidem iusserat [2. Mose 11, 2] Deus, ut dicerent Aegyptiis:
‘Commoda mihi argenteum vasculum et vestem’, quibus exornem festum
Domini, cum ipsi fugam meditarentur. Habebant manifestum praeceptum Dei:
Volo, ut defraudes, ut spolies Aegyptios: Quia debebant Aegyptii
Israelitis mercedem pro servitute et 

[Seite 532]

pro tyrannide durissima. Quanquam levis sane et exigua compensatio erat
pro oppressione populi tam diuturna, proque filiis occisis.

Ad hunc modum de hac fraude Iacob etiam iudicandum est. Quando enim
sancti fraudem faciunt, et habent de ea mandatum Dei, tum est quidem
fraus in conspectu hominum, sed est sancta, iusta et religiosa fraus.
Itaque non opus est quaerere et disputare, quomodo et an peccarit Iacob.
Sed eo respiciendum est, quod authoritate divina ipsi fuit concessum
antea, quod per fraudem fratri eripuit. Sic in bellis sancti saepe
hostes fefellerunt, sed illa sunt mendacia, quibus licet uti in
ministerio Dei adversus Diabolum et hostes Dei.

⌊ossensium 2.: ‘Expolians principatus et potestates, palam
triumphans illos in semetipso. Non iniuria autem queri potuisset Sathan,
se indigne delusum et deceptum esse. Siquidem putasset se occisurum
hominem, et ab eo in fraudem illectus ipse occideretur. Verum idem ei
mirando consilio Dei accidit, quod vulgo dici solet: Ars ut artem
falleret.1�

[27, 36] Et dixit Esau: vere vocatum est nomen eius Iacob. Nam
supplantavit me iam duabus vicibus: primogenituram meam tulit, et ecce,
nunc quoque accepit benedictionem. Et ait: Nunquid reservasti et mihi
benedictionem?

Hic incipit odium adversus fratrem. Recte dicitur Iacob, inquit: quia
supplantavit me duabus vicibus: sed utrumque falsum est. Tu Esau
mentiris. An ignoras, quid antea feceris? Vendidisti tua sponte
primogenita, cum diceres: Vado ad mortem, ad quid mihi primogenitura?
Benedictionem contempsisti, quae valet etiam post mortem Deinde et
authoritatem divinam neglexisti, qua dictum est: ‘Maior serviet
minori.’ Ideo non amplius es primogenitus, sed emptor ille est
primogenitus, et habet benedictionem summo iure: quam non licet ab eo
repetere, quia donum Dei est, quod non mutatur. Tu vero mentiris, et
falso fratrem insimulas, quod rapuerit utrunque: primogenituram et
benedictionem.

Atque hinc apparet, quomodo sit intelligendus locus ad Hebraeos 12.:
[Hebr. 12, 16 f.] ‘Ne quis fornicator aut prophanus, ut Esau: qui
propter unam escam vendidit primogenita sua. Scitote enim, quoniam et
postea cupiens haereditare 

[Seite 533]

benedictionem reprobatus est. Non enim invenit poenitentiae locum:
quanquam cum lachrimis inquisisset eam.’ Causa enim haec est, cur
nihil poenitentia et lachrimis suis profecerit: quia non fuit vera
poenitentia. Verum id quidem et immotum est, quod Deus, qui non fallit,
nec mentitur, proposuit omnibus hominibus, qui vere poenitent,
misericordiam suam: et peccati poenitentia semper invenit locum apud
Deum. Id firmiter retinendum et defendendum est, sicut id testatus est
Deus multis exemplis et libris scripturae sanctae.

Sed alia est poenitentia non vera, sed ficta, quam Germani vocant: Ein
galgen rew1�: Quando videlicet sic poeniteo, ut non pudeat me
offendisse Deum: sed quod mihi ipsi nocuerim. Talis poenitentia valde
usitata est, et ego ipse saepe sic poenitui, et dolui me stulte,
insipienter et cum damno egisse aliquid. Magis puduit me stultitiae et
damni, quam peccati, quam culpae aut offensionis. Dolore autem tantum de
damno dato poenitentia est, quam ignorat Deus, imo etiam corda nostra
eam nesciunt, ut apparet in Esau. Non enim dicit: Nunc sentio me
peccasse. Quare offendi Deum vendendis primogenitis? Iam libenter carebo
benedictione, tantum mihi ignoscat Deus peccatum hoc. Haec vera fuisset
poenitentia, qua sollicitus fuisset de placando Deo propter peccatum
commissum. Vera enim poenitentia intuetur iram Dei propter peccatum, cum
exoptat esse placatum, fugit iram Dei. Non solum parit dolorem propter
damnum, nec iram et odium adversus fratrem, sed sic dicit: Si tantum
Deus vellet mihi esse propitius, quidvis damni et mali libenter ferrem.

Horum nihil audis ex Esau, habet poenitentiam poenae, non peccati: Ideo
non invenit poenitentiam poenae, quia non quaerit poenitentiam peccati,
sed est pertinax in peccato. Quemadmodum Saul quoque faciebat post
transgressionem mandati, quo iussus erat occidere Amalec cum viris [1.
Sam. 15, 3 ff.] et mulieribus, cumque gregibus universis et armentis:
Ipse autem Regi et armentis parcebat: Cumque increparetur a Samuele,
respondebat: ‘Pepercit populus melioribus ovibus et armentis, ut
immolarentur Domino, Deo tuo.’ Id non erat agnoscere peccatum, sed
excusare et defendere sub praetextu sanctitatis. Ideo Propheta graviter
commovetur, et annunciat [1. Sam. 15, 23] ei tristissimam sententiam:
‘Pro eo, quod abiecisti sermonem Domini, abiecit te, ne sis Rex.’

Sic et Adam conabatur peccatum suum excusare, et culpam reiiciebat [1.
Mose 3, 12] non in mulierem tantum , sed etiam in Deum: ‘Mulier,
inquit, quam tu mihi dedisti sociam, dedit mihi de ligno, et commedi.’
Sic et Heua se excusabat: et accusabat serpentem, qui eam decepisset.
Haec nequaquam poenitentia dici debet. Sensus enim verae poenitentiae
talis est: Ah, cur Deum offendi? cur iram et iudicium eius adversum me
concitavi? statuat in me, 

[Seite 534]

quodcunque voluerit exemplum, tantum ignoscat et condonet peccatum.
[Richt. 10, 15] Sicut in libro Iudicum precantur filii Israel:
‘Peccavimus, redde tu nobis, quicquid tibi placet: tantum nunc libera
nos.’ Talis oratio decet vere et serio poenitentes: faciat sane mecum,
quod voluerit Dominus: modo sit mihi propicius. Atque ibi Deus ad veniam
dandam et ad ignoscendum est paratissimus, ac statim offert remissionem
peccatorum.

Quantum vero absit Esau ab hac vera humilitate et agnitione peccati,
testantur eius verba, quibus impudentissime mentitur se primogenitum,
cum non sit: et suam primogenituram dicit, quam antea sponte proiecerat.
Denique, quod multo gravius est, fratrem, innocentem accusat et damnat:
se nocentem excusat et laudat: ‘Vere, inquit, vocatur Iacob, quia
supplantavit me.’ Ne verbo quidem meminit sui peccati. Non dicit: Ego
peccavi, hactenus non sensi, nec intellexi me peccasse. Nunc erudior
ipsa poena et iudicio divino. Iam tempus est, ut agnoscam peccatum,
sentio enim Deum horribiliter offensum mea venditione, meo contemptu.
Neque vero invideo fratri, sed ex corde ei faveo, et gaudeo ei obtigisse
hanc benedictionem. Ego peccavi, et doleo ex animo, non tam ob amissam
benedictionem, quam ob iram Dei in me concitatam. Nihil minus dicit aut
cogitat: Imo gloriatur in malicia sua. Ego sum iustus, Frater est
impius, rapuit mea fraudulenter, et possidet aliena, quod illi male
vertat. Ita alienam iustitiam damnat, et peccatum suum defendit.
Postremo horribile odium concipit adversus fratrem, non favet ei
gratiam, quam Deus ei donavit, et ipse iure et sua culpa amisit. Insuper
et mortem ei minatur. Bellam vero poenitentiam.

Proinde aliud nihil est, quam dolor de amisso bono et accepto damno. Sic
etiam fures et malefici de suis sceleribus dolent, non quod serio
resipiscant aut ea detestentur, sed quia poenae metu et sensu
cruciantur. Quemadmodum nos sub Papatu pro peccatis poenitentiam egimus,
cum ad confessionem singulis annis adigeremur, libentius enim etiam tum
indulsissent peccatis homines, si licuisset. Ac mox post Pascha ad
ingenium redibant, et gaudebant se liberatos esse carnificina illa
confessionis. Poenitere igitur est serio sentire iram Dei propter
peccatum, ita ut animo angatur peccator, et excrucietur desiderio
salutis et misericordiae Dei. Hunc vero erigat et consoletur, qui
potest, ne desperet et pereat: sicut Iudas desperabat. Talis enim animus
non aliter adfectus est, quam ut omnium rerum libens iacturam faciat,
tantum ut consolationem inveniat, ut habeat auxilium, etiam a minimo
puero annunciante promissionem salutis. Modo enim liberer ab ira divina,
qua miserabiliter crucior, cogitat, nihil ero sollicitus de iis
recuperandis, quae amisi. Si egi stulte, feram sane precium vel poenam
ob stultitiam, tantum ut mihi Deus sit propitius. Esau vero sic sentit:
Si haberem ego meam primogenituram, non morarer, sive propitius esset
Deus, sive non.

[Seite 535]

[Hebr. 12, 17] Sic igitur intelligatur locus illa ad Hebraeos: ‘Non
invenit locum poenitentiae’, quia non fuit vera poenitentia. Sed de
damno accepto doluit et de stultitia sua, qua perdidit primogenituram et
gloriam suam. Ideo ruit horribiliter in odium fratris et Dei, qui
benedixit Iacob per perentem Isaac.

Estque haec insignis Idaea et exemplum falso poenitentis, quod ideo
observandum est, ut discamus discernere veram poenitentiam a ficta et
simulata, quam nos dicimus ein galgen rew. Fur enim, cum videt sibi
supplicium crucis imminere, etiam dolet, et libenter diutius viveret.
Sin autem Deus dat ei hanc gratiam et lucem, ut vere agnoscat peccatum
et iram Dei, nihil amplius sollicitatur de vita, tantum ut iuvetur, ne
de animae salute in dubium veniat. Atque ibi docendus et erigendus est
misericordia et gratia Dei in Christo exhibita, non confessione aut
satisfactione Papistica. Alioqui actum de ipso fuerit.

[27, 37] Respondit Isaac, et dixit ad Esau: Posui tibi illum in dominum,
et omnes fratres eius constitui illi in servos. Frumento et vino
stabilivi eum: et tibi iam quid faciam, fili mi?

Benedictio Iacob includit tres Ierarchias: domesticam, regiam et
sacerdotalem. Pro his tribus administrandis attribuit ei etiam bona
mundi. In politia habet regnum et gubernationem in populo: In Ecclesia
habet administrationem remissionis peccatorum et vitae aeternae. Est
igitur Iacob Episcopus, hebet prophetiam, habet verbum, remissionem
peccatorum et cultuum Dei. Deinde addit: Subieci ei fratres in politia.
Et subiiciet ipse sibi populos: id sub Davide factum est, qui primus
implevit benedictionem subiectis Syrijs, Palestinis, Arabibus, Edomitis.
Quid ergo nunc faciam, ait Isaac? ultra has tres benedictiones quid dabo
tibi? Ipse tulit omnia: et factum est hoc haud dubie singulari Dei
consilio et voluntate, cuius fuit haec benedictio: ideo non possum
mutare. Sed non cessat Esau. Imo instat apud patrem orando et
obscurando, ut sibi quoque benedicat.

[27, 38] Dixit vero Esau ad patrem suum: Num unam tantum benedictionem
habes, mi pater? benedic etiam mihi, mi pater. Et levans vocem suam
flevit.

[Hebr. 12, 17] Hinc illud est, quod in Epistola ad Hebraeos dicitur:
‘quanquam cum lachrymis inquisisset eam.’ Haec enim est anxia et
ardens illa obsecratio cum lachrymis, qua multum et anxie inquirit, sed
sero ac frustra. Cum enim semel recessit Deus, cumque semel ablatum est
verbum et gratia divina, non facile invenitur iterum. Romae olim fuit
Ecclesia pulcherrima, 

[Seite 536]

maiore numero confessorum et martyrum, quam usquam alibi in toto orbe
terrarum, verum ea sublata quam horribiles tenebrae et abominationes
successerunt? Nunc adeo si vel clamando et eiulando tabescerent, aut
prorsus emorerentur cum Esau: nihil tamen proficiunt ad recuperandam
priorem illam lucem et gratiam Dei.

Nos ante haec tempora in Papatu clamavimus pro salute aeterna, pro regno
Dei, vehementer adfliximus, imo occidimus corpora nostra: non gladio nec
armis: sed ieiuniis et macerationibus corporis, quaesivimus, pulsavimus
noctes atque dies. Ego ipse nisi liberatus fuissem consolatione Christi
per Euangelium, non vixissem biennium, ita excruciabar, et fugitabam ab
ira Dei: nec deerant lachrymae, gemitus, suspiria, sed nihil
promovebamus. [2. Kor. 6, 12] Itaque non frustra tam diligenter monet
Paulus: ‘Ne in vacuum gratiam Dei recipiatis. Ecce nunc tempus
acceptabile: ecce nunc dies salutis.’ Utamur ergo oblata gratia, dum
licet, aperiamus os et cor, et sinamus nobis infundi benedictionem. Ea
enim sublata actum est de nobis.

� Male sit manibus remissis ac ignavis. Monent enim, ut praesenti
occasione sine cessatione utamur. Ita quando docetur Euangelium, [Joh.
12, 35 f.] audiamus illud et discamus gratis animis. Sicut inquit
Christus: ‘Dum lucem habetis, ambulate, ut non vos tenebrae
compraehendant. Adhuc modicum lumen in vobis est. Dum lucem habetis,
credite in lucem, ut filii lucis sitis.’

⌊us 51. Ideo Esau exemplum est omnium Iudaeorum.

Nos quoque cum monachi essemus, ideo nostris macerationibus nihil 

[Seite 537]

proficiebamus, quia nolebamus agnoscere peccatum et impietatem nostram.
Imo ignorabamus peccatum originis, nec sentiebamus incredulitatem esse
peccatum, quin et dubitationem de divina misericordia statuebamus et
docebamus. Itaque quo magis currebam et desiderabam ad Christum venire,
hoc longius ipse a me recedebat. Post confessionem ad missationem
nunquam poteram acquiescere animo, quia conscientia non potest firmam
consolationem ex operibus habere. Fruamur itaque praesenti benedictione,
et oblata gratia post renatam lucem Euangelii, nec simus negligentes aut
ingrati. Si enim semel ablata est benedictio: non est id in nostro
arbitrio, ut eam recuperemus, sed in donatione Dei gratuita, atque ita,
ut nullius lachrymis, clamoribus, laboribus moveatur.

⌊anorum 1: ‘Iustitia Dei revelatur in Euangelio’: ibi diu
quaerebam et pulsabam. Obstabat enim vocabulum illud (‘Iustitia
Dei’), quod usitate sic exponebatur. Iustitia Dei est ipsa virtus, qua
ipse Deus est formaliter iustus, et damnat peccatores. Sic omnes
Doctores hunc locum interpraetati fuerant, excepto Augustino. Iustitia
Dei, id est, ira Dei. Quoties vero legebam hunc locum, semper optabam,
ut Deus nunquam revelasset Euangelium. Quis enim possit diligere Deum
irascentem, iudicantem, damnantem? Donec tandem illustrante [Hab. 2, 4]
spiritu sancto locum Abacuc diligentius expenderem: ‘Iustus ex fide
vivit.’ Inde colligebam, quod vita deberet ex fide existere, atque ita
abstractum referebam in concretum, et aperiebatur mihi tota sacra
scriptura et coelum ipsum. Hoc vero tempore ingentem istam lucem videmus
clarissime, ac licet ea nobis abunde frui. Sed contemnimus et fastidimus
gemmam et thesaurum illum coelestem. Olim igitur rursus eo adempto
iterum clamabimus et pulsabimus, sicut de fatuis virginibus in parabola
dicit Christus, sed frustra. Ideo timeamus Deum, et simus grati. Moveat
autem vos in primis meum et aliorum exemplum, qui viximus in morte et
inferno, nec habuimus benedictionem tam copiose, ut vos habetis.
Diligenter igitur exercete et cogitate doctrinam de benedictione, ut eam
et retinere ipsi, et in alios quoque propagare possitis. Nos, quod
debuimus, fecimus.

[27, 39.40] Respondit ei Isaac, pater suus, et dixit: Ecce ubertates
terrae habitatio tua erit, et de rore coeli desuper. In gladio tuo
vives, et fratri tuo servies: eritque, quando dominaberis, et rumpes
iugum eius de collo tuo.

Dat ei portionem de domestica benedictione. Politica enim et
Ecclesiastica penes fratrem Iacob sunt. Non est autem haec benedictio.
Tantum enim dicit: Tu debes habere terram frugiferam, hoc est, victum et
amictum. Ne populus carnalis Iudaicus prorsus nihil haberet, attribuit
ei carnalem 

[Seite 538]

promissionem. Deinde addit: ‘In gladio tuo vives’, id est, defendes
te gladio tuo: sed non vinces, nec regnabis. Omnia intelligenda sunt
sine benedictione. Non constituit te Deus dominum super alios populos,
multo minus super fratrem, quem ante excepit, et ipsum Iacob dominum
super fratres constituit. Eris contentus tua habitatione in terra
fertili, et defendes te gladio, ut sis tutus ab hostibus, ita tamen, ut
fratri subditus sis eique servias. Haec duo iam inter se conferantur.
Iacob est Doctor Ecclesiasticus et politicus magistratus super fratrem
Esau. Et eius benedictio vocatur benedictio. Huius vero Esau benedictio
non dicitur benedictio. Non enim habet textus: Erit benedictio tua, Sed
sic: De pinguedinibus terrae erit habitatio tua, estque eadem vox, quae
in primo Psalmo ponitur: [Ps. 1, 1] ‘In sede derisorum.’ Diligenter
hoc cavit scriptura sancta, ne vocaretur Esau benedictus, quia
benedictio extenditur in latum, longum, pingue et omnia bona. Nec
dicitur: Det Dominus Deus tibi. Si enim additur: Dominus, fit
benedictio. Hoc igitur vult: Deus non benedicet tibi ex virtute huius
benedictionis, sed in eventum aliquid habebis, quod dabit tibi Deus,
sicut Arabibus, Aegyptiis, qui fortuitam alimoniam et defensionem
habuerunt, non agnoscentes divinam benedictionem. Hoc diligenter
notandum est. Illa duo vocabula: Deus et Benedictio, non ponuntur in
textu, ideo non est benedictio.

Addit amplius: ‘Eritque, quando dominaberis ei’ etc. Haec etiam
singularis particula est. Libenter enim plura ei daret Isaac, et
diligenter quaerit, quid amplius in eum conferat. Pertinent autem haec
ad Herodem et eius generationem. Iudaei exponunt de tempore regis Ioram
sub Heliseo, a quo defecerunt Idumaei propter impietatem Regis. Et non
est mala sententia. Tum enim rupit Edom iugum, et liberavit se a dominio
Israel. Sed existimo rectius intelligi de Herode, qui fuit filius
Idumaei Antipatri, qui sub Iulio Caesare fuit in magna authoritate et
dignitate, ac regnum Israel duriter adflixit. Factum est igitur, ut
excuteret iugum de cervicibus suis, et etiam dominaretur.

Inde vero quaestio emergit, quomodo sit impleta Prophetia sive
promissio: quod Iacob sit benedictus, et maior sit serviturus minori:
minor autem dominaturus. Et infra sequetur, quod Iacob adorat Esau, et
ipse et familia, filii et uxores. Ordinabit ibi quatuor acies, quae
omnes prosternunt se coram Esau, et adorant eum. Deinde longo tempore
dominantur Idumaei in Israel. Ac Herodes cum posteris suis regnat
potenter, pene usque ad vastationem Ierosolimorum. Et tamen Iacob
accepit ex hoc loco [1. Mose 49, 10 f.] benedictionem. Gene⌊sis 49.
Quomodo igitur conciliantur haec duo?

Respondeo: una hora aut uno die dominari non recte dominium dicitur: Sic
populus cum esset captivus in Babilonem abductus, potuisset etiam dici
amisisse regnum, sed revera non amisit, quia tantum castigatus est: non
fuit amissum regnum, sed dilatum. Ad eundem modum Iacob 

[Seite 539]

adorat Esau, luctatur cum angelo, ita: ut pene desperaret de regno et
benedictione. Non aliud enim sensit in illa lucta, quam se subiectum iri
fratri, et fratrem se et familiam et coniugem trucidaturum. Sed post
luctam vocatur ab Angelo Israel, et tum maxime constituitur Rex in illa
[1. Mose 32, 29] lucta, cum subiacet. ‘Si enim cum Deo luctatus es,
inquit angelus, magis cum hominibus luctaberis.’ Id non est amittere
benedictionem aut regnum, quando tentatur aliquis in fide de regno et
benedictione. Sicut Abraham tentatur ad horam de filii vita, quando
dicit ad eum Deus: ‘Immola mihi filium tuum’, sed propterea non
amisit filium, sed copiose et cum fructu recepit: perinde ut Angelus
insuper confirmat benedictionem Iacob ad [1. Mose 32, 27] petitionem
eius: ‘Non dimittam te: nisi benedixeris mihi.’ Non igitur cecidit,
aut sublata est benedictio, sed tentata est et impugnata, ut fortior et
magis rata fieret.

Sed quid de Herode, qui sane regnavit super Ierusalem et Iuda magna
insolentia et crudelitate? Respondeo. Ibi fuit impleta prophetia [1.
Mose 49, 10] Iacob: ‘Non auferetur sceptrum’, etc. Iam enim nata
erat Maria, mater Christi, et vivebant etiam parentes Ioannis Baptistae,
post sextum aut decimum annum ad summum regni Herodis: quanquam non fuit
confirmatum ante Christum natum. Sicut Philo testatur eum sex annis
legitimo, et 31. annis tyrannico imperio regnasse, quod regni
appellatione neutiquam dignum est. Pater vero Antipater ante eum
praefectus tantum Iudeae fuit. Deinde non habuit quietum regnum, quia
assiduo rebellabant Iudaei propter promissionem, quam pertinaciter
tuebantur, et videbatur indignum, cum dictum esset: Tu debes fratri tuo
Iacob servire, quod ipsi Iudaei servo suo Herodi cogerentur subiecti
esse. Regnavit itaque Herodes. Sed non legitimo imperio.

Postremo sic etiam responderi potest, obtinuisse eum regnum non
authoritate divina, qua ante in Israel et Iuda reges constituti fuerant:
sed per tyrannidem Romanorum ex ira Dei, ut diriperet regnum illud, quod
iam ad finem tendebat, ac paulatim dissolvebatur. Ideo eius dominatio
non est contra promissionem, quia fuit illud ipsum tempus terminus
regni, quo nasciturus erat Christus.

Atque hae sunt contrariae duae promissiones duorum fratrum. Iacob
domesticam, politicam et Ecclesiasticam benedictionem adeptus est. Esau
nullum prorsus habet: sed tantum habet promissionem, qualem caeterae
gentes habuerunt: ut Syri, quorum dominium interdum Iudaei tulerunt.
Regnum autem non amiserunt nisi in fine, ut impleretur Prophetia Iacob,
qui praedixerat, si veniret Silo, finiendum esse regnum cum sacerdotio
[1. Mose 49, 10] et lege.

[Seite 540]

[27, 41] Oderat itaque Esau Iacob propter benedictionem: qua benedixit
eum pater eius, dixitque Esau in corde suo: appropinquabunt dies luctus
patris mei, et occidam Iacob, fratrem meum.

Diximus de poenitentia istius impii hominis Esau, quod ploraverit, et,
ut Hieronymus vertit, irrugierit clamore valido propter surreptam sibi
benedictionem, quam tamen ipse antea sua sponte vendiderat. Nunc
sequuntur verba digna tali poenitente: qualis enim poenitentia, talis
est et fructus poenitentiae et satisfactio. Sic enim ait: ‘Prope sunt
dies luctus patris mei.’ Quare? Quia interficiam fratrem. Pulchram
vero poenitentiam, irascitur non solum fratri, sed et parentibus et Deo
ipsi, cuius novit esse benedictionem, atque adeo ab eo solo expectandam.
Sic scilicet poenitendum est. Antea plorabat, clamabat: O pater Isaac,
benedic et mihi, filio tuo. Nunc in furorem versus triplicatum
parricidium cogitat. Primum enim vult fratrem occidere. Hoc scilicet est
Deo satisfacere pro delicto in poenitentia. Inde autem utrunque patrem
in luctum gravissimum vult coniicere, quo et illi extinguantur. Fratrem
fuste vel gladio, parentes luctu et moerore necabit. Hoc scit futurum
impius Esau. Ideo prudens et sciens dicit, se hoc dolore parentes
enecaturum.

Id nimirum est Diabolico furore et malicia correptum esse, dum sic
cogotat. Si mihi benedictione carendum erit, efficiam, ut et caeteri
omnes ea priventur. Nec frater, nec parentes, neque tota Ecclesia eam
retineat. Nam duo tantum fratres sunt, ad quos pertinet benedictio, sive
successio regni et sacerdotii. Et si Iacob fuisset occisus, non tamen
rediisset ad Esau haereditas benedictionis. Aut enim ad supplicium
raptus esset, aut in exilium eiectus, sicut Cain. Gravissime itaque
periclitabatur Ecclesia et benedictio divina in domo Isaac. Atque ibi
vides, qualis fuerit poenitentia Esau. Est simpliciter furor Diabolicus,
quo ex animo abiicit omnem reverentiam et timorem Dei et parentum: atque
omnis pietatis et honestatis prorsus obliviscitur: Ita ut, si posset,
deletam vellet benedictionem cum patre et matre cumque universa
Ecclesia. Si enim processisset furor eius, et esset interfectus Iacob,
profecto Isaac, senex tenerrimi cordis, et mater Rebecca miserabili et
acerbo moerore essent extincti. Sicut Adam, nisi divinitus et miraculose
servatus esset, impossibile fuisset vivere propter caedem filii factam a
Cain. Ita hos parentes dolores tam acres confecissent.

Videtis itaque, quomodo grassetur Diabolus in oeconomia et familiis
etiam sanctissimorum hominum. Non frustra toties monemus, toties
exhortamur et clamamus, ut diligenter et sine intermissione oretis.
Propterea quod Diabolus non procul abest, sed est in medio nostrum.
Vide, quam turbam dederit in sanctissima Ecclesia patrum, in domo Isaac,
ubi Esau machinatur interitum fratris, necem parentum, totius Ecclesiae
eversionem 

[Seite 541]

et vastationem. At vero iustus hic dolor est, et habet causam iustam,
cur adeo commoveatur Esau. Sed sua ipsius culpa, ipse enim peccavit, cum
parvipenderet et contemneret id, quod nunc tantopere desiderat. Ac iam
cum sentit iram Dei, ad insaniam adigitur prae dolore et impacientia.

Hanc ingentem maliciam DIABOLI agnoscamus, qua in domibus sanctissimorum
hominum habet proprios liberos, qui fratrum et ipsorum parentum vitae
insidiantur. Isaac est Patriarcha sanctissimus, pater promissionis.
Rebecca sanctissima mulier et mater eiusdem. Ex horum autem carne et
sanguine natus est Esau, qui ipsorum mortem exoptat et meditatur ipse.
Quid nobis non erit timendum? Parentum autem luctus longe est acrior et
acerbior, quam filiorum, quam fratrum aut cognatorum. Sunt enim maximi
et gravissimi adfectus, quos in tota rerum natura Deus creavit, et
indidit parentibus erga sobolem. Ac si quando sauciantur eorum animi
dolore aut moerore propter calamitatem liberorum, ea praesentissima
pestis et venenum est vitae ipsorum. Ideo facile necantur parentes, si
non gladio, tamen moerore et luctu. Ego ipse vidi multos honestissimos
parentes ab improbis liberis moerore animi interemptos esse. Iuventus
hoc nec cogitat, nec intelligit, sed docendi et monendi sunt liberi, ne
fiant matricidae et patricidae. Manet enim eos atrocissimum iudicium et
vindicta divina: Sicut [1. Tim. 1, 9] inquit Paulus: ‘Lex est posita
patricidis et matricidis.’ Saepe filii secure in varia scelera
prolabuntur, nulla ratione habita reverentiae erga parentes. Filiae
pudicitiam prostituunt, et probro adficiunt bonos et honestos parentes,
sed hisce flagitiis occidunt patrem et matrem: quia sunt praediti
tenerrimo illo sensu ac στοργῆ erga prolem, quam liberi tam acrem
et ardentem non habent, imo ne intelligunt quidem.

Caveat igitur iuventus, et discat colore et revereri parentes, et haec
vocabula, pater et mater, habere pro sanctissimis reliquiis. Quin mortem
potius oppetendam ducant, quam ut parentes offendant. Nihil enim habent
ipsi in hac vita, quo adficiantur magis, quam liberorum amore et
charitate: ideo facilime laeduntur. Tametsi tu non sentias, sed es
submersus in peccato, in carne, et parvipendis ipsorum erga te curam et
solicitudinem. Vae autem tibi sii, non responderit tua reverentia et
observantia, sic enim subito fies patricida aut matricida, priusquam
cogites. Ac frustra expectabis deinde benedictionem: quin potius crucem
aut gladium et horribilem maledictionem [5. Mose 27, 16] tibi accerses.
Ita enim ait vox divina: ‘Maledictus, qui non honorat [2. Mose 21, 17]
patrem suum et matrem suam.’ Item: ‘qui maledixerit patri suo aut
[3. Mose 20, 9] matri, morte moriatur.’ Item: ‘patri matrique qui
maledixerint, sanguis eius sit super eum.’ Esau hic vere maledicit suo
patri, si non verbis, tamen re ipsa. Hoc enim vult, cum ait:
‘Appropinquabunt dies luctus patris mei.’ Usitata translatio habet:
Venient dies, sed Hebraea vox significat, prope sunt, hoc est, non diu
aberit, quando interturbabo laetitiam patris et matris ac fratris Iacob,
sicut ipsi mea gaudia perturbarunt. 

[Seite 542]

Miscebo eis fel et absynthium, ut vulgo dicitur.1� Haec sane sunt
verba atrocissimae maledictionis, quae testantur eum agitari a diabolo
et furiis.

Haec igitur una est de maximis calamitatibus generis humani. Stultitia
nimirum et improbitas filiorum, qua occidunt parentes, antequam
intelligunt magnitudinem sui peccati: Quia non sciunt, quanto dolore,
quanta aegritudine adficiantur parentes propter ipsorum improbitatem:
parentes vero sentiunt, ac dolore animi tabescunt, et consumuntur. Non
frustra ergo usus est Deus in quarto praecepto vocabulo honorandi. Non
enim dicit: obtempera, audi parentes, sed honora: vult haberi hoc nomen
sacrosanctum: quia novit Deus maliciam originalis peccati, cuius tanta
vis est, ut impellat homines ad caedes parentum suorum, utque in suum
sanguinem saeviant. David hoc malo duriter conflictatus est, et didicit,
quantus sit dolor, quanta angustia ex malicia liberorum. Sensit enim
hostem filium Absolonem, qui saluti et vitae eius corporali et aeternae
insidiabatur, sed incidit is tandem in horrendam maledictionem, cum
factis suis dignum exitium invenit.

Hortor itaque et oro ex animo omnes adolescentes, ut fugiant et
detestentur hoc peccatum, et adsuefaciant animos ad reverentiam
parentum, ac ad eam rem assiduis precibus auxilium divinum implorent. Si
hoc in domo Adae, in domo Abrahae inter Ismael et Isaac: in domo Isaac
inter Iacob et Esau usu venit, omitto iam gentilium plurima exempla,
quid nos non expectabimus parentes, et quid vos filii non timebitis?
Videtis enim Diabolum esse in medio nostri: Videtis etiam tristissima
exempla poenarum omnibus aetatibus, quibus adficiuntur contumaces
liberi, qui parentes contumelia adficiunt et sua contumacia excruciant.
Quam misere et subito ruit Esau, antequam praevideat aut cogitet de tam
tristi casu. Et quomodo cogitaret: cum unus ipse imperet in domo patris
politice et Ecclesiastice, cum sit dominus et princeps domus.

Haec enim est Idaea domus et familiae Isaac. Senex pater est defunctus
omnibus officiis patrisfamilias, omni administratione sive domestica,
sive politica seu Ecclesiastica. Captus enim est oculis, non, ut ego
existimo, senectutis vicio, sed alio quodam casu aut tentatione, id
quoque cumulo adflictionum et crucis ipsius, ut accederet. Fuit enim vir
sanctus et dilectus Deo, ac propterea multis tentationibus exercitatus.
Privatus igitur usu oculorum cogitur abstinere ab omni gubernatione,
nisi forte voce aliquid monendum aut imperandum sit. Rebecca est
materfamilias, sed sine authoritate: Similiter et Iacob spretus et
contemptus est. Solus Esau est Dominus, habens uxores duas et multos
liberos, quia tricesimo septimo anno demum post nuptias ipsius, quas
quadragesimo aetatis suae celebravit, benedicitur Iacob. Ac uterque iam
habet septuaginta septem annos. Interea vero multos liberos generavit
Esau.

[Seite 543]

Etsi igitur Rebecca sustinuit partem gubernationis tanquam
materfamilias, tamen id cum maxima difficultate et maximis molestiis
fecit, quia duae nurus erant ethnicae et impiae dominae, quae
contemnebant socrum quasi deliram anum. Et usitatum est, ut omnes nurus
aegre paciantur dominium socruum. Istae vero non erant peregrinae, sed
indigenae in hac terra, quae nupserant homini peregrino Esau, pauperi et
abiecto. Ideo superbe et magno contemptu opposuerunt se Rebeccae. Ita
misera Rebecca vixit in magnis angustiis et summo contemptu. Sicut [1.
Mose 26, 35] supra 26. dictum est: ‘Ambae erant Maroth, amaritudo
utrique parenti’, adfligebant et excruciabant assiduo optimam
mulierem, quia erant reginae in domo. Esau war ein Jungcker, adfinitate
iunctus nobilibus et magnatibus in terra. Iacob erat exul propediem
eiiciundus, quia Esau liberos suos cogitabat haeredes instituere: et
habuit haud dubie ad eam rem hortatores adfines et duas coniuges. Ideo
est certissimus de dominio et pontificatu, regit enim domum loco patris
tanquam Vicetenens patris. Sanctissima autem mater Rebecca ambulat in
luto aquarum multarum, et multa indigna patitur a nurubus, Pater enim
senex et privatus lumine abdicavit omnem gubernationem.

Quanta interea passa est Rebecca? quantum iniuriarum et contumeliarum
ferendum et mussitandum fuit? Proinde non sine causa fovet et tuetur
Iacob, ut is benedictionem acquirat: tam superbe imperantes Esau in
domo, tanto fastu exultantibus affinibus, ac sese iactantibus, quod per
hunc principem Esau vellent et ipsi Hithei regnare. Ibi haud dubie
Rebecca anxias et ardentes precationes cum lachrymis coram Deo effudit,
cum videret transferendam esse gloriam promissionis ad gentes, ad
Hithaeos. O Deus, clamavit: prohibe tu, ne succedat ipsorum conatus.

Sic igitur florente Republica et principe Esau superbissimo: Contempto
autem et abiecto Iacob cum matre sanctissima, non aliter sibi persuasit
Esau, quam se esse regem omni iure divino et humano. Et accedit patris
Isaac studium, favor et beneficentia, quae est confirmatio et argumentum
certissimum, quo fretus nihil amplius sollicitus est de venditis et
repudiatis primogenitis. Securus est de omnibus, ac si in coelo ipso et
paradiso esset constitutus.

Vide autem, quam subito et inopinato eum opprimat ira et iudicium Dei.
Mandat enim pater, ut exeat venatum, et adferat sibi cibos delicatos,
cum esset benedicendus: Ibi haud dubie habuit comites affines et alios
necessarios Esau, Atque ita egreditur cum canibus et reliqua turba
venatorum, qui ipsi gratulati sunt. Et familia quoque iactavit: Cras
benedicet Isaac principem et sacerdotem nostrum Esau, plena fuerunt
omnia gaudio et exultatione, sed quid fit? Redit Esau cum pompa et
magnifica expectatione 

[Seite 544]

domum, offert patri cibos, quos paraverat. Ibi repente omnes res et spes
omniaque gaudia concidunt, et prosternitur ipse quasi subito fulmine
coelitus ictus. Ideo magnam causam irascendi habuit. Tantam enim
laetitiam et pompam tam subito mutari? Quas ibi diras, quantas
execrationes in fratrem coniecit? Qui fletus, quae perturbatio, querelae
et consternatio totius familiae, uxorum et affinium? qui enim mane hora
sexta fuerat Dominus, Rex et Sacerdos, vesperi factus est servus. Ita
omnes subito tanta de spe decidunt contra omnem spem et expectationem.

Caro in eiusmodi casu non potest patiens esse. Quid nunc faciam?
cogitavit Esau? maior est ignominia, quam ut eam sustinere ac perpeti
queam, tanta contumelia Rex ego et sacerdos in domo patris mei adfectus
sum. Et frater meus, qui fuit hactenus abiectissimus, nunc erit mihi
dominus. Et addidit diras et execrationes: Ey da schlag der Teuffel in
der hell zu, das hellisch fewr etc.1� Illa insperata deiectio de tanta
spe non potuit non commovere eum vehementissime.

Vides igitur, quantum et quam horribile malum sit peccare secure, et non
poenitere: id enim causam praebuit huic casaui Esau, qui per iram Dei
omni benedictione coelesti sicut Lucifer coelo excidit, antequam
praevideret aut cogitaret. Cum enim amitteret benedictionem, qualis tunc
erat, simul etiam patrem et matrem, haereditatem universam cum regno et
sacerdotio amittebat. Ideo furenter irascitur et fremit, cum ait:
‘Appropinquabunt luctus patris mei.’. Sic enim locutus est ad
affines, cum quibus consilia sua contulit, et ad familiam, quae vidit
eum ira et furore ardentem. Accessit fletus et lachrymae liberorum, qui
viderunt se privatos esse et frustratos spe superbissima. Hi fuerunt ei
stimuli ad furorem. Num hoc patieris, dixerunt, tot bona tam repente
tibi eripi? Non patiar, dixit, sed interturbabo illam laetitiam, etc.
Talia iactavit haud dubie inter affines et uxores, duo illa carcinomata
Rebeccae, quae insanientem iam prae iracundia magis inflammarunt.

�, qui paulo ante aeternum regnum sibi promiserat. Hoc diligenteur
nobis ob oculos ponamus. Ea enim est ingenii humani perversitas: dum
peccamus, sumus securi, cum vero sentimus iram et poenam divinam, sumus
miseri et 

[Seite 545]

desperati. Sicut in domo Esau fuit luctus et eiulatus maximus,
ploraverunt uxores, liberi, tota familia. Ipse ad desperationem et in
furorem adigitur, quia res magna est et horribilis ira Dei, quod usque
adeo incenditur, ut velit et parentes occidere, et delere Ecclesiam.

[27, 42] Nunciata vero sunt Rebeccae verba Esau, filii sui maioris, et
mittens vocavit Iacob, filium suum minorem, dixitque ad eum: Ecce Esau,
frater tuus, consolatur se de te, ut occidat te.

Non clam habuit comminationem istam Esau, sed flentibus liberis et
uxoribus, atque affinibus furentibus prae ira et indignatione palam
dixit: Sinite modo, non erunt diuturna gaudia Iacob et parentum: faciam,
ut et ipsi nobiscum doleant et lamententur. Haec verba cum quispiam ex
servis, prae caeteris bonus ac fidelis, audivit, mox accurrit ad
Rebeccam, et ei nunciavit. Nec potuit ipsa aliud cogitare, quam eum
vehementer commotum iri, et habere iustissimam causam irascendi,
siquidem in certa spe benedictionis possidendae totos septuaginta septem
annos vixerat, et pater eam ipsi destinarat summo studio et
benevolentia, quibus omnibus nunc excidit. Quin et illud Rebeccae in
mentem venit, se omnium horum malorum et horribilus turbae caput et
causam esse, quanquam re vera non erat. Sed [1. Mose 25, 23] peccatum
Esau, et principaliter oraculum Dei, quo dictum fuerat: ‘Maior serviet
minori’, in causa fuit. Itaque Esau sua culpa hoc malum sibi
accersivit, quia offendit et contempsit Deum, gloriam et honorem
primogeniturae vilipendit, et vendidit vilissimo precio, pro edulio
rufo.

Vide igitur, quantum malorum ex hoc uno peccato ortum sit. Nam post
oraculum divinum totius huius turbae causa est peccatum Esau. Et his
duobus consolata est se Rebecca. Primum oraculo divino, deinde peccato
Esau, qui postquam etiam ad cognitionem et sensum irae Dei pervenit,
incipit furere, et non poenitere. Atqui peccare et sentire poenam, neque
eam agnoscere, quod Dei iusto iudicio infligatur, sed tantum indignari
et irasci de amisso bono, id non est poenitere, sed fremere contra Deum.
Perinde ac nos hodie, cum adfligimur bello Turcico, peste, fame aut
aliis modis a Diabolo vexamur, omnes querimur de magnitudine
calamitatum: [Ps. 51, 6 ff.; Ps. 25, 6] Sed neminem audias, qui dicat:
peccavimus, inique egimus, Domine Deus vgl. miserere nostri, memento
misericordiarum tuarum, quae a saeculo sunt. Non [Jes. 9, 13]
convertimur ad Deum punientem. Sicut idem queritur Isaias 9.: ‘Populus
non est reversus ad percutientem se, et Dominum exercituum non
exquisierunt.’

Clamamus igitur et querimur omnes miserabiliter de poena, saevitia,
crudelitate Barbari hostis et malis, quibus obruimur, sed de peccato non
dolemus: ideo nostra poenitentia est Esauitica poenitentia. Tandem vero
[Spr. 1, 24 –28] audiemus id, quod Proverb⌊iorum 4. [!] scriptum
est: ‘Quia vocavi et 

[Seite 546]

renuistis, extendi manum meam, et non fuit, qui aspiceret. Despexistis
omne consilium meum, et increpationes meas neglexistis. Ego quoque in
interitu vestro ridebo, et subsannabo, cum vobis id, quod timebatis,
advenerit. Cum irruerit repentina calamitas, et interitus vester quasi
tempestas ingruerit, quando veniet super vos tribulatio et angustia:
Tunc invocabunt me, et non exaudiam’ etc. Quid enim est indignius,
quam nos a Deo flagitare salutem, liberationem, benedictionem in
corporalibus et spiritualibus: ac interea tamen idolatriam exercere,
occidere fratrem, parentes, ac omnis generis cupiditatibus frenum
laxare? Non abibunt ista sine certis et tristissimis poenis. Eadem enim
comminatio in Isaia extat cap⌊ite 65.: [Jes. 65, 12 f.] ‘pro eo,
quod vocavi, et non respondistis: locutus sum, et non audistis, et
faciebatis malum in oculis meis, et quae nolui, elegistis. Propter hoc
dicit Dominus Deus: Ecce servi mei comedent, et vos esurietis. Ecce
servi mei bibent, et vos sitietis’ etc.

Habent vero et pii ac innocentes suas calamitates et adflictiones, ac
saepissime publicis malis implicantur, semper enim in tot mullibus, sive
in tanta multitudine superesse aliquos pios necesse est. Illi vero
quando orant, non abiiciuntur aut deseruntur, perinde ac impii. Sed id
eis accidit, [1. Petri 4, 17] quod 1. Pet⌊ri 4. dicitur, ut iudicium a
domo Dei incipiat. Impiis vero exhauriendae sint feces. Certissimum enim
argumentum est, quando hi patiuntur, qui orant, et ex animo Deum colunt
impendentis exitii impiis et securis. Atque illi quidem tantum paululum
gustant de calice furoris. Horum vero quis erit exitus, qui non
crediderunt Euangelio? Sicut nos hodie sumus in congregatione eorum, qui
meriti sunt interitum et perditionem, et experimur iam iudicium incipere
a domo Domini. Sustinemus enim communes aerumnas satis graves.
Quemadmodum Daniel et alii pii in exilio Babilonico communem calamitatem
ferebant. Sed longe tristiora Tyrannis et hostibus denunciantur. Sicut
testatur vox divina in Ieremia [Jer. 49, 12] contra Ammonitas, Idumaeos
et alios: ‘quia haec dicit Dominus: Ecce, quibus non erat iudicium, ut
biberent calicem (hoc est, qui non erant meriti) bibentes bibent: et tu
quasi innocens relinqueris? Non eris innocens: sed bibens bibes.’

In talibus ergo aerumnis praeparandus est animus ad pacientiam, ut boni
consulamus iudicium Dei. Nihil enim nocebit nobis, qui poenitentiam
agimus, et peccatis impiorum non participamus et serio oramus. Sed vae
illis, quibus feces exhauriendae fuerint. Nam tales ex poena irrogata
peiores fiunt, et non agnoscunt peccatum, quod commiserunt, clamant et
fremunt propter calamitatem, non dolent de peccato. Si propter peccata
clamares, exaudiret te Dens, sed quia dissimulas, excusas, defendis
peccatum, non audiam clamorem tuum de poena, dicit Dominus. Haec de
causa huius tristissimae et subitae ruinae Esau cogitanda sunt, ut
causas poenarum intelligere et fugere discamus. Et in communibus
periculis 

[Seite 547]

spem et invocationem retineamus, ne fracti calamitatibus ad impios
deficiamus.

Postquam igitur Rebecca accepit nunciam de Esau irato et spirante caedem
fratris, alloquitur filium Iacob: ‘Frater tuus consolatur se de te, ut
occidat te’, quaerit vindictam, qua se consoletur et ulciscatur, quae
est sane pessima consolatio. Fuge igitur ad fratrem, ne tentemus
Dominum, caede ad tempus furori Esau, ne detur locus irae. Ita
interponit se mediatricem, nec dum desperat de placando Esau, sicut
charitas omnia credit et sperat. Deinde etiam oravit, ut placaretur cor
eius, idque haud dubie etiam blanditiis et muneribus apud affines et
uxores egit, ut ipsi iratum Esau reconciliarent. Ipsius etiam Esau
animam tentavit blandis verbis: ne saeviret tantopere, ‘sis contentus
eo, quod pater tibi attribuit’, dixit, ‘sat habes’. Deus alia et
maiora dabit. Eiusmodi consiliis et blandimentis usa est ad componendam
turbam hanc, quia fuit astutissima et prudentissima mulier, sed cum
pietate et timore Dei.

[27, 43 –45] Nunc igitur, fili mi, audi vocem meam: et consurgens fuge
ad Laban, fratrem meum in Haran. Manebisque cum eo diebus paucis, donec
aversus fuerit furor fratris tui: donec avertatur ira fratris tui a te,
et obliviscatur eorum, quae fecisti ei: et ego postea mittam, et assumam
te inde, quare orbabor utroque vestrum uno die?

� ira describitur: Ignescunt irae, et duris dolor ossibus ardet. Ita
Esau quoque exarsit ira. Igitur fuga consulendem putat Rebecca filio,
ne, si retineret eum apud se, videretur eum temere periculo exponere.
Nihil enim non audet designare animus incensus ira. Sicut dici solet:
Ira furor brevis est.2� Caedendum igitur est furori, ne iratus in te
saeviat, et damnum det, quod nunquam postea sarciri queat. Haec
prudenter cogitata et dicta sunt a Rebecca. Non volumus Deum tentare, et
dicere: Qui benedixit tibi, servabit te quoque. Facit quidem Deus, quae
proposuit, sed per media. Credit igitur defendendam esse Ecclesiam et
benedictionem, sed tamen utitur mediis a Deo concessis ad evitandum
periculum.

Hoc exemplum diligenter notandum est propter eos, qui omnia referunt ad
praedestinationem, et ita tollunt omnes actiones et media, quae
ordinavit Deus. Sic enim dicunt: Si debent haec fieri, tum fient
necessario, etiam sine mea opera. Aut si etiam non necessaria pericula
adeant, custodiam et defensionem sibi promittunt, quia Deus hoc
necessario faciat iuxta suam 

[Seite 548]

promissionem. Hae cogitationes prophanae et impiae sunt, quia vult Deus
te uti mediis, quibus potes, vult te oblatam occasionem amplecti et ea
uti, siquidem per te ea vult efficere, quae ordinavit. Sic enim voluit,
ut pater te generaret, mater te aleret: cum quidem potuisset te creare
et alere sine parentibus. Sic in communi vita necessariae operae
faciendae sunt, seminandum est, plantandum est, quaerendus est victus
etc. Postea faciet Deus, quod vult. Sed si dixeris: Non praebebo lac
puero, si enim debet vivere, vivet: Falleris, et graviter peccabis. Ideo
enim Deus dedit ubera matri ad lactandam prolem: posset quidem sine
lacte infantem alere, sed non vult. Utendum igitur est mediis ab ipso
ordinatis.

Sic Rebecca potuit certo statuere: Filius meus Iacob non occidetur, nec
benedictio revocabitur, tamen non negligit, quod sui est officii. Sed
dicit ad Iacob: Fuge ad fratrem Laban, donec cesset et defervescat ira
fratris, posset quidem Deus te defendere, Verum non est praebenda
occasio Diabolo, sed praecidenda: vides, quomodo frater nunc furibundus
domi oberrat, et si appraehenderet te, haud dubie occideret. Aut si
ipsius animus per patrem leniretur, tamen ab affinibus, uxoribus et
liberis non minus periculum est, qui non tam facile placari poterant, et
placato etiam Esau tibi malum machinabuntur, cum sciant se rem gratam
facere patri Esau. Cum igitur possis fugere ad fratrem meum, et
declinare hoc periculum, utere occasione et consilio isto. Interea
placabimus et affines, et nurus. Docebimus eos de divina voluntate, quod
Deus hoc ita praesciverit et ordinaverit: tu tantum ad tempus discedas.
Ego dabo operam, ut leniantur animi, adibo ipsos, colloquar, et Deum
orabo.

Haec insignis prudentia est sanctissimae mulieris, qua in tanta turba,
quam concitavit, et in tanto periculo sibi et filio pulchre cavet. Est
enim et domus et Ecclesia Isaac vehementer perturbata et confusa. Nec
potuerunt tam repente animi iusto dolore exacerbati mitescere. Hoc videt
Rebecca, et tamen non tentat Deum, nec desperat. Utrunque enim
praestandum est. Non est tentandns Deus in periculis, et non est
desperandum de salute.

Haec ad doctrinam et consolationem Ecclesiae pertinent, cuius hic imago
proponitur. Semper enim in maximis et inextricabilibus humana ratione
periculis et malis versatur, estque haec usitata eius vox et titulus:
[Matth. 8, 25] ‘Salva, nos perimus’, sed tamen non perit: Assidius
fluctibus et procellis agitatur, ut ob oculos nihil aliud obversetur,
quam perditio, et nos clamemus: perimus, et tamen salus est in Deo.
Sicut Rebecca et Iacob in tantis difficultabus ex Dei promissione
pendent, et tandem eluctantur et vincunt.

Deinde hoc quoque discendum est ex hoc exemplo, ne statim desperemus de
hominibus peccantibus: Sed cogitemus verbum illud Christi, quod
respondet discipulis suis, cum dehortarentur ipsum, ne rediret in
Iudaeum, 

[Seite 549]

propterea quod paulo ante Iudaei ipsum voluissent lapidibus obruere:
[Joh. 11, 8.9] ‘Nonne duodecim sunt horae diei?’ hoc est, tempore
mutantur animi, mitigantur, placantur, ut corrigant maliciam suam.
Tempore defervescit furor ille et fervor irae. Et est sane verisimile,
quod Esau multum placatus sit illis duodecim aut amplius annis, quibus
mansit Iacob in Mesopotamia. Et accessit successus temporalis, de quo
nihil diminutum fuit. Imo aucta est impia prcesumptio, quod nihilo minus
retineret benedictionem, siquidem plane contrarium fiebat ab eo, quod
erat in benedictione Iacob. Is enim erat quidem institutus haeres regni
et sacerdotii, sed parum succedit: quia eiicitur in exilium, et
maledictioni similior eius fortuna et tota vita videtur, quam
benedictioni. Esau vero manet in possessione, cum Isaac captus oculis
abdicasset gubernationem familiae et Ecclesiae. Ideo manet dominus domus
absente Iacob, et usitatas operas, sicut hactenus, obit.

Haec cum viderent duae nurus et affines, ipsi quoque facile
acquieverunt, cogitantes: Eat sane benedictus ille, nos manemus in domo,
ipse est profugus. Et multum aucta est haec fiducia, cum tot annos
abesset Iacob: forsan, dixerunt, deliravit senex Isaac, inductus in
fraudem per stolidam Rebeccam. Non placuit haec benedictio Deo. Et
magnum signum est, quod non sit benedictus, quia cogitur exulare. Nos
sumus uxores principis, sacerdotis, nurus Isaac, cui promissio facta
est. Non igitur curabimus fugitivum istum. Sic haud dubie senserunt
omnes, qui fuerunt in familia Esau. Quando enim res sedundae sunt, et
accedit falsa persuasio de benedictione, statim dicitur: Deus est
propicius. Prosperitas vero et impia opinio faciunt superbos et securos.
Sic potest fieri, quod Esau etiam mitigatus sit cum uxoribus et liberis,
cum cogitaret, imo esset persuasissimus irritam esse benedictionem
Iacob, siquidem non defendabatur divino miraculo. Sed deserebat eum
Deus, sinebat eum eiici domo, etiam per matrem et patrem. Ideo non
potuit aliud statuere, quam irritam esse factam hanc benedictionem a
Deo.

Neque vero putabimus haec sine gravi tentatione summoque dolore parentum
gesta esse. Certe Rebeccae fides iterum coepit laborare, vehementer enim
hoc doluit, quod Esau maneret in priore dominatione absente Iacob.
Quanquam parentum tam piorum adfectus non possunt satis explicari aut
cogitari. Mea profecto fides tantum non posset ferre. Est iam mater
septuaginta septem annorum. Tot enim anni sunt, ex quo prolatum est [1.
Mose 25, 23] oraculum, cum haberet adhuc gemellos in utero: ‘Maior
serviet minori.’ His annis expectavit anxie benedictionem et Iacob cum
ea, et propterea celebs vixit, sine coniuge et liberis, tanquam abiectus
et repudiatus. Esau interea quadragesimo anno aetatis duxit duas
coniuges. Iamque liberos, et ex liberis nepotes habet. Est dominus et
princeps et sacerdos in domo. Haec ferre et aspicere quotidie cogitur
tam longo tempore Rebecca. Tamen 

[Seite 550]

perdurat etiam regnantibus duabus nurubus, quae erant ipsi duae
amaritudines, excruciantes senem Isaac et veram matremfamilias. Illis
enim oportuit Rebeccam tradere claves et omnem administrationem. Vide
igitur, an non sit haec insignis fides et spes Rebeccae, expectantis tam
longanimiter benedictionem.

Quid Isaac? Huic ad varias tentationes et vexationes accessit miseria et
crux pene intolerabilis, ut senex privaretur lumine. Illa venerabilis
senectus non videt solem, non alia, quae ipsi et necessaria et iucunda
aspectu erant. Audit quandoque querelas ab uxore Rebecca, a filio Iacob
aut a reliqua familia de superbo imperio et iniuriis Esauitarum, de his
dolere et queri potest, emendare non potest. Et ex antecedente
colligitur consequens, degenerasse prorsus filium Esau, Ethnicorum
religione et moribus magis captum, quam pietate et doctrina patris.
Nurus etiam quod essent gentiles, fuisse alienas a vera doctrina et
insolentiores ob mariti dominium.

Itaque fides horum sanctissimorum parentum ita tentata et exercitata
est, ut animi nostri nec compraehendere, nec cogitando assequi queant:
idque non decem aut viginti, sed amplius centum annis duravit. Quanta
vero miseria est, tot annos sedere in tenebris, in luctu et omnis
generis vexationibus tantum virum, quem Deus ita dilexit, ut benediceret
ei, et promitteret haereditatem regni coelorum et vitae aeternae, hunc
Deus permittit oculis et lumine privari, ac tot et tantis
difficultatibus excruciari. Cur igitur murmurabimus? Cur irascemur Deo?
si quid adversi, si quae calamitates nobis accidunt. Nihil quidem illae
Patriarcharum adflictiones sunt ad Christi passionem collatae: sed magis
tamen movent animos nostros. Quia Christi passio nobis non est perfecte
cognita: neque credimus eum fuisse tam miserum hominem et abiectum,
sicut revera fuit. Deinde quilibet cogitat Christum, cum esset Deus,
facile omnia ferre et superare potuisse. Neque vero quisquam est, qui
possit se cum Isaac conferre, qui eandem tolerantiam et constantiam in
adversis praestare possit. Certe fides horum parentum probata est, et
inventa purior quam aurum. Et in hac fide et spe tandem obtinuerunt,
quod desiderarunt.

Quod reddidimus diebus paucis, in Hebraeo est, diebus unis, Germanice
ein oder zwen tage. In fine subiungit causam, cur iubeat eum discedere:
‘Quare orbabor utroque vestrum uno die?’ Videt enim sapientissima
mulier, si Esau occideret fratrem, quod ipse quoque capite plectendus
esset iuxta legem universaliter sancitam ab initio, ut homicida: aut in
exilium ageretur, sicut Cain: aut per hominem, id est, magistratum
occideretur. Videtur autem Rebecca hoc loco dubitare de veritate
promissionis et benedictionis divinae, cum ableget filium metu irati
fratris. Cur enim non retinet eum, cum sciat divinitus ei conservationem
certo expectandam esse?

[Seite 551]

Respondeo, ut supra, potuisset sane sic dicere Rebecca: manebis mecum,
nihil metues iratum Esau, quia Dominus erit pro te solicitus, is
custodiet te iuxta benedictionem, sed non facit hoc: quia vult docere
suo exemplo credere et sperare omnia de Deo: sed non tentare Deum. Fides
est certissima et firmissima propter verbum et promissionem, quam habet.
Ac potuisset sic statuere: Filius habet benedictionem, fiat, quod debet
fieri, non potest perire, relinquam eum domi. Sicut ante dictum est de
impiis et prophanis hominibus, qui reiiciunt omnia in fatalem quandam
gubernationem Dei. Sed pia et prudens mulier utitur remediis, quae sunt
ad manum, subministrata divinitus. Sicut non est dicendum: Nolo edere,
nolo bibere, si erit mihi vivendum, vivam. Si non erit vivendum, nil
proderit cibus aut potus. Item: Ego sum masculus, igitur futurus sum
pater, etiamsi non duxero uxorem, hunc quis non iudicet furiosum, qui
sic sentiat? Debes enim uti donis Dei oblatis ad manum: non debes
reiicere in praedestinationem vel promissionem. Nobis non est
disputandum de eventu rerum sine verbo: et tamen de promissione non est
dubitandum. Ubi non est promissio, ibi nihil tentandum est, sed
sequendum est exemplum Rebeccae, quae poterat niti hac promissione:
Iacob vivet, quia debet fieri pater posteritatis, sed non contemnit
oblatum medium, imo utitur eo, ut possit effugere periculum filius. Id
nimirum est credere, et tamen non tentare Deum.

⌊thiorum 10. Et detestanda est insania illa hominum fanaticorum
admodum pestilens, quae tamen late hodie serpit, ut dictum est antea.
Tales enim subvertunt universam pietatem, cum sine verbo in
praedestinationem omnia reiiciunt.

Porro Rebecca ablegat Ioseph, non solum ut declinet furorem fratris, sed
ideo etiam, quia cogitat de uxore filio prospicere, sicut sequetur
postea. Neque sic cogitat fanaticorum more: Habet benedictionem, sive
maneat in terra, sive non, perinde est: Sive duxerit uxorem, sive non,
tamen erit pater seminis, et habebit aeternam posteritatem. Aut etiamsi
Cananaeam duxerit, quas ego indignas iudico hoc honore, Dominus tamen
efficiet, ut fiat digna mater istius prolis. Nequaquam hoc cogitat, sed
vitat istas Cananaeas, quas semper aversata est, et id agit quantum
potest per Isaac, ut ducat Iacob uxorem ex sua generatione.

Admoneat igitur nos hoc exemplum Rebeccae, ut in omnibus rebus et
actionibus nostris faciamus, quod in nobis est, hoc est, utamur mediis
iuxta promissionem, et postea Deo commendemus eventum et
praedestinationem. Habes enim Dei verbum et praecepta: secundum ea
noveris 

[Seite 552]

tibi ambulandum esse, ne impingas. Sed qui extra promissionem evagantur,
et fingunt sibi peculiarem eventum ex promissione divina illi et
praeceptum et promissionem Dei amittunt. Id vero est contemnere Deum
praecipientem et promittentem. Hoc ingens peccatum ut vitaret Rebecca,
mulier exercitatissima, tametsi iam de promissione certa erat, tamen
quia de eventu sollicita est, utitur mediis, quibus erat utendum, adit
maritum, docet, unde petenda sit uxor filio, ablegat Isaac filium, ut
esset occasio vitandi Cananaeas, et ducendi aliam ex sua stirpe natam.
Porro, quod promittit se missuram et revocaturam Iacob, eius postea non
meminit amplius Moses. Ac videtur mortua esse intra illos viginti annos,
quibus Iacob servivit Laban. Haec enim postrema mentio est Rebeccae in
hac tota historia.

[27, 46] Et dixit Rebecca ad Isaac: Tedet me vitae meae propter filias
Heth: si acceperit Iacob uxorem de filiabus Heth, ut sunt istae de
filiabus huius terrae, ut quid mihi vita?

�, Non exacerbare, sed excusare et mitigare causam etiam pessimam.
Qualis haec est, cum frater insidiatur vitae fratris. Hanc in se recipit
Rebecca sola, suis cervicibus imponit, et sic ei medetur: ut et
consilium, et conatus impius impediatur, et veneranda ista canicies
senis Isaac non contristetur. Si enim rescivisset Isaac, moerore animi
consumi et extingui potuisset. Verisimile enim est, sicut supra ex
historia ostendimus, ipsum tot annis multa indigna passum a filio tam
superbe imperante, quibus si accessisset hoc extremum malum, dolore et
aegritudine animi contabuisset.

Proinde aliam causam adfert Rebecca huius discessus Iacob, nempe
connubium, quod velit eum contrahere non in ista terra cum filiabus
Heth, sed cum alia, quae ex sua familia oriunda sit. Quia pius et
fidelis homo [Spr. 12, 18] debet habere salutarem linguam, sicut dicitur
proverb⌊iorum 12.: ‘Temere loqui perinde est, ac gladio fodere: at
sapientum lingua salutaris est.’ Adsuefaciamus itaque nos, ut ad
exemplum Rebeccae simus boni mediatores in malis causis: neque nimium
noceamus peccanti et ei, qui reus est, sicut ipsa sapienter cavet filio
Esau: non vult eum accusare apud patrem, et simul parcit optimo marito,
seni et oculis orbato, ne eum perturbet, ipsa potius suffert et devorat
hoc malum.

[Seite 553]

� Sic enim solent perversae naturae ad calumniandum et ad maledicendum
nimium proclives. Lingua autem iusti lingua vitae est, quia bene
loquitur de Deo, et utitur lingua ad componendas discordias, ad
offensiones leniendas et sanandas: ad animos adflictos erigendos et
confirmandos. Sicut recitatur pulchrum exemplum de Monica, Augustini
matre, si quando rixae ortae fuerant inter vicinas mulieres, et ipsa
audiret utrinque multa acerbe et aspere dici, non spargebat ea, neque ab
alia ad aliam deferebat, sed sedulo celabat: et fingebat interim, cum ad
unam ex iis, quae mutuo se oderant, veniret, optimam et honestissimam
eius mentionem ab altera factam esse. Ita mitigabitur haec, altera
inscia et ignorante, ut omnem offensionem et simultatem animo eiiceret.
Sic etiam piorum hominum linguae debent esse salutares, linguae
curationis, mitigationis et misericordiae, sicut Ecclesiast⌊ici 36.
dicitur.

[vgl. Jak. 3, 3 ff.] Lingua autem aspera et maledica saepe ex una
guttula et ex una scintilla ingens mare et incendium ingens exuscitat.
Ideo fugiamus vicium id, et sequamur exemplum Rebeccae et Monicae, ut,
cum audimus pessima, nos optima loquamur et optime interpraetemur. Nisi
id eveniat, ut salus alicuius periclitetur propter odium implacabile
alterius, ibi is, qui periclitatur, admonendus est, ut possit cavere vim
aut insidias adversarii. Sicut iste, qui Esau prodidit in hoc
parricidiali bello apud Rebeccam matrem, optime fecit. Et eo ipso
salutaris lingua fuit, quia iussit eum cavere sibi loco, cui imminebat
periculum. Insidiae igitur et homicidia non sunt reticenda: sed
aperienda. Non debuit hic nuncius dicere, qui Rebeccae periculum Iacob a
fratre nunciavit: Esau bene est contentus, nihil mali cogitat, amat
fratrem etc. Sed fuit accusandus et retegendus Diabolus, qui in altera
aula instigavit et incendit principem suum ad caedam faciendam. Nisi
enim indicasset, adiuvisset homicidam: quia vero nunciavit, prohibuit
homicidium.

Haec est doctrina moralis, quae utiliter hoc loco traditur, et
diligenter notanda est, utrumque enim videmus in hoc exemplo, caventur
insidiae et caedes intentata Iacob: Et mira prudentia omnia teguntur, ne
ad senem parentem parricidiales minae Esau deferantur. Ac sane optima
causa est, quam adfert Rebecca. Iam enim haeres institutus erat Iacob,
erat ei benedictio collata et tota Ecclesia commissa. Nunc porro id
restat, dixit ad Iacob: ut detur ei baculus in manum, quo nitatur, hoc
est, ut [vgl. 1. Mose 2, 18] habeat coniugem sociam et adiutorium coram
ipso. Honestissima oratio est, non solum ab utili et honesto: sed etiam
a necessario, si enim debet uti benedictione, oportet eum habere uxorem.
Hactenus vixit celebs, cum esset abiectus et extra numerum. Nunc Esau
abiectus est, danda igitur 

[Seite 554]

� extat honesta vox Metelli: Si volumus habere cives, necesse esse
habere etiam uxores etc. propter posteritatem enim conservanda sunt
connubia.

Sed quare non despondes ei aliquam ex Cananaeorum virginibus? Non
placent istae, inquit: et alia rhetoria utitur ab utili et ab honesto.
Nolo, ut ducat talem, quales sunt istae duae nurus nostrae. Vidisti, mi
Isaac, quanta passi simus hisce triginta annis ab uxoribus Esau: quomodo
me conculcarint: te vero despexerint, et superbissime, imo tyrannice se
gesserint. Si igitur me salvam vis, prohibe, ne ducat gentilem de
filiabus huius terrae vel aliis Cananaeis, quia oderunt nos, cum audiant
nos habere promissionem huius terrae: id ipsis est intolerabile, et
propterea cupiunt nos excutere vi et omnis generis iniuriis.

Porro scriptura non facit mentionem nominatim fratris Laban, ad quem
ablegatura erat filium. Forsan autem quaesivit Isaac: unde ergo eligemus
ei aliquam virginem? Ibi ipsa respondit: Eat ad fratrem meum Laban. Huic
consilio acquievit senex Isaac, et ipsius arbitrio permisit omnia.
Rebecca enim iam gubernat domum, sed magna difficultate et periculo,
rebus sic perturbatis et adflictis.

Sic igitur post consultationem istam mittitur Iacob in exilium. Is qui
iam benedictus est, et institutus haeres, eiicitur domo, et fugit iratum
fratrem. Bellam vero benedictionem, et initium tentarum promissionum
egregium scilicet. Ego enim instituor haeres, potuit cogitare, et
eiicior: Et is, qui eiectus est, manet: et rerum omnium potitur in domo.
Quomodo conveniunt haec cum promissione et tam ampla benedictione?

Hoc ergo unum de mirabilibus exemplis est gubernationis divinae, quo
ostendit Deus se exigere fiduciam verbi et promissionum, etiamsi
contraria fiunt ab iis, quae in promissione continentur. Ut adsuescamus
confidere Deo in rebus absentibus, et procul extra conspectum nostrum
positis. Sic enim Iacob habet promissam benedictionem. Sed secundum
fidem, quae non est apparentium, sed sperandarum rerum. Sic ego credo
promittenti Deo, quod diligat et respiciat, curet et exaudiet me, idque
in praesenti et in promptu habeo: tametsi non appareat. Vivit igitur
Iacob in sola fide, eiectus misere, solitarius et inops. Nihil habens in
manu, nisi baculum et buccellam panis in sacculo.

Hoc est initium benedictionis, quia, quod per fidem incipitur, id nondum
habetur: sed speratur. Sicut nobis promisit vitam aeternam Deus, dedit
absolutionem, dedit Baptismum. Hanc gratiam praesentem habeo per
Christum, sed expecto vitam aeternam, quae promittitur in verbo. 

[Seite 555]

Hoc verbo qui vivunt, sunt sancti et beati. Impii vero tantum pane, non
verbo vivunt. Ideo nec credunt, nec expectant aeternam vitam. Iacob
expectavit 77. annis futuram benedictionem. Iam postquam eam adeptus
est, cogitur exulare, atque incipit regnum et sacerdotium eius cum
maxima cruce, maxima calamitate et extrema penuria. Cogitur carere
dulcissimis parentibus, et parentes charissimo filio carent tam longo
tempore.

Si quis autem haec obiter tantum aspicit et audit, putat levia et
facilia esse, sed experiundo discitur, quam sit res difficilis et plena
tentationibus relinquere parentes, benedictionem, haereditatem, et
fugere in locum miseriae et paupertatis. Haec enim est mirabilis illa
gubernatio Dei, quam caro neutiquam ferre potest, quia in fide
consistit. Scribuntur vero ista nobis in exemplum, ut discamus pendere
ex invisibili Deo, et eo acquiescere, quod saltem huius invisibilis et
incompraehensibilis Dei verbum compraehensibile habemus. Atque ita vitam
nostram instituamus, ut nihil de invisibili creatore nostro habeamus
praeter verbum et Sacramenta. Parentes item et magistratus, per quos
secundum verbum gubernatur haec vita. Et expectemus in spe et
longanimitate promissionem ipsam, quia Deus non mentietur, nec fallet
nos. Caro quidem difficulter credit, quia est adsueta rebus
praesentibus, et movetur his, quae sentit et videt. Oportet autem
crucifigi et mortificari carnem, et abstrahi a sensibilibus ac docere,
ut possit vivere et agere secundum invisibilia et ea, quae sensu non
percipiuntur. Haec est mortificatio sensus carnis, quae simpliciter vult
dormire secura in utramvis aurem, in rebus praesentibus et visibilibus.
Ideo cum sensit contrarium, ringitur et dolet.

Ideo proponendum est hoc exemplum ob oculos, quomodo Iacob constituatur
Rex et Sacerdos, quomodo investiatur in regnum et sacerdotium suum.
Miserabilis enim haec pompa et ritus est regem inungendi et investiendi.
Non induitur stola, non ornatur infula aut corona regia, non sceptrum
traditur in manus, sed pera et baculo instruitur, et eiicitur in
exilium. Benedictio autem relinquitur fratri Esau, ad quem ea minime
pertinebat. Tandem vero mortificato Iacob per fidem invisibilis Dei,
sequitur etiam res visibilis, et possidetur terra per semen Iacob, et
nascitur Christus ex isto semine, aeternus Rex et Sacerdos, cuius regnum
et sacerdotium benedictione hac continetur.

Sic David ungebatur in regem super Israel, reprobato et abiecto Saule
divinitus. Sed contra haec omnia Saul manet in regno, sicut antea, gerit
res foeliciter domi et adversus hostes, quin ipsum David tanquam
seditiosum ac insidiantem regno crudeliter persequitur. Ac David interea
vagatur in terra, ubi Rex a Deo declaratus fuerat, tanquam profugus et
exul. Sicut testatur historia toto decennio eum sic errasse, quotidie
persequente et insidiante Saule. Num id regnum videtur, in terra propria
decem annos exulare? Quid possit esse mirabilius? quid indignius, quam 

[Seite 556]

regem declarari sine regno, sine sceptro, sine certa sede, imo non terra
tantum et regno, sed etiam domo propria, coniuge et liberis orbari?

Sed superat haec omnia Christi exemplum. Nonne is novissimus virorum et
despectissimus iuxta Prophetam factus est, cum vult ascendere in coelum,
et intrare in gloriam suam? mortem, peccatum ac Diabolum superaturus
adfigitur cruci, moritur et in sepulchrum conditur: tanquam
abiectissimus omnium hominum et Daemonum. Num id est intrare in gloriam,
aut vincere et triumphare de morte? Est sane, quia hae sunt viae Dei
absconditae, quae intelligendae sunt non secundum carnem et sensum
humanum, sed secundum scripturam et Christum ipsum, qui ait ad [Luk. 24,
29] discipulos: ‘Nonne haec oportuit pati Christum, et ita intrare in
gloriam suam?’

Ad eundem modum Iacob oportuit viginti annis exulare, et postea demum
fieri regem et sacerdotem. David oportuit decem annis hinc inde agitari,
et diversissima diverticula quaerere, ubi lateret tutus unam noctem,
interdum unam horam: Num is Rex est divinitus constitutus et
confirmatus? Atqui sic audis eum canentem, et mirifice suum regnum
praedicantem: [Ps. 63, 12] ‘Rex vero laetabitur in Deo, laudabuntur
omnes, qui iurant in eo, quia obstructum est os loquentium iniqua’,
hoc est, illi exultabunt, qui sentiunt eum regem esse a Deo constitutum
et inunctum. Sed ubi erant illi? Totum regnum enim et omnis potestas
erat penes Saul, ipso ne vestigium quidem pedis in terra possidente.

Ita nos, qui credimus verbo Dei, sumus Ecclesia, habentes certissimam
promissionem, in quam vocati et baptisati sumus, qua alimur et
sustentamur: habemus Sacramentum altaris et potestatem clavium. Non
autem sumus Christiani, nec ideo baptisati sumus, ut possideamus hanc
terram. Nec in hanc vitam baptisati et renati sumus: sed in vitam
aeternam. Quid fit autem de nobis quoque? Id nimirum, ut cum
glorificanda est Ecclesia, et ad illa aeterna gaudia, quae expectat in
verbo et spe, adducenda est, tum subiicitur infinitis persecutionibus
Tyrannorum et Diabolorum: exagitatur et laceratur per falsos fratres
multis et miserrimis modis. Num hoc est ducere in vitam aeternam? Imo
aeternae miseriae obiicere est. At vero animi erigendi et confirmandi
sunt contra hanc viam crucis. Quia enim habemus verbum et promissionem,
ideo certo secutura est gloria, quae est promissa. Et vivit interim
Ecclesia et servatur fide, quae firmiter statuit, DEUM non mentiri. Et
discit hanc admirandam sapientiam carni et rationi absconditam: quod
Deus est mirabilis in suis sanctis, et quod mirabilia sunt consilia
eius. Unde et nomen habet Dominus et dux noster, [Jes. 9, 5] Iesus
Christus, ut dicatur ADMIRABILIS, Isaiae 9.

Pertinent igitur ista ad nos erudiendos, ut, si velimus pie vivere,
aliter rationem vitae nostrae instituamus, quam mundus et caro solet.
Oportet enim, ut simpliciter pendeamus ex invisibili Deo, et cum gaudio 

[Seite 557]

agamus Deo gratias, quod habemus verbum Dei promittentis, de quo [2.
Petri 1, 19] inquit Petrus: ‘Habemus firmiorem propheticum sermonem,
cui benefacitis attendentes, quasi lucernae lucenti in loco caliginoso,
donec dies illucescat et lucifer oriatur in cordibus vestris.’ Verbum
enim est lux vitae nostrae, alioqui nihil habemus de gloria. Scio me
esse baptisatum, scio me manducasse corpus et sanguinem Christi, esse
absolutum, vocatum et doctum verbo Euangelii. Amplius de vita aeterna
nihil habeo. Nondum habeo corpus clarificatum, superans splendorem solis
et stellarum, sed habeo animum adhuc praegravatum multis magnis malis et
terroribus, circumfero corpus obnoxium multis infirmitatibus et morti.
Nihil minus igitur cum in corpore, tum in anima apparet, quam vita
aeterna. Sed promissio non fallet nos. Haereamus igitur et persistamus
in fide et in spe, et simus contenti verbo promittente. Postea habemus
externam hanc vitam et societatem, habemus parentes, magistratus,
externum ministerium verbi et externa bona ad hanc vitam necessaria,
quae omnia praeparatio et aditus quidam sunt ad vitam futuram.

Haec est doctrina Ecclesiae propria et praecipua, tradita a spiritu
sancto, mundo et carni ignota: qua docemur, quod simus Domini et
haeredes vitae aeternae non alia ratione, quam Iacob fuit haeres
benedictionis, qui, cum eam esset adeptus, e terra et domo patria in
exilium mittebatur. Hic est enim processus divinae maiestatis cum suis
sanctis, et haec fides est sanctorum, de quibus hactenus. Sequuntur iam
moralia et fructus fidei.

[Seite 558]

Caput XXVIII.

[28, 1.2] Vocavit itaque Isaac Iacob, et benedixit eum, praecepitque ei,
et dixit ad eum: Noli accipere uxorem de filiabus Chanaan. Surge, vade
in Mesopotamiam, ad domum Bethuel, patris matris tuae, et sume tibi inde
uxorem de filiabus Laban, avunculi tui.

Prima particula huius capitis non est Theologica. Non enim tradit
exempla aut doctrinam spiritualem, de fide et aliis cultibus
spiritualibus. Quanquam, quae hic aguntur, et fidem et timorem Dei
requirunt et includunt. Sed moralis locus est de coniugio, qui in
Ecclesia retinendus, et diligenter urgendus est propter necessitatem et
dignitatem coniugii. Nam post doctrinam Euangelii et fidei, quae est
propria Ecclesiae doctrina, in primis debet honorari et ornari
coniugium, idque vel ob hanc causam, quia mundus et caro, quid sit
coniugium, et quanti sit faciendum, non intelligunt. Ita quidem usitate
definiunt: Coniugium est coniunctio aut consuetudo masculi et foeminae,
retinens individuam vitae consuetudinem. Sed haec non est integra
definitio, quia desunt causa finalis et causa efficiens. Tantum a causa
materiali sumpta est, coniunctio enim masculi et foeminae est materiale.
Verior autem et integra definitio haec est: Coniugium est legitima et
divina coniunctio unius maris et unius foeminae ordinata ad invocandum
Deum et conservandam et educandam sobolem ad administrationem Ecclesiae
et politiae.

In doctrina igitur Christiana, qua docemus post Euangelii et fidei
doctrinam, quomodo pie et honeste nos gerere in hac vita debeamus,
Coniugium est primum et principale, quia initium et origo est totius
vitae. Et nihilo minus saevit in hoc vitae genus Sathan, quam in
Ecclesiam. Quod inde apparet: quia admodum rara rest est commodum et
salutare coniugium ac mutuus amor, cum inter ipsos coniuges, tum vero,
quod ad liberos et vicinos attinet. Est enim septum spinis et tribulis:
quod initio quidem non apparet adolescentibus, cum amore et libidine
caeca impulsi temere irruunt in coniugium. Postea vero cum sentiunt et
experiuntur molestias et difficultates omnis generis, sero et frustra
poenitent.

Proinde Christiani ita se comparent, atque ita vitam suam instituant, ut
cogitent coniugium non esse temerariam aut fortuitam rem, pendentem ex
nostro arbitrio et fortuito eventu, sed esse legitimam et divinam
coniunctionem. Cuius rei hoc illustre argumentum est, quia creavit Deus
masculum et foeminam. Et non solus vir, aut mulier sola nascitur: sed
uterque vir et mulier. Itaque coniunctio haec statim in prima nativitate
suam originem habet. Ac propterea vere legitima est et divina. Deinde
Deus non instituit coniugium propter voluptatem et delicias carnis. Haec


[Seite 559]

non est finalis causa, sed duplex finis est coniugii: Primus, ut sit
remedium adversus libidinem. Secundus et magis principalis, ut sit fons
et origo generis humani, ut nascatur proles et propagetur genus hominum:
Sive, ut Iureconsulti dicunt, ad replendam civitatem. Sed ex sacris
literis hic finis addi debet, ad educandos liberos in disciplina et
timore Domini, ut sint idonei ad gubernationem Ecclesiae et politiae.

Hoc igitur caput diligenter tenendum et observandum est piis, quod
uterque sexus a DEO conditus est ad coniunctionem et consuetudinem
individuam vitae. Hoc est, DEI voluntas est, qua vult nos masculos et
foemellas legitime coniungi: ut educemus prolem, quae Ecclesiae et Deo
serviat. Hoc ubi firmiter retinebimus, facilius etiam feremus et
superabimus omnes molestias et difficultates, quae in hac calamitosa
vita coniugibus obiiciuntur. Postquam enim homo per peccatum originale
morti et potestati Sathanae subiectus est, non cessat Sathan coniuges et
corpore et anima horribiliter vexare et adfligere. Hoc illud est, quod
hoc genus vitae tantopere deformat, ac tam molestum, odiosum et invisum
reddit, ut natura a coniugio non aliter atque a cruce abhorreat. Sicut
testantur Ethnicorum exempla et voces turpissimae. Et hodie multos
audias, qui studiose omnia incommoda et omnes difficultates colligunt,
quibus abduci se paciuntur, ne animum ad coniugium adiungant.

Neque vero invitos et nolentes ad coniugium cogendos arbitramur. Si enim
datum est, ut possis abstinere et vitare sine peccato: abstineto sane,
si id sine peccato potes facere. Si vero non potes absque peccato vitare
coniunctionem cum foemina: utere remedio divinitus ostenso. Ac si non
quaeris generandi officium: At remedium quaere adversus peccatum: ut
vitetur fornicatio et adulterium, vitentur pollutiones et vagae
libidines. Plus satis enim miseriarum est, quod sumus oppressi omnis
generis calamitatibus, peccato et morte. Ne insuper addas peccatum
peccato, et malam conscientiam tibi aliis sceleribus accumules. Atqui,
inquiunt, nimis miserabile et nimis molestum vitae genus est? Respondeo.
Est duplex genus vitae, alterum est peccati, alterum est poenae. Iam
considera, utrum sit melius: vivere in poena sine peccatis: an econtra
in peccatis sine poena. Ratio sic corrupta est, ut poenas illas peccati
non possit aequo animo ferre. Ideo appetit ea, quae suavia, laeta et
iucunda sunt: crucem autem et molestias fugit. Sicut Socrates
interrogatus, utrum melius esset, ducere uxorem, an non? Respondit:
utrumvis feceris poenitebis. Si duxeris deformem, habebis poenam, si
formosam duxeris, habebis communem. Ille in poenam tantum et abusum
respexit.

Christianus autem sic in animum inducat suum. Contemnenda est poena, et
omnis molestia ex oculis removenda, atque audendum est in nomine Domini:
quia cogitandum est de vita sine peccatis, sine immundicia, sine
pollutione et maculis, ut possis habere bonam conscientiam 

[Seite 560]

coram Deo. Non enim sperandum est regnum, non beatitudo aut vita aeterna
in hac vita. Non sinunt hoc peccatum originis, infirmitas carnis et
Diabolus. Si autem omnino ferenda est miseria, cum Deo potius
perferamus, quam cum Diabolo. Qui enim fugiunt coniugii onera, vivunt
quidem suavem et iucundam vitam, habent sua scorta, quae modo abiiciunt,
modo recipiunt pro arbitrio, sed cuiusmodi conscientiam tales habere
putabimus? sane pessimam: Et quod longe est gravissimum, sustinent hi
quoque easdem, imo plures molestias, quibus adficiuntur a scortis
indignius, quam a coniugibus. Ita duplicem poenam sustinent: communem
illam, et illi addunt poenam aeternam.

� Quia quaerunt aliud genus vitae, quam id, quod natum est in peccato.
Ibi vero inveniunt Diabolum et infernum, quia non possunt effugere
concupiscentiam, morbum originis, peccatum et mortem in carnem et animo
haerentem.

Sume igitur animum, et cogita hanc vitam nihil aliud esse, quam ipsam
miseriam, cuius aerumnas, labores et difficultates ita superabis, si
respexeris in Deum creatorem et patrem tuum, cuius voluntati et
ordinationi te cum humilitate et pacientia submittas, sic statuens: Ego
credam in Deum, qui creavit me masculum, agam ei gratias, quod habeo
eius verbum, quod placuit ei me esse maritum, esse uxorem, ut educarem
sobolem, gubernarem familiam, quod per Euangelium habeo promissionem
vitae aeternae, et consolationem in hac praesenti vita. Sicut inquit
Paulus [1. Tim. 4, 8] 1. Timo⌊thei 4.: ‘Pietas ad omnia utilis est,
promissionem habens vitae, [Röm. 15, 4] quae nunc est, et futurae.’
Et Roman⌊orum 15.: ‘Quaecunque scripta sunt, ad nostram doctrinam
scripta sunt, ut per pacientiam et consolationem scripturarum spem
habeamus.’

Ad hunc modum rectius de coniugio sentire et iudicare discamus, quam
caro et mundus solet: Ac hortemur iuvenes, ut aequo animo paciantur et
ferant, si qua incidunt mala. Adsuefaciant se ad invocationem, 

[Seite 561]

et dicant: Domine Deus, ego sum tua creatura, a te conditus masculus, et
ordinatus ad hoc genus vitae, in quo iam haereo multis malis et
difficultatibus implicitus, sed da, ut vere agnoscam, me esse creaturam
tuam, te mihi esse patrem et conditorem, utque a te auxilium et
defensionem expectem.

Talis precatio necessaria est omnibus coniugibus, quia omnes experimur
crucem et molestias nobis impositas. Atque utinam tolleretur aliquando
coelibatus e Collegiis sacerdotum et Episcoporum, et concederetur aut
mandaretur eis coniugium. Sicut nostrarum Ecclesiarum ministri pie et
honeste in coniugio vivunt: non ita inhiarent ad Episcopatus et
Canonicatus. Neque enim tanta foret potentia et opulentia Collegiorum.
Sed frustra haec optamus, sunt pecora campi et feces terrae.

Haec initio huius capitis dicenda fuerunt de coniugio, quia narrat
Moses, quomodo Isaac vocaverit Iacob filium, ac cum eo locutus sit de
constituenda re familiari, de ducenda uxore. Atque initium coniugii fuit
virtute, ordinatione et vocatione divina. Quales autem habiturus sit
miserias et molestias in coniugio, in sequentibus videbimus. In toto
enim coniugio nihil habet proprii, nihil laeti et iucundi praeter
prolem: alioqui est miserrimus, vivit in exilio, et servit socero Laban,
qui eum indignis modis tractat.

Ordinatio autem et vocatio ad coniugium haec est. Cum praecipit Deus per
os parentis ipsi Iacob, ut ducat uxorem. Addit autem pater alterum
mandatum: ne ex Cananaeis unam deligat, sed potius ex filiabus Laban
sibi accipiat uxorem. Pertinet igitur hic locus ad doctrinam de
authoritate et consensu parentum necessario ad iungenda connubia. Nos
enim clandestina sponsalia et connubia reprobavimus et damnavimus, quia
post renatam clarissimam lucem Euangelii scimus, quod coniugium sit res
sancta et licita, ac divina ordinatio. Non est turpe aut inhonestum
fieri coniugem, sicut ante haec tempora in errorem per Monachos inducti
sensimus: sed est honorificum et sanctum. Scimus quidem horribiliter
deformatum esse concupiscentia: qua de causa multi turpe duxerunt ambire
puellam, contrahere nuptias, tanquam foedam et impuram rem. Non enim
discernebatur opus illud generationis ab aliis peccatis, scortatione et
adulteriis. Verum iam didicimus et certi sumus Dei beneficio, quod
[Hebr. 13, 4] sit coniugium honorabile. Sicut dicitur Hebraeorum 13.:
‘Honorabile connubium in omnibus, et thorus immaculatus’, et quod
sit Dei voluntas et institutio, ut quisque habeat certam coniugem,
legitime sibi iunctam. Proinde nulla causa est, cur abhorreamus ab hoc
vitae genere: aut pudore et verecundia deterriti, clam et furtim illud
ineamus contra honestatem et parentum voluntatem. Non vereatur puella
adire parentes, et petere sibi in matrimonium honestum adolescentem. Et
parentes nunc recte instituti sunt, et prompti ad consulendum liberis:
sunt et pii Pastores 

[Seite 562]

et Magistratus, qui possunt parentibus persuadere sua authoritate, ne
praebeant se duros et difficiles.

Fugienda itaque sunt sponsalia illa furtiva, et cum honore Dei et
reverentia parentum ineundum est sanctissimum foedus coniugii. Huius
doctrinae illustre exemplum hoc loco proponitur. Praecedit enim
authoritas et iussus parentis Isaac, qui mandat filio: ne ducat
Chananaeam, et huic summa voluntate obtemperat Iacob. Esau diversum
fecit, duxit duas coniuges Hithaeas, invitis parentibus, quo facto
vehementer eos offendit, ut et Isaac et Rebecca cum dolore quererentur
se a nurubus misere excruciari. Hoc gravissimum peccatum et scelus fuit:
At vero alioqui plus satis molestiarum in coniugio sustinemus, cur
insuper per peccatum et contemptum parentum alia et graviora mala ac
iram Dei nobis accersimus? Quin potius contrahimus coniugia in nomine
Domini, ut Iacob faciebat, et tamen non deerunt difficultates et omnis
generis aerumnae. Facilius autem eas tolerabis, si hanc conscientiam ad
coniugium adferes, ut possis dicere: sic placuit parentibus, amicis,
tutoribus et Deo. Non enim accedis tua ratione et sapientia nixus,
posthabita authoritate et consensu eorum, quos Deus te revereri voluit,
ideo certus es de defensione et benigna voluntate Dei. Nisi vero id
feceris, ad communia mala etiam accedit mala conscientia, quae omnes
molestias augebit et aggravabit. Hoc quid aliud est, quam malum malo
accumulare, et saeviciam Sathanae adversus te augere?

Sed hunc locum supra etiam et alibi1� tractavi copiosius, et est
diligenter inculcandus: quod clandestina matrimonia sint prohibita: non
tantum legibus civilibus Caesarum, sed etiam exemplis et testimoniis
divinis. Propter Iurisperditos, qui decreta iuris Pontifici praeferunt
sacrarum literarum et civilium legum authoritati. Et pudet eos fateri et
agnoscere, quod aliquando docuerint absurda. Atqui Theologica professio
longe est sublimior: et tamen cogimur agnoscere infinitos et
crassissimos errores Theologiae scholasticorum. Isti vero Iurisconsulti
scienter et prudenter manifestum errorem conantur retinere et defendere,
quod est indignissimum. Reclamant enim aperte iura civilia, et testantur
filios familias parentum in nuptiis contrahendis habere consensum
oportere. Refragantur exempla sacrae scripturae. Quid igitur ad nos
stolidus Papa cum suis decretis?

Isaac prohibet filio, ne ducat gentilem, et iubet eum ire ad fratrem
matris Laban, ibique uxorem ducere. Non cogit quidem Iacob, ut ducat
eam, quae patri placet, sed vult tamen eum eligere honestam, quam ipse
amet et ducat: Patris enim iussus debet praecedere: filius debet parere.
Nec cogendus est, ut ducat, quam odit, sed sponsalis amor debet esse
[vgl. Matth. 6, 34] liber, et pater non inhibeat: sed promoveat et
adiuvet. Hic verus ordo et ratio est contrahendi matrimonii, quae non
est pervertenda, quia sufficit 

[Seite 563]

diei adflictio sua, hoc est, ipsa miseria coniugii, quas abunde satis
habebis: cum ingressus fueris hoc genus vitae. Vitabis igitur, quantum
poteris, offensiones parentum et Dei, ac potius cum bona gratia et bona
voluntate Dei et parentum incipe, ut totius vitae curriculum si non
absque poenis et molestiis: tamen sine culpa: si non mero gaudio: tamen
cum innocentia cordis, sive bona conscientia et beneplacito divino
possis absolvere. Sufficit tribulatio carnis: Ac servet nos Deus a
tribulatione spiritus.

Ex altera autem parte, qui prorsus abhorrent a coniugio: sive praetextu
sanctitatis, sive ut liberius vivendi potestatem habeant, exhortandi
sunt ad hoc sanctissimum vitae genus, ne se polluant libidinibus
infandis et usitatis collegiis Canonicorum et Cardinalium. Si non habes
donum castitatis, ducas uxorem in nomine Domini. Si non potes ditescere,
sis contentus quotidiano victu. Non potes esse Rex et Dominus, sis
servus. Crede in Deum, et expecta aeternam vitam in hac misera et
calamitosa vita, quae non est perpetua, sed brevis admodum. Aut si etiam
centesimum annum attigeris, quid est tam exigui spacium temporis
collatum ad aeternitatem? Nos Christiani scimus restare aliam et
meliorem vitam, quam expectamus, ad quam semper nobis est respiciendum.
Et quia interea hoc nostrum corpus non caste et continenter vivit,
feramus sane leges spinarum et tribulorum in coniugio. Et simus laeti,
quod Deus in his miseriis benigne nos respicit et tuetur. Placet enim
Deo, quod laboras, quod sudas in spinis coniugii. Sufficiat tibi gratia
ipsius, neque difficultates te absterreant. Ad haec collige labores et
aerumnas sanctissimorum Patriarcharum, et videbis, quantas vel solus
Iacob sustinuerit in coniugio.

[28, 3 –5] Deus autem omnipotens benedicat tibi, et faciat te
crescere, atque multiplicet te, ut sis in congregationem populorum. Et
det tibi benedictionem Abrahae, tibi et semini tuo tecum, ut possideas
terram peregrinationis tuae, quam dedit Deus Abraham. Dimisit itaque
Isaac Iacob ad Laban, filium Bethuel Syri, fratrem Rebeccae, matris
Iacob et Esau.

Isaac supra dedit filio Iacob benedictiones, eas hoc loco repetit cum
imprecatione. Est autem benedictio, ut supra etiam monuimus, res ipsa
tradita et donata praesenter: Sicut mihi traditur Baptismus in
praesenti, traditur remissio peccatorum, quia non spero remissionem
peccatorum, sed habeo eam in fide praesenter. Non credo Christum
passurum pro me, sed per fidem certus sum, quod iam pro meis peccatis
sit passus, et resurrexerit propter iustitiam meam. Igitur non est nuda
oratio aut imprecatio, sed qua trado tibi in praesenti per virtutem
clavium remissionem peccatorum, gratiam et favorem Dei, ut certo possis
statuere te habere Deum, cui sit de te beneplacitum. Hoc tibi trado
tanquam certam possessionem. Sic Ecclesia habet praesenter faventem et
arridentem sibi 

[Seite 564]

divinam maiestatem, patrem, filium, spiritum sanctum, Christum et
Angelos congratulantes, et universas creaturas applaudentes atque
expectantes [Röm. 8, 19] redemptionem ipsius, sicut dicitur
Ro⌊manorum 8.

Longe igitur alia res est benedictio, quam imprecatio: quae tamen hoc
loco additur: Deus benedicat tibi, hoc est, faciat te crescere etc.
Supra dicta est benedictio. Hic additur oratio. Saepe enim dictum est,
duo esse et fuisse semper officia sacerdotalia a principio mundi.
Alterum est docere, quod fit pro concione aut in absolutione, in qua
trado gratiam Dei sanguine Christi confirmatam. Alterum est orare pro se
et aliis, quod fieri solet finita concione. Quamlibet enim concionem
sequi debet precatio. Auff eine gute predig, sol ein gut vater unser
folgen, quia orandum est pro incremento fidei, ut crescamus in
benedictione, ne Diabolus eam a nobis auferat. Utrunque igitur est
faciendum: docendum et orandum est. Quia haec sunt duo officia
sacerdotalia: audire loquentem Deum, et loqui cum Deo audiente nos,
descendere et ascendere. Per benedictionem, per concionem et per
administrationem Sacramentorum descendit Deus, et loquitur mecum. Ibi
audio ego. Et rursus ascendo, et loquor in aures Dei, audientis
orationem meam.

Notanda est et appellatio Dei singularis hoc loco. SCHADAI. A Schad, hoc
est uberibus, mammis. Hoc nomine dignatur appellari Deus, et convenit
cum appellatione graeca πολύμαστος. mammosus. Ab alendo et
fovendo vult celebrari, quia fovet universas creaturas. Non solum est
creator, sed etiam nutritor et altor. Supra eadem appellatione ad
Abraham [vgl. 1. Mose 17, 1 ff.] usus est: ‘Ego sum Deus omnipotens,
qui facio omnia crescere, augeri, vivere et ali’. Invocat igitur Iacob
illum Deum, qui non est creator tantum, sed etiam altor et nutritor, ut
det filio terram peregrinationis. Est tua terra, vult dicere, sed tu es
hospes et peregrinus in ea. Alius tenet eam, tametsi tu pro tua habeas,
et debeatur tibi iure divino. Iacob igitur terram sibi debitam non
possidet, quod fuit sane grave et difficile: nobis autem prorsus
intolerabile esset: Si haberem propriam domum, et alius eam inhabitaret.
Ego hospes panem, vinum et omnia necessaria mea pecunia cogerer emere,
ut peregrinum illum alerem et vestirem. Magna igitur fides fuit
sanctissimorum Patriarcharum, id quod haec verba Isaac plena fide
testantur. Ac haud dubie intellexerunt illis promissionibus corporalibus
terrae Canaan includi aeternas et spirituales. Ideo speraverunt aliam
patriam, siquidem promittuntur temporalia, et dantur tamen aliis. Atque
hactenus de fide et promissione benedictionis, item de coniugio satis.

[28, 6 –9] Videns autem Esau, quod benedixisset Isaac Iacob, et quod
misisset eum in Mesopotamiam, ut inde uxorem duceret, atque praecepisset
ei, cum benediceret eum, dicens: Non accipies 

[Seite 565]

uxorem de filiabus Canaan. Et quod Iacob obedisset patri suo et matri
suae, et abiisset in Mesopotamiam. Videns etiam Esau, quod non libenter
aspiceret filias Canaan pater suus: ivit ad Ismaelem, et accepit
Mahalath, filiam Ismaelis, filii Abraham, sororem Nebaioth, super uxores
suas sibi in uxorem.

Videtur furiosus Esau aliquanto mitior factus esse, postquam videt
cessisse fratrem Iacob ex domo paterna, cogitavit enim: Sat habeo,
dummodo ego in domo et possessione maneam. Ille meus frater benedictus
abiit, et reliquit benedictionem. Et putat fuisse tantum accidentalem
benedictionem, qua benedixerit ei pater, ut haberet portiunculam
aliquam, qua in exilio et peregrinatione se sustentaret. Fuitque ei
gratissimum, quod Iacob non repugnavit parentibus, sed tam facile
obedivit, et contentus modico cessit in exilium: potuisset patrem
urgere, cogitavit, ut ampliorem benedictionem impertiret, sicut ego
urgendo et instando extorsi, ut nunc in domo maneam. Sed sunt simplices
homines pater et mater et frater Iacob. Parentes mittunt filium in
exilium, filius obedit summa voluntate, quia trepidat ad meas minas et
iram meam, ideo prudenter sibi fuga consulit. Ego enim sum dominus et
princeps: Iacob est et fuit hactenus semper servus.

Pulchrum sane exemplum impiorum, qui sibi sic blandiri et se consolari
solent etiam scripturis sanctis, quae tamen ipsis summopere adversantur.
Sicut econtra homines pii et timentes Deum sententias et dicta pro se et
in suam ipsorum vitam et consolationem invertunt, et accipiunt tanquam
in sui perditionem prolata, metuit pius iram Dei, ubi speranda erat
misericordia, econtra impii ad se detorquent locos misericordiae et
gratiae divinae. Sicut Papistae et Turci somniant se solos esse filios
Deo dilectos et acceptos, somniant se residere in sinu Dei patris,
exempla poenarum et comminationes procul a se amotas volunt. Ea vero nos
pertimescimus, et putamus ad nos et nostri perditionem pertinere, cum
non velit nos terrere Deus, sed consolari, confirmare et exhilarare.

�

[Seite 566]

Hactenus vero Moses historiam Isaac et Rebeccae paucis complexus est, in
qua recitavit gravissimas tentationes et certamina, quas uterque domi et
foris magno animo, in verbo et fide sustinuit. Accepta enim promissione
de multiplicatione seminis, totos viginti annos vivendum fuit Isaac cum
conjuge sterili: et ea cum exauditur, tamen non sine tentatione et
periculo vitae fert uterum, et edit geminos. Postea, impetrata sobole,
propter famem novae sedes quaerendae sunt, peregrinandum est cum liberis
et familia inter Philisteos, ubi pudicitia Rebeccae periclitatur, ac
deinde pastorum, imo et Regis ipsius iurgia et odia ferenda sunt. Sed in
his omnibus verbo et promissione eriguntur et sustentantur sancti
homines, et Regis quoque et adversariorum animi rursus placantur et
reconciliantur.

Tandem vero cum iam defuncti essent externis tentationibus, accedit
insuper domestica crux ex improbitate et contumacia filii Esau et duarum
nuruum, quas audivimus admodum duriter exercuisse senes parentes. Ac in
primis Rebecca hoc gravius tulit, cum accederet solicitudo, ne
primogenitura et benedictio in Esau transferretur contra sententiam
oraculi divini, id quod et pater ipse agebat, et Esau superbe sibi
arrogabat. Sed lucet ibi mirabilis et divina potentia verbi in
promissione, quod necesse erat manere immotum et firmum, etiam ipso
Isaac per errorem repugnante. Itaque consilio et astutia Rebeccae, quae
retinebat veram sententiam promissionis, pulchre decipitur, ut praeter
omnem opinionem et inscius benedictionem debitam Iacob conferat. Esau
vero benedictione excidit, et dignas poenas impietatis et contemptus
luit. Haec exempla mirabilium certaminum et aerumnarum, quarum plena est
tota vita huius Patriarchae extare in Ecclesia prodest, ut accendantur
mentes piorum ad similem tolerantiam, expectationem, fidem et
invocationem in adversis.

Sequitur porro historia Patriarchae Iacob, cui non incommode QUINTUM
LIBRUM Genesis tribuemus. Postquam enim adeptus est benedictionem a
patre, et eius consilium et monita de ducenda uxore audivit, nulla
deinceps mentio fiet Isaac et Rebeccae usque ad trigesimum quintum
caput, ubi commemorabit Moses, quomodo senex et plenus dierum [1. Mose
35, 28 f.] Isaac mortuus sit, et collectus ad populus suos. Etsi vero
Esau interea dominatur in Ecclesia et domo Isaac, et fratrem profugum
hostiliter persequitur: tamen Iacob propter promissionem et
benedictionem solus est Patriarcha, et, ut ita dicam, Lux mundi:
caeteris omnibus defunctis, et patre Isaac per aetatem ad gubernationem
Ecclesiae minus idoneo. Videbimus igitur, quomodo Deus hunc quoque
Patriarcham mirabiliter ducat, et exerceat per ingentia pericula et
difficultates, in quibus praesentiam et defensionem Dei experietur non
secus, atque Abraham et Isaac experti sunt, et de omnibus malis et
aerumnis fortiter in fide promissionum Dei triumpharunt.

[Seite 567]

[28, 10.11] Egressus itaque est Iacob de Beersaeba, ut veniret in Haran.
Et cum venisset ad locum quendam: pernoctavit ibi, nam occiderat sol. Et
tollens de lapidibus illius loci, posuit pro capitis sui cervicali,
dormivitque in loco illo.

Primus locus admodum insignis est, et accurata tractatione dignus.
Continet enim multiplicem et amplissimam doctrinam et fere ampliorem,
quam nos explicando adsequi possimus. Iacob enim proficiscitur in
exilium, coactus fugere fratris furorem, et ipsi fratricidae sibi
debitam benedictionem relinquere. Quanquam is eo ipso placatus est, quia
possessor benedictionis fugit, et relinquit ipsi possessionem integram
tot annis. Haec nimirum in administratione divina stulta et inepta sunt
corum oculis nostris, [vgl. Ps. 118, 22; Matth. 21, 42] quod haeres, qui
futurus est lapis in caput anguli, reprobatur ab aedificantibus. Ad id
destinatus erat, ut esset dominus in domo, et est ei commissa divina
authoritate gubernatio domus et Ecclesiae: sed hoc non est possidere
domum, aut gubernare familiam et Ecclesiam, fugere haec omnia et
deserere. Ideo ratio concludit esse mera et inania verba in promissione
divina, quia res non sequitur, sed in oppositum et contrarium ducitur.

Pertinent autem haec ad nostram doctrinam, quia Theologia non est
Philosophia, quae res praesentes spectat: rebus prosperis inflatur, et
iisdem ablatis frangitur. Estque hoc argumentum rationis et omnium
Epicureorum, quod Deus videtur mendax, quia promittit benigne, et
profert bona verba, sed dat malas res. Dat Iacob benedictionem, et
rursus eam sinit auferri. Contra, maledictus Esau manet in domo cum suis
liberis, uxoribus et tota affinitate, et gubernat omnia: sicut antea est
paterfamilias et sacerdos Ecclesiae. Iacob vadit in exilium, et deserit
suam benedictionem. Haec nimirum est administratio rerum divinarum.
Angularem lapidem oportet reprobari, ut discamus discernere inter
gubernationem divinam et humanam. Et quod non sit amissa benedictio
Iacob, sed sit tantum tentatio, an firmiter eam fide tenere et expectare
velit. Sic enim et Abraham iubetur immolare filium, tanquam amissurus,
sed mox eum recipit maiore gloria et fructu. Sic David unctus in regem
exulat decem annis, est servus servorum, et Rex solo titulo et inanibus
verbis, quae audivit ex Samuele: sed durat tamen et perseverat in fide
et expectatione, donec eventus promissioni cumulatissime respondet.

Hic cursus perpetuus est Ecclesiae omnibus temporibus, promittere, et
postea ita tractare eos, qui credunt promissionibus, ut cogantur
expectare invisibilia, credere, quae non vident, sperare, quae non
apparent. Hoc qui non praestat, non est Christianus. Christus enim ipse
sic intravit in gloriam suam, ut descenderet prius ad inferos.
Regnaturus crucifigitur: 

[Seite 568]

glorificandus conspuitur. Primum enim oportet pati, deinde demum
glorificari.

Facit autem hoc ideo Deus, ut probet corda nostra, an promissis bonis ad
tempus carere velimus: in aeternum non carebimus, hoc certum est. Et
nisi tentaret nos Deus, ac differret promissa, non possemus eum diligere
ex toto corde. Si enim statim obiiceret omnia, quae promittit, non
crederemus, sed immergeremur praesentibus bonis, et oblivisceremur Dei.
Sinit igitur Ecclesiam adfligi, et pati penuriam, ut discat non solum in
pane, sed etiam in verbo sibi vivendum esse, et ut augeantur in piis
fides, spes et expectatio auxilii divini, verbum enim est vita et salus
nostra. Et si in hac vita ab Adae filiis dici et credi potest, quod
vulgo dicitur: Quod differtur, non aufertur1�: Cur idem nos Christiani
non sentiamus et credamus?

Difficile quidem est et molestum hanc opem et consolationem retinere.
[Spr. 13, 12] Sicut inquit Salomon Proverb⌊iorum 13.: ‘Spes, quae
differtur, adfligit animam’, sed res tamen promissa consolatur et
sustentat animum. Itaque muniendus est et confirmandus diligenter
adversus indignationem carnis, quae in hac expectatione pugnat adversus
fidem et spiritum, sicut murmur illud carnis describitur in exemplis
duarum coniugum, Tobiae et [Tob. 2, 22] Hiob. Sic enim ait uxor Tobiae:
‘Manifeste vana facta est spes tua, et [Hiob 2, 9] Elemosinae tuae non
apparuerunt.’ Et uxor Iob: ‘Adhuc tu permanes in simplicitate tua?
benedic Deo et morere.’ Idem et amici obiiciebant: ubi nunc fides tua?
Si placeres Deo, non ita te adfligi sineret etc. Haec sunt ignita tela
Diaboli, quibus nos percellere conatur, ut desperemus et deficiamus a
Deo. Sed opponenda est consolatio toties repetita. Est dilatio, non est
perditio. Est mortificatio nostri, non est perditio nostri: sed
aedificatio. Benedictio differtur: sed expecta et persevera in fide.
[Ps. 115, 2] Neque cantes illud in Psalmo: ‘Ne dicant in gentibus: ubi
est Deus [Ps. 42, 6] eorum.’ Sed illud potius cogita: ‘Quare tristis
est anima mea, et quare conturbas me? Spera in Domino: quoniam adhuc
confitebor illi.’ Es wirt noch gut werden. Ibi enim pugnat contra se
ipsum David. ‘Anima mea, inquit: conturbas me’, quia non adest, quod
vis. Expecta saltem, et acquiesce, quia Deus adest et verbum suum.

�: Quare non idem nos faciamus? Et talibus exemplis etiam humanarum
rerum administratio plena est. Saepe enim Princeps aliquis promittit per
literas et sigilla se donaturum fundos, arcem, aut simile aliquid. Ibi
quoque non subito id donatur, sed expectanda est oportunitas,
expectandus est locus, persona, tempus. Quanto magis expectemus bona
promissa a Deo, qui non est vanus, nec mentiri 

[Seite 569]

potest, sed certo servat et praestat promissa. Sicut Iacob firmiter
credit promissioni ipsius, et tamen interim sustinet moram et dilationem
hanc. Scit se factum esse dominum Ecclesiae et totius orbis terrarum.
Quia ab Abrahae domo translata est benedictio in domum Iacob. Et tamen
pergit in exilium, et vivit apud eos, qui sunt Idolatrae.

Talibus exemplis nos quasi nube quadam sumus circundati. Tota enim
Ecclesia et quilibet Christianus. Quin Christus ipse, Dominus noster,
tolerat hanc voluntatem et gubernationem divinam, quae est tentare: sed
non damnare, differre: sed non auferre. Haec igitur Christianorum
doctrina propria est, quae pendet ex verbo, et certo statuit Deum
infallibiliter daturum, quae promisit. Sed hanc mirabilem gubernationem
Diabolus et caro non possunt ferre. Facilius possumus tolerare
dilationem promissae rei apud homines, quam apud Deum, quia obstat
peccatum originis, ne feramus in divinis rebus, quod in humanis non adeo
molestum est ferre.

An non igitur turpe est, quod habentes tam certas et firmas promissiones
de vita aeterna et benedictione: tamen dubitamus de voluntate Dei, aut
certe infirmiter credimus? Sum baptisatus, et habeo spem vitae aeternae:
Neque tamen possum tam firmiter credere, ac si princeps aliquis
promitteret praedium aliquod, et promissa literis et sigillis
confirmaret. Quo magis laudandum est robur illud et firmitudo fidei in
hoc nostro Patriarcha. Is enim suscepturus gubernationem domus, quam
habet ex institutione et benedictione divina, fugit et relinquit
adversarium et hostem Esau in regimine et possessione, qui fungitur et
fruitur omnibus his, quae ad Iacob pertinebant. Nihil movetur tamen
fides ipsius, ut vacillet aut deficiat, tametsi appareat, benedictionem
prorsus irritam et nihili esse. Quanquam non dubito, imo libenter sic
cogito, illos sanctissimos Patriarchas fuisse homines, habuisse carnem
et sanguinem, perinde ac nos habemus. Si enim Petrus, Paulus et alii
Apostoli habuerunt carnem et sanguinem: ergo et illi humani aliquid
passi sunt. Caro enim et sanguis luctatur contra spiritum.

Non est igitur dubium, quin Iacob senserit interdum dubitationem, et
tentatus sit, utrum esset benedictio irrita an rata. Caro enim eius fuit
vera caro: et Diabolus fuit ei hostis. Non igitur externam tantum
tentationem sensit, cum cogeretur ire in exilium, et pelleretur domo et
possessione propria, sed accessit etiam interna tentatio longe gravior
et sublimior, cum veniret ei in mentem: Quid, si mater te fefellit?
Vides enim fratrem manere in possessione, et potiri benedictione. Quid,
si Deus mutavit sententiam? Esau enim habet rem ipsam. Ego nihil praeter
nuda verba habeo. Ac propter geminam istam tentationem consolabitur eum
postea Deus novo verbo.

Discenda igitur est pacientia ex patrum exemplis, qui tentati sunt per
omnia: non tamen sine peccato, quo solus Christus caruit. Certe 

[Seite 570]

Iacob non fuit tentatus sine peccato. Non fuit Christus ipse, nec habuit
carnem carentem peccato. Et tentatus est nobis in exemplum, ut discamus,
quid sit fides, quid vita Christiana. Talis enim est, quae habet
promissionem certam, quae non solum differtur, sed in contrarium
ponitur. Iacob debet esse Rex et Sacerdos dispensatione divina, sed
longe diversum fit ab eo, quod promissum est. Ibi cogitavit: Nihil fiet
unquam, non respondebit eventus promissioni. Sed fides luctata est
adversus carnem. Tu caro et Sathan mentiris, quia Deus dixit et
promisit, is non mentietur, sive fiat contrarium, sive ego interim
moriar. Sic fides dixit, et ex tenebris iussit splendescere lumen.
Proinde non est ridicula aliqua et frigida qualitas, stertens et ociosa
in corde. Sed agitatur et vexatur horribilibus tentationibus de
nihilitudine et vanitate promissionem divinarum. Ego enim credo in
Christum, quem non video, sed habeo eius Baptismum, Sacramentum altaris,
consolationem per verbum et absolutionem. Atqui nihil video eorum, quae
promittit: Imo sentio contrarium in carne? Ibi ergo luctandum est et
pugnandum adversus diffidentiam et dubitationem.

Sed fides informis nihil valet, nec potest sustinere et ferre illos
impetus. Vera autem et vivax fides quae vincit dubitationem, revera est
vivacissima qualitas. Si tamen ita appellanda est: et est irrequietum
bonum in corde nostro, quod Diabolus singulis momentis impetit et
oppugnat. Sicut in primis in agone mortis discitur et sentitur, utrum
sit fides informis: an vera et viva fides. Christianus enim subit
mortem, ingreditur sepulchrum, absumitur a vermibus, breviter in nihilum
redigitur, quod sane contrarium est omnibus promissionibus divinis. Quid
igitur faciat? Ibi nimirum experitur fidem non esse nudam qualitatem,
siquidem terrores mortis vincit, et dicit: Tametsi non mortem tantum,
sed et mille Diabolos et infernum ipsum cervici impositum sustineres:
tamen non faciam Deum mendacem. Sic enim adfecti sunt animi piorum in
eiusmodi agone. Etsi effunderet infernus omnes flammas, et evomeret in
me, quicquid est mali: tamen maneo in fide illa. Credo in Iesum
Christum, filium eius unicum: Domine Deus, serva me per Christum, ne
oriatur blasphemia illa: Tu mentiris. Contrarium quidem sentio, sed
verbum tuum habeo, quod non fallit, imo est mihi omnia in omnibus.

Ad hunc modum scriptura sancta commendat Patres, et proponit exempla
fidei ipsorum luculenta. Neque est ulla alia doctrina in mundo praeter
scripturam sanctam, quae docet solam fidem esse victricem mundi: quae
fides est, habere verbum in corde et non dubitare de verbo. Atque
interim pati simpliciter contraria, non frangi, non fatigari usque in
finem, hoc est, donec veniat promissio. Hiob ad uxoris exprobrationem
duravit [Hiob 2, 10] fortiter. Respondet enim: ‘Quasi una de stultis
locuta es. Si bona suscepimus de manu Dei, mala quare non
sustineamus?’ Si habuimus vitam, si comedimus et bibimus hactenus Deo
alente et sustentante, cur non 

[Seite 571]

etiam adversi aliquid feramus? Tobiae uxor etiam cecidit. Sed David
manet firmus et constans toto decennio, cum esset quidem Rex sine
corona, sine terra, sine populo: Imo a Saulitis esset hostis declaratus
et [2. Sam. 15, 25.26] seditiosus. Postea cum Absolon regno eum eiicit,
tantum dicit: ‘Si placuero, reducet me. Si autem dixerit mihi, non
places: praesto sum, faciat mihi, quod bonum est coram se.’ Id nimirum
est firmiter retinere [5. Mose 8, 3] promissionem: ‘Non in solo pane
vivit homo’ etc. Haec de fide et promissionibus, quae et hoc loco et
saepe alias repetenda et diligenter inculcanda sunt, quia caro semper
reluctatur.

Porro quaestio hic nascitur: Quare sanctissimi parentes Isaac et Rebecca
mittunt filium ad Idolatras. Quia audiemus infra Laban habuisse
argenteos deos etc. Coniiciunt igitur filium in apertum periculum, et
videntur sic tentare Deum. Quando enim certum et manifestum periculum
adeo, tunc recte iudicor tentare Deum.

Quomodo igitur stat fides cum illa tentatione, qua involvunt filium
periculo idolatriae et aliorum pessimorum exemplorum? Siquidem Laban non
solum coluit deos argenteos, sed etiam fuit avarus, sordidus et plenus
viciis, sicut infra apparebit. Potuit igitur Iacob ex eius conversatione
corrumpi, et multis viciis contaminari contra fidem et bonos mores?
Respondeo: Quo iret? Ducenda erat uxor, paranda gubernatio Ecclesiae et
domus. Erant autem Cananeae foeminae prorsus idolatrae, sine omni verbo.
Illic vero in domo Nahor reliqua fuit aliqua cognitio pietatis: Quia
linea sive series patrum a Noah usque ad Abraham, in qua numeratur
Nahor, frater Abrahae, habuit verbum. Quanquam enim in Abrahae domum est
translata Ecclesia, mansit tamen etiam in familia Nahor verbum et verae
pietatis studium. Patriarchae Loth scriptura nullam amplius mentionem
facit. Nahor vero habuit familiam sive posteritatem, in qua natus fuit
Hiob, qui fuit de terra UZ: Quidam de Edom descendisse eum contendunt.
Sed Hieronymus et alii deducunt eius originem a Nahor, fratre Abrahae.
Est ergo Hiob patruelis ipsius Isaac, quia est ex familia Nahor
oriundus. Dicunt et Bileam ex eadem familia natum esse, qui fuit primum
sanctus vir et pius sacerdos: sed postea corruptus et subversus
largitionibus regis Moabitarum lapsus est. Et volunt eum, qui in Hiob
dicitur Elihu esse Balaam, sed illa relinquimus tanquam incerta.
Consentaneum tamen est, quod illa linea Patriarcharum servaverit
cognitionem Dei etiam extra Ecclesiam Abrahae, et manserit in puriore et
vera religione. Hoc primum responderi ad illam quaestionem potest.

Deinde etiamsi retinetur sanae doctrinae professio: tamen semper sunt
admixti hypocritae, et coguntur vere pii ferre in suis coetibus eos, qui
colunt Mammona, aut aliis viciis dediti sunt, et tamen consentiunt de
doctrina et usu Sacramentorum. Sunt Christiani nomine, quia non pugnant
contra doctrinam, nec persequuntur, sed habent suam carnalem sapientiam,


[Seite 572]

et sunt plerunque animalia ventris. Quod si illi omnes cavendi, et
tantum cum piis habitandum esset, ubi nulli essent hypocritae, tum ex
hoc mundo exire nos, ut inquit Paulus, oporteret. Ecclesia non potest
prohibere, ne sint in suo coetu hypocritae, hoc est, falsi fratres, modo
non impugnent doctrinam, non damnent nos, quales Babilonii tempore
Abrahae erant: modo sinant nos cum ipsis vivere, sinant nos docere
veritatem. Sint sane Mammonistae et propriarum opinionum: maneant modo
quieti, et servent fidem et pacem publicam. Si veri hostes sunt,
erumpent, ut aut ferre nos amplius nolint, aut nos cum ipsis habitare
non possimus. Illos vero hypocritas cavere non possumus. Et est aliqua
spes, quod possint emendari. Qui avarus est, aut aliis vitiis deditus,
et sentit suum peccatum, non defendit, de eo sperabimus, quod possit
corrigi. Est quaedam stultitia vel infirmitas huius vitae et naturae
humanae. Neque nos per omnia possumus esse perfecti, quia secundum
carnem non facimus ea, quae vult spiritus. Ac propterea oramus:
‘Dimitte nobis debita nostra.’ Non defendimus peccata. Non serimus
errores et pravas opiniones pro vera doctrina. Caeterum quilibet
Christianus vexatur a Diabolo et carne, et agnoscit maliciam et
corruptionem naturae. Sicut de se queritur Paulus Romanorum [Röm. 7,
19] 7.: ‘Quod nolo, malum, hoc ago.’

� Homines enim sumus, homines cogimur ferre, qui si etiam peccant,
tamen admittunt admonitionem et correctionem. Ergo non est tentare Deum
conversari cum talibus, qualis Laban fuit, cum quo habitavit Iacob. Haud
dubie enim multi ex hac domo Nahor salvati sunt, qui inter caeteras
gentes tanquam lux quaedam fuerunt docendo et propagando veram
cognitionem Dei. Sicut Hiob fuit egregius vir, item amici Hiob. Et
Bileam fuit excellentissimus Propheta, principio vere pius, et habuit
singularia dona spiritus: vere et recte populo Israel initio benedixit.
Postea Diabolus subvertit eum, sic enim potest fieri, ut doctrina pura
et sincera maneat, etiam illis subversis, qui primum erant sinceri.

Civiliter ergo non possumus vitare consortium etiam manifeste impiorum.
Ecclesia non potuit vitare Romanorum Tyrannidem. Abraham non potuit
cavere Ur. Verum quando novi aliquem avarum et aperte aliis iniuriam
inferentem, hoc faciendum est, ut ne admittatur ad Ecclesiam et 

[Seite 573]

ad communionem: inde potest et debet excludi. Sic igitur potest
responderi ad quaestionem, cur miserint Isaac et Rebecca filium in
Haran, videlicet: quia adhuc in doctrina consentiebant, ex parte,
tametsi sua vicia quoque haberent. Et fuit perpetua et constans
necessitudo inter Nahor et Abraham eorumque posteritatem. Fuerunt eo
tempore quasi luminaria illius saeculi, apud quos fuit promissio et
verbum, et non apud Chaldaeos. Ubi autem est ministerium verbi, ibi est
Ecclesia. Et econtra, ubi est vera Ecclesia: ibi est verbum.

ὕστερον πρότερον, Prius enim aufugit Iacob, quam
resisteret Esau eum aufugisse.

Postremo accesserunt ad hanc ingentem animi perturbationem Diaboli
ignita tela, quibus instigavit eum, ut cogitaret: En, quid feci? rapui
benedictionem fratris, turbavi domum, irritavi fratrem et totam eius
familiam et affinitatem. Hac tentatione haud dubie Iacob non caruit: et
quanquam eas vicit, tamen valde excruciarunt et anxerunt animum ipsius.
In hac igitur tanta moestitia, turbatione, curis et lachrymis perrexit
sanctus Patriarcha. Singulae enim circumstantiae tales sunt, ut non
immerito lachrymas ipsi excusserint.

[Seite 574]

Haran civitas est, in quam Thare, pater Abrahae, fugit ex UR
Chaldaeorum, et habitavit ibi. Atque inde vocatus est Abraham in terram
Canaan. Nahor autem, frater Abrahae, et posteri eius manserunt illic.
Hieronymus dicit vocatum esse Charran, et sita est in Mesopotamia inter
Tigrim et Euphraten, quo loco populus Romanus ingentem cladem accepit
duce Crasso adversus Parthos, qui aquilas et signa Romanis rapuerunt, et
crassum ipsum miserabiliter trucidarunt.

(‘VENIT AD LOCUM’) etc. Moses in Hebraeo singulari verbo usus est
(PAGA) quod non potest reddi Germanice. Idem enim sonat, quod dicimus,
er traffe eben an, vel occurrit ei locus, Begegnet. Significat [1. Mose
23, 8 ff.] etiam verbum id intercedere, ut supra 23. apud Ephron:
‘intercedite pro me, ut vendat mihi agrum.’ Non igitur significat
proprie venire, sed occurrit ei locus, incidit in illum locum. Inde
refertur ad intercessionem: propterea quod is, qui intercedit, occurrit
ei, qui placandus est, Germanice dicimus: Er kam on gefer an den ort.
Casu in locum illum veniebat. Perinde igitur est, ac si diceret Moses:
Iacob tristis et perturbatus, non cogitaverat illo loco quiescere, sed
ita accidit praeter opinionem. Multo minus cogitavit visurum se ibi
apparitionem ea nocte, sed in fuga voluit aut progredi ulterius, aut
citra illum locum consistere. Non destinaverat eo loco pernoctare, es
gerieth also, Nihil minus cogitans, quam se ibi pernoctaturum, et
visurum apparitionem istam, sed quia Sol eum praeoccupat suo occasu,
cogitur ibi manere.

Significat igitur Moses fuisse Iacob perturbatum et solicitum de suo
periculo, de parentum, quos deseruerat, statu et incolumitate, atque in
illa moestitia festinasse, ut cito in locum optatum perveniret, et tamen
ibi constitisse propter noctem ingruentem. Qui autem fessi sunt
tristitia, fuga, solicitudine, defatigatione corporis, facile sopiuntur,
et suaviter obdormiunt. Sicut discipulos in horto invenit Christus
dormientes prae tristitia. Alii interdum prae moerore somnum oculis
capere non possunt. Sed Patriarcha noster curis et ex itinere lassus
obdormit.

At qualis lectus? quod cubile aut stratum? Humi recumbit, et capiti
cervical supponit saxum, quod eo loco invenit. Non videtur ausus se
credere ulli civitati aut pago, quia habuit suspectos omnes homines.
Ideo pernoctat in agris, loco deserto et caliginoso post solis occasum.
Non habuit foenum aut stramen, quod substerneret, sicut et discipuli in
horto nec plumas, nec pulvinaria habebant. Sed ut quilibet in terram
procubuerat, ita aut recumbens, aut sedens quiescebat, et somnum
capiebat non minus dulcem gt gratum, ac si habuisset plumas aut foenum
substratum. Ita prorsus Patriarcha Iacob quiescit in solitudine ista,
constitutus in summo periculo et dolore propter fugam et avulsionem a
dulcissimis 

[Seite 575]

parentibus. Sunt enim maximae et gravissimae tentationes, quarum
gravitate adflictus et oppressus animus opus habet quiete, ut respiret
paululum, et mitigetur dolor.

(MERAESAH) significat hoc, quod capiti supponitur, et vox est a capite
dicta. Iudaei dicunt, sicut Lyra recitat: Iacob supposuisse capiti tres
lapides, qui, cum evigilasset, conjuncti fuerint in unum. Nam hic
lapides dicit plurali numero, postea autem lapidem dicit in singulari.
Utrum hoc ex patribus habeant Iudaei, an non, nescio. Satis pulchra
cogitatio esset, si esset orta ex patribus. Videretur enim voluisse
relinquere indicia futurae fidei in Christum. Somnium autem Iacob, quod
sequitur, prorsus non intelligunt Iudaei.

[28, 12 –14a] Et habuit somnium: et ecce, Scala erat posita in terra,
cuius culmen pertingebat usque ad coelum: et ecce Angeli Dei ascendebant
et descendebant per eam, et dominus innitebatur Scalae, dixitque: Ego,
Dominus Deus Abraham, patris tui, et Deus Isaac: terram, super quam tu
dormis, tibi dabo et semini tuo. Eritque semen tuum sicut pulvis terrae.

⌊nis 17: ‘Sanctifica eos in veritate: Sermo tuus est veritas.’ In
illa sanctitate nos gloriamur, qui vocati sumus per verbum, et est extra
nos, non est opus nostrum. Non est formalis iustitia. Sed coelestis
sanctitas, communicata nobis per verbum, et quidem vocale. Illam ergo
iustitiam praedicamus, et opponimus omnibus iusticiis, sanctitatibus
Papae et omnium hypocritarum, quia est sanctitas impolluta. Ego habeo
verbum: ego sum sanctus, iustus et purus, absque omni crimine et
accusatione: [Joh. 15, 3] in quantum habeo verbum. Sicut Christus ipse
inquit: ‘Vos mundi estis propter sermonem, quem locutus sum vobis.’

Sed hanc sanctitatem ignorat Papa, et contemnunt omnes iustitiarii, et
haerent in justitia legali. Non ascendunt ad coelestem sanctitatem, qua
coram DEO grati sumus propter suum verbum. Ideo legendae sanctorum
Patriarcharum inprimis hac parte observandae sunt, quando Deus loquitur 

[Seite 576]

cum eis. Nam ex verbo cognoscis, quam magni sint Sancti. Si etiam nullum
unquam miraculum ederent: quanquam id est impossibile. Sed antequam caro
aliquid facit, sumus sancti per verbum. Sic igitur concludo, verbum non
est opus meum: ergo, quando glorior in meo opere, amitto verbum.
Econtra: si glorior in verbo, perit opus meum.

Hoc nemo potest persuadere Papistis, qui perpetuo vetus illud
obganniunt: Ratio deprecatur ad optima etc. Sed nos meminerimus duplicem
esse sanctitatem. Una est verbum, quod est ipsa sanctitas. Habentibus
autem verbum imputatur ista sanctitas. Et persona simpliciter reputatur
sancta, non propter nos aut opera nostra. Sed propter verbum. Atque ita
constituitur tota persona iusta. Quamobrem Ecclesia vocatur sancta, et
nos vocamur sancti, quia habemus sanctitatem irrepraehensibilem, non ex
nobis: sed ex coelo. Et haec sanctitas non est contemnenda, nec pudeat
nos appellari sanctos. Nisi enim gloriamur de hac sanctitate, facimus
iniuriam vero Deo, qui nos sanctificat suo verbo. Sed sum peccator,
inquies. Scio te esse peccatorem, et si non esses, non vellem te
sanctificare, non opus haberes verbo. Ideo autem, quia peccator es:
sanctifico te.

Altera sanctitas est operum. Charitas gratum faciens. Ibi non solum Deus
loquitur, sed studeo ego sequi loquentem Deum. Quia autem haeret in
nobis infirmitas: ideo non est pura iustitia. Sed regnat (pater noster)
et orandum est: Sanctificetur nomen tuum. Id ad nostram et operum
sanctitatem pertinet, quae est formalis, et pertinet in sanctitatem
decalogi et Pater noster sed prior in Symbolum, in Credo referenda est,
quia per decem praecepta non appraehendo promissionem verbi. Nec per
Pater noster, sed meam charitatem et opera mea illis amplector, per
fidem autem appraehendo verbum, id est, ipsam puritatem.

Haec non satis possunt dici et inculcari, et est tamen facilis
distinctio praecepti et promissionis. Aliud est verbum, quod absque
charitate et iustitia mea iustificat credentem. Aliud est, quando
praecepta Dei appraehendo, ut non furtum faciam, non committam
adulterium etc. Sed Papistae ita tenebris suis submersi sunt et obruti,
ut audientes doctrinam hanc non audiant: neque nos ipsi satis firmiter
retinemus. Discite igitur vos ex lectione harum historiarum: quod nos
inter legendum semper soliti sumus haerere in hoc loco, quando Deus
loquitur cum patriarchis, quia ibi legenda est optima et praeciosissima.

�: quia circuit Sathan tanquam Leo 

[Seite 577]

rugiens, et quaerit, qua parte sepem facillime transcendere, quibus
machinis inclinatum currum possit evertere: Wo dere zaun am nidrigsten
ist, da steigt er hinueber1�, und wenn der wagen wanckt, so stoesset
er in gar umb.2� Sic adflictis et tentatis addit et accumulat
tentationem, ut praecipitet eos in desperationem, in blasphemiam aut
impacientiam.

⌊mi 125. Item: ‘loquetur ad servos suos pacem’: Si enim nimis diu
abesset, nemo posset sustinere et perseverare in istis tentationibus et
furiis. Magna igitur haec consolatio est in tristissima et ingenti
perturbatione, qua magis sopitum esse Iacob apparet, quam defatigatione
corporis. Accessit enim ad fugam et exilium Diabolus, perterrefaciens
eum intus in corde.

Somnium vero Iacob hoc est. Scala statuta est super terram, quae
summitate coelum attingit, et super ea Angeli ascendunt et descendunt.
Et ipse Dominus supra Scalae incumbit, et loquitur illam promissionem
huic tertio Patriarchae. Non per hominem loquitur, sed per se ipsum, id
quod in historiis patrum diligenter observandum diximus.

SCALA autem est pictura sive imago quaedam, necessario aliquid
significans. Quia Angeli sunt spiritus et ignis, iuxta illud Psalmi 103.
[Ps. 104, 4] ‘Qui facis Angelos tuos spiritus, et ministros tuos ignem
urentem’: Ideo non opus habent Scala, in qua ascendant, vel
descendant, multo minus Deus ipse, ut incumbat Scalae, cum loquendum est
ad Iacob haeredem promissionis. Varie autem expositae sunt imagines sive
picturae huius Scalae, quas omnes colligere et recitare non est operae
precium.

Lyra dicit per gradus significari Patriarchas, qui initio Euangelii
Matthaei in genealogia Christi recensentur. Vtrunque enim latus
significat Christum tam ex peccatoribus, quam ex iustis descendere.
Angelos dicit 

[Seite 578]

significare revelationem incarnationis Christi per Patres, Prophetas et
Apostolos. Ascensum interpraetatur sanctorum devotionem, quando orant.
Haec non est impia cogitatio, sed non videtur esse primaria expositio
aut allegoria.

Glossa ordinaria interpraetatur Angelos ascendentes beatos in coelo
ministrantes Deo. Deinde descendentes: ut ministrent hominibus. Sicut
[Hebr. 1, 14] scriptum est Hebre⌊orum: ‘Nonne omnes sunt
administratorii spiritus: in ministerium missi propter eos, qui
haereditatem capient salutis’? Et [Dan. 7, 10] Daniel⌊is 7:
‘Millia millium ministrabant ei, et decies millies centena millia
assistebant ei’.

Gregorius vocat Angelos praedicatores, qui ascendentes contemplentur de
Christo. Postea descendentes ad Ecclesiam serviant membris Ecclesiae.
Sed quis omnes speculationes enumeret: Sunt quidem piae, sed non in
tempore aut loco dictae, ut multa sunt in patribus. Verum est, quod
concionator primum ascendere debet per orationem, ut accipiat a Deo
verbum et doctrinam, debet item studere, discere, legere, meditari.
Postea debet descendere et docere alios. Haec gemina officia sunt
sacerdotum, converti ad Deum oratione: ad populum autem doctrina. Sed
haec in suo gradu et loco relinquantur.

Quia vero huius scalae mentio fit in Euangelio Ioannis capite 1., illum
potius textum inspiciamus. Ibi enim videtur Dominus ipse interpraetari
hanc picturam: Quando Philippus adducit Nathanael ad Christum, [Joh. 1,
47] inquit: ‘Ecce verus Israelita.’ Ibi, ut Augustinus ait, revocat
nos ad memoriam istius Scalae Iacob, qui etiam Israel appellatur.
Christus sic [Joh. 1, 50] ait: ‘Quia dixi tibi: vidi te sub ficu,
credis: maiora his videbis.’ Et [Joh. 1, 51] addit: ‘Amen, amen dico
vobis, videbitis coelum apertum, et Angelos Dei ascendentes et
descendentes supra filium hominis.’ Huic expositioni salvatoris nostri
oportet nos credere et acquiescere: Quia melius intelligit, quam omnes
alii interpraetes, qui tamen in hoc omnes recte consentiunt, quod hoc
somnium significaverit infinitum illud, ineffabile et admirandum
misterium incarnationis Christi, qui descensurus erat de Patriarcha
Iacob. Sicut dicit Deus: In semine tuo etc. Revelavit igitur ipsi Iacob,
fore eum patrem Christi: filium hominis nasciturum esse de semine
ipsius. Hoc Deus non frustra locutus est. Imo pinxit illam Scalae
imaginem ad Iacob confortandum et consolandum in fide futurae
benedictionis. Sicut supra Abrahamo et Isaac eandem promissionem dedit,
ut docerent et propagarent eam ad posteros, tanquam certam et
infallibilem, et expectarent salvatorem de sua carne. Ita miserum et
adflictum Iacob in peregrina terra tanquam truncum inutilem confirmat
Deus: et transfert omnes benedictiones in ipsum, hac nova pictura, ut
certum faciat eum esse hunc Patriarcham, ex quo venturum sit semen
promissum Adae.

Ergo oportet nos accipere Angelos in propria significatione, ut Christus
vocat Ioannis 1. Angelos Dei, id est, beatos. Illi ascendunt et 

[Seite 579]

descendunt in Christo, vel super Christum. SCALA significat ascensum et
descensum, qui fiunt per Scalam, per gradus. Si removeas Scalam, nihil
aliud significat: quam ascensum et descensum. Angeli autem non utuntur
materiali Scala, nec imaginaria, sed tamen est ascensus et descensus, id
est, angelica quaedam Scala. Haec primaria significatio est, sicut
Christus ipse sine Scala exprimit descensum et ascensum angelorum super
filium hominis.

Sed quis est iste ascensus et descensus? Respondeo: Hoc ipsum mysterium:
quod in una illa et eadem persona et verus DEUS et Homo. Unitas igitur
personae implet hoc mysterium. Et nos credentes implemus verbum Christi:
‘videbitis Angelos ascendentes et descendentes’, quia credimus in
unum Dominum, filium eius unigenitum, natum ex Maria virgine, verum Deum
et hominem. Hoc tantum mysterium est, tam grande, tam ineffabile, ut
Angeli ipsi non satis mirari, nedum compraehendere queant. [1. Petri 1,
12] Sed ut 1. Pet⌊ri 1. dicitur: ‘in quae desiderant in aeternum
usque prospicere.’ Quia Angeli non possunt satis laetari et admirari
illam ineffabilem coniunctionem, et unitatem diversissimarum naturarum,
quam non attingunt, neque ascendendo, neque descendendo. Si sursum
oculos erigunt, vident incompraehensibilem Dei maiestatem supra se: Si
infra respiciunt, vident Deum et divinam maiestatem subiectam daemonibus
et omni creaturae.

Ista sunt admiranda, videre hominem et infimam creaturam, humiliatam
infra omnes: et eandem sedentem ad dexteram patris, elatum supra omnes
Angelos, videre eum in sinu patris et mox subiectum Diabolo. [Ps. 8, 6]
Sicut Psalmo 8. dicitur: ‘Minuisti eum paulo minus ab Angelis.’
Item: [Eph. 4, 9] ‘delapsus ad inferiores partes terrae’
Ephes⌊iorum 4. Haec est mirabilis ascensio et descensio Angelorum:
Videre in eadem et una persona summa et infima coniunctissima: Summum
Deum iacentem in praesepi. Ideo ibi adorant Angeli, laetantur, canunt:
‘Gloria in excelsis Deo.’ Et contra cum [Luk. 2, 14] humilitatem
humanae naturae considerant, descendunt, et canunt: ‘Et in terra
pax.’

Nos quoque cum in altera vita idem videbimus, longe aliter sentiemus et
loquemur, quam nunc, quia iam talia sunt, quae nec Angeli
compraehendunt, nec possunt satiari, imo semper desiderant prospicere in
illam ineffabilem bonitatem, sapientiam, clementiam, misericordiam
effusam in nos. Quando, quae summa persona est, tremenda supra omnes
creaturas in maiestate, ea fit infima et contemptissima. Hoc mirabile
spectaculum cernemus in illa vita, eritque perpetuum gaudium beatorum.
Sicut est angelorum unicum desiderium et laetitia, quia vident Dominum
omnium, qui idem et nihili, id est, infimus est.

Nos carnales et rudes non intelligimus, nec aestimamus magnitudinem
harum rerum, vix lactis potum, non solidum cibum gustavimus de illa
ineffabili coniunctione et consortio divinae et humanae naturae, quae
est talis, ut non solum humanitas sit assumpta: sed talis humanitas
morti, 

[Seite 580]

inferno obnoxia facta et subiecta: et tamen in ea humiliatione
devoraverit Diabolum, infernum et omnia in semetipso. Haec est communio
idiomatum. DEUS, qui creavit omnia, et est supra omnia, est summus et
infimus, ut oporteat nos dicere: Ille homo, qui flagris caesus, qui sub
morte, sub ira Dei, sub peccato et omni genere malorum, denique sub
inferno est infimus, est summus Deus. Quare? quia eadem est persona.
Duplex quidem est natura, sed persona non est divisa. Utrunque igitur
verum est, summa divinitas est infima creatura, serva facta omnium
hominum, imo ipsi Diabolo subiecta. Et econtra infima creatura,
humanitas vel homo sedet ad dexteram patris, summa facta, eb subiicit
sibi Angelos, non propter humanum naturam, sed mirabilem coniunctionem
et unionem, quae constituta est ex duabus naturis contrariis et
inconiungibilibus in una persona.

Hic est igitur articulus ille, quo offenditur totus mundus, ratio et
Sathan, sunt enim in eadem persona maxime contraria. Is, qui est summus,
ut Angeli non capiant, non modo compraehenditur, sed ita compraehensus,
ita finitus est, ut nihil magis sit finitum et conclusum: et econtra.
Sed non compraehenditur, nisi in verbo illo tanquam uberibus, in quibus
lac propositum et infusum est, quod fides appraehendit, nimirum: Credo
in filium Dei, Dominum nostrum, Iesum Christum, qui conceptus est de
spiritu sancto, natus ex Maria virgine (haec sunt ubera), passus sub
Pontio Pilato, crucifixus, mortuus et sepultus, descendit ad inferos,
tertia die resurrexit a mortuis, ascendit in coelum, sedens ad dexteram
Dei, patris omnipotentis, subiectis sibi omnibus angelis. Ibi est Deus
et Homo: summus et infimus, infinitus et finitus in una persona,
evacuans et implens omnia.

Hic nimirum est ascensus et descensus Angelorum Dei et beatorum, qui in
hoc intuentur, in hoc incumbunt, hoc praedicant, sicut videre est in die
nativitatis. Descendunt, quasi nullus Deus sursum in coelo sit. Veniunt
[Luk. 2, 10 f.] ad Bethlehem: ‘Ecce, annuncio vobis gaudium magnum:
Natus est vobis Dominus.’ Et Heb⌊raeorum 1. Cum introducit
primogenitum in mundum, [Hebr. 1, 6] dicit: ‘et adorent eum omnes
Angeli Dei’, nimirum iacentem iam in praesepi ad ubera matris adorant.
Imo in cruce, descendentem ad inferos, subiectum peccato, inferno,
portantem omnia peccata totius mundi adorant, et submittunt se perpetuo
huic infimo. Sic igitur ascendunt Angeli, et vident filium Dei ab
aeterno genitum. Et contra descendunt, cum vident eum in tempore ex
Maria natum. Et sive ascendentes, sive descendentes adorant.

Ad hunc modum Christus hanc scalam exponit. Et hanc iudico principalem
et propriam interpraetationem esse huius loci. Et haec est illa ingens
et inenarrabilis dignitas humani generis, quam nemo potest eloqui, quod
Deus hac miranda coniunctione copulavit sibi humanam naturam. Ambrosius
et inprimis Bernardus admodum delectantur hoc loco prae omnibus
dulcissimo, et opere isto incarnationis, et quidem recte et pie. 

[Seite 581]

Nam talis delectatio erit gaudium supra omne gaudium, et beatitudo
aeterna, cum illic vere intuebimur nostram carnem per omnia similem
nobis, et in summo pariter et infimo loco. Haec enim omnia fecit pro
nobis, descendit ad inferos, et ascendit ad coelos. Hoc conspectu Angeli
[Matth. 18, 10] perpetuo fruuntur in coelis, et hoc illud est, quod ait
Christus: ‘Angeli eorum vident faciem patris, qui in coelis est’,
assiduo intuentur divinitatem, et nunc descendunt de coelo, postquam
homo factus est, et intuentur Christum, admirantur opus incarnationis,
vident hominem factum, humiliatum, positum in gremio matris: et
crucifixum et abiectum hominem adorant, et agnoscunt filium Dei

Bernardus valde dilexit incarnationem Christi, item Bonaventura, quos
duos maxime laudo propter illum articulum, de quo tam libenter et
praeclare cogitant, et magna laetitia et pietate in se ipsis exercent.
Bernardus existimat, et satis pie imaginatur Diabolum lapsum esse
invidia illa, qua invidit hominibus tantam dignitatem, quod Deus futurus
esset homo. Vidisse enim Sathanam, cum esset bonus angelus in facie Dei,
futurum aliquando, ut divinitas descenderet, et appraehenderet hanc
miserabilem et mortalem carnem: et non angelos assumeret, illa
indignitate et invidia commotum fremuisse adversus Deum, ut coelo
eiiceretur. Hae sunt cogitationes Bernardi non inutiles: quia fluunt ex
admiratione immensi amoris et misericordiae divinae. Diabolus fuit
formosissimus Angelus et praestantissima creatura: Cum autem videret ita
praefinitum esse, ut Deus non assumeret angelicam, sed humanam naturam,
incensus est invidia, ira et indignatione contra Deum, quod se, qui
esset pulcherrimus spiritus, non vellet assumere, nec posset ipse
particeps fieri divinitatis et tantae maiestatis. Doluit illam miseram
massam carnis humanae sibi praeferendam esse, cum sibi melius
conveniret, quam huic peccatrici carni, obnoxiae morti et omnibus malis.
Et quod maxime mirandum est, irrepsit opinio haec in Alcoranum,
quocunque tandem authore aut occasione: videtur certe Diabolus ipse
suggessisse authori Alchorani, quod ideo Daemones facti essent ex
Angelis bonis, quia noluerint adorare Adam. Hoc suum peccatum non potuit
caelare Sathan: Ideo suo illi organo indidit ad invidiam movendam Deo.
Et veram causam lapsus depravavit, quasi Angeli sint coacti adorare
Adam, hoc est creaturam: ideo cum recusassent praecipitatos esse ex
coelo, et factos Angelos.

Haec fere congruunt cum imaginatione Bernardi, et suo ipsius indicio
prodit Diabolus, in quo peccaverit. Voluit esse similis Deo, cum videret
aliquando ita se submissurum DEUM, ut indueret hominem, putavit sibi
rectissime convenire hunc honorem. Sicut veteres illum locum Isaiae 14.
[Jes. 14, 13] intelligunt, et ad hunc lapsum et peccatum Diaboli
referunt: ‘qui dicebas in corde tuo, in coelum conscendam, super astra
Dei exaltabo solium meum.’ Vere enim tunc factus esset similis Deo, si
Deus assumpsisset 

[Seite 582]

ipsum in unitatem personae, sicut hominem assumpsit. Quia nunc assumpta
humanitas, facit hunc hominem filium Dei, quia est una persona. Hic homo
natus ex Maria virgine est ipse Deus, qui creavit coelum et terram.
Eadem gloria fuisset ornatus Angelus, si filius Dei esset inangelatus,
ut ita dicam, et suscepisset formosissimum illum spiritum, sic enim
dictum esset: Lucifer ille est verus Deus, creator coeli et terrae.

Hoc videtur ambiisse, inquit Bernardus. Sed cum repulsus esset, magno
odio, ira et invidia exarsit adversus Deum, quod sic honoraret humanam
naturam cum divina, et ipse cogeretur adorare humanam naturam in
divinitate. Hinc illud odium et furor Diaboli et mundi, quo insidiatur
et molitur exitium naturae nostrae, quibuscunque potest telis et
machinis, quia est summa immanitas odii adversus semen mulieris, filium
Dei: umb den ists zuthun. Estque antiquum et inveteratum odium,
conceptum in coelo et radicatum: ita ut in aeternum non queat extirpari.
Est igitur Scala admirabilis coniunctio divinitatis cum carne nostra.
Ubi ascendunt et descendunt Angeli: et non possunt satis admirari in
aeternum. Hic est historicus, simplex et literalis sensus.

Postea alia coniunctio est nostra et Christi, sicut Ioannes pulcherrime
[Joh. 14, 10] coniungit: ‘Ego in patre, et pater in me’, hoc prius
est: Posterius: ‘vos in me, et ego in vobis.’ Haec est allegorica
Scala. Allegoria autem debet alere fidem: non docere de rebus nostris,
aut operibus nostris. Nos ergo per fidem rapimur, et efficimur una caro
cum ipso, sicut inquit Christus [Joh. 17, 21] Ioan⌊nis 17.: ‘Ut
omnes unum sint, sicut tu, pater, in me et ego in te, ut et ipsi in
nobis unum sint.’ Ita in ipsum ascendimus, et rapimur per verbum et
spiritum sanctum, et ipsi adhaeremus per fidem unum existentes corpus
cum eo, et ipse nobiscum. Ipse caput: nos membra. Rursum ipse descendit
ad nos per verbum et Sacramenta docendo et exercendo nos in sui
cognitione. Prima igitur coniunctio est patris et filii in divinitate.
Altera divinitatis et humanitatis in Christo. Tertia Ecclesiae et
Christi.

Haec est vera sententia, quam odit Diabolus, et fortasse praevidit in
coelo. Ideo non cessat pugnare contra Scalam et hunc ascensum et
descensum, ut ab eo nos abstrahat. Id molitur per omnes sectas et
haereses, ut avocet homines a cognitione Christi, ab eius divinitate et
humanitate: utque distrahat totam Ecclesiam et membra a Christo. Voluit
igitur Deus huic sanctissimo viro obscure significare hoc grande
Sacramentum incarnationis filii Dei. Non tantum pro ipsius consolatione,
ut in tantis miseriis et ingenti tribulatione haberet respiraculum fidei
suae, sed ut esset prophetia in futurum pro omnibus posteris. Quia, quae
Moses scripsit de Patriarchis, non propter illos praecipue scripsit,
quibus neutiquam opus fuit his scriptis: et iam mortui sunt, et collecti
ad suos patres. Sed ut erudiantur et confirmentur Ecclesiae usque ad
finem mundi. Neque enim satis diligenter agitare et docere, nec ulla
meditatione assequi illam 

[Seite 583]

ingentem miserationem et dignitatem nostram possumus, qua dignatus est
pater coelestis mittere filium suum in carnem. Imo ne Angeli quidem
satiari possunt, ut dictum est, ascendendo et videndo in coelo filium
Dei, et rursum descendendo, ubi vident iacentem in praesepi, crucifixum,
mortuum, descendentem ad ima tartara. Iterum vero exaltatum ex inferis
sedentem ad dexteram patris.

⌊ossensium 2.: ‘In quo sunt omnes thesauri sapientiae et scientiae
absconditi. Et in ipso inhabitat omnis plenitudo divinitatis
corporaliter.’ Huic vero cognitioni et dignitati nostrae quod invidit
et adhuc irascitur Sathan, non est mirum. Est enim superbissimus
spiritus, qui non potest in illam humilitatem respicere, ut boni Angeli,
sed perpetuo in coelum suspicit, et vult esse similis altissimo. Ideo
etiam tam horribiliter lapsus est.

Porro quae sunt in concione ista, supra saepe tractata sunt, et
confirmantur subinde in sequentibus. Primum est, quod Deus plurali
numero [Matth. 22, 32] appellatur, quia Elohim dicitur. Deinde quod Deus
non sit mortuorum, sed vivorum Deus. Isti tres Patriarchae: Abraham,
Isaac, Iacob etiam mortui vivunt: ergo et nos mortui vivemus, siquidem
habemus eundem Deum. Haec semper repetuntur et confirmantur.

Postremo terra Canaan tertio Patriarchae promittitur, cum tamen ne [Apg.
7, 5] passum quidem pedis tenuerint in ea. Acto⌊rum 7. Sed promissione
accipiebant et sperabant aliam terram. Et intelligebant Deum loquentum
Abrahae et aliis patribus sub istis promissionibus corporalibus
promittere etiam mortuis: qui non solum hanc terram habituri erant, sed
etiam futuram patriam in fide. De semine dicit: erit quasi populus
terrae. Supra ad Isaac stellis coeli comparavit, Item arenae maris, hic
pulverem terrae nominat, de quibus supra etc.

[28, 14b. 15] Et tu dispergeris usque ad mare occidentale et ad
orientem: ad septentrionem et meridiem. Et benedicentur in te et in
semine tuo cunctae tribus terrae. Et ecce, ego tecum sum, et custodiam
te, quocunque perrexeris, et reducam te in terram hanc: neque deseram
te, donec fecero, quae loquutus sum ad te.

Hic novum vocabulum ponitur: quod antea non est usurpatum in promissione
ista (Parazta) Infra 38. etiam utitur eo Moses, quando nascitur [1. Mose
38, 29] Parez, filius Iuda, et ait: Obstetrix: ‘quare (Parazta) rupta
est propter te maceria.’ Et 2. Regum 5. Cum profligasset David
Philistaeos, inquit: 

[Seite 584]

[2. Sam. 5, 20] ‘Divisit Deus inter me et hostes meos, et vocavit
nomen loci illius (Bahalperasim). [Ps. 17, 4] Inde Pariz latro,
grassator, Psalmo 17. Et inde orta est appellatio aviculae: Parix ein
Maisen: quia est crudelis avis. Mirabilis igitur significatio est huius
verbi divideris, erumpes, grassaberis in omnes quatuor partes orbis
terrarum. Hoc iam aliud est et plenius, quam quod supra dixit: ‘Dabo
tibi hanc terram.’ Neque tu solus grassaberis, sed tu et semen tuum
grassabimini et irrumpetis, vel erumpetis ex isto angulo in omnes
quatuor partes terrae. Contrario autem modo eas enumerat. Primum nominat
occidentem, hoc enim significat mare, deinde orientem, postremo loco
meridiem. Ibi significatur non solum possessio terrae Chanaan et futurae
benedictionis ex promissione, sed quod Iacob regnaturus sit in quatuor
partibus mundi, et hoc exponet postea.

Inserit autem insigne membrum: ‘Benedicentur in te omnes familiae
terrae.’ Non solum possidebis terram, in qua dormis. Sed erumpes ita,
ut sine ulla resistentia procedat, et per vim dispergatur semen
benedictum in totum orbem terrarum. Sic valde familiariter loquitur Deus
cum Iacob, quasi diceret: Serpens conabitur sese opponere, et resistere
huic benedictioni. Et non unam tantum partem oppugnabit in terra Canaan,
quae occupabit regnum et benedictionem corporalem. Sed etiam huic parti
adversabitur, quae dilatabitur per orbem terrarum in omnes quatuor
partes. Ibi summis viribus impugnabit spiritualem benedictionem. Non
cessabit: quia non est finis inimicitiae illius, de qua supra in prima
promissione dictum est. At vero miserrima illa turba, quae habet
benedictionem spiritualem, est infirma et adflicta, ‘est exiguus et
pusillus grex’, ut inquit [Luk. 12, 32] Christus Luce 12, abiectus,
contemptus, non dignus, qui censeatur pro Ecclesia. Imo pro aliquo
populo, multo minus pro Dei populo. Quid illa exigua turba? Cogitabit
Diabolus. Ego devorabo eos in ictu oculi. Sed sine modo rapiat, laceret,
persequatur, resistat, impediat (dicit Dominus, et vicissim opponit
verbum grassandi). Ego contra grassabor: Ero pariz contra pariz.

Ad hunc modum consolatur Deus Iacob, et in eo universam Ecclesiam, ut
certus sit de posteritate. Quantumvis enim dominetur Esau, abjecto et
eiecto Iacob in exilium, et sit sane Rex et sacerdos interim. Adeo ut
videantur omnia desperationis plena, et nihil minus verisimile sit, quam
quod Iacob sit futurus haeres et gubernator in domo aut Ecclesia, tamen
parum id refert, esto fortis et perdura. Non solum enim haeres eris in
domo, et benedictio Abrahae et possessio huius terrae tibi attribuetur.
Sed et hoc adfirmo te fore Patriarcham totius orbis terrarum, et patrem
seminis benedicti, per quem omnes gentes benedicentur. Et tum quidem hoc
perficiam, quando ego grassabor contra grassatorem.

[Seite 585]

Significat igitur Deus se velle per fortitudinem Dei et spiritus sancti
adversus omnem sapientiam et potentiam principis mundi perrumpere. Idque
sic impletum esse scimus, et etiamnum impleri experimur. Horribili
furore semper grassatus est Diabolus contra populum Dei a tempore
Iudicum, Regum et Apostolorum usque in finem mundi: adeo ut nihil
atrocius et crudelius cogitari possit isto principe mundi, et Deo huius
saeculi. Sed ego vicissim ero Pariz, vicissim perrumpam et grassabor,
inquit Deus: ut sentiat in isto Pariz vim et potentiam insuperabilem.
Idque sua virtute efficit Deus, nulla nostra sapientia, nulla potentia.
Quidquid enim in nobis est, infirmum est et nihili, sed tamen in illa,
ut ita dicam, nullitate et [2. Kor. 12, 9] nihilitudine Deus ostendit
suam virtutem, iuxta illud: ‘Virtus mea in infirmitate tua
perficitur.’ Quando putabitis vos esse absorptos et perditos,
perrumpam ego et efficiam, ut surgatis et regnetis. Perinde ac Christus
cum esset mortuus et infirmissimus, erat fortissimus: quia in ista
infirmitate condemnavit mundum et principem mundi cum omni sua potentia
et sapientia.

Hoc igitur verbum diligenter notandum est. Et Moses haud dubie bene
intellexit, et plurimum eo delectatus est. Patriarchae item accurate
inspexerunt emphatica ista et illustria ac significantia verba.
Potuisset uti simpliciore, sicut antea simpliciter dixit:
‘dilataberis’. Sed maluit uti pleniore, militari et castrensi verbo.
Et divus Paulus huc respexit, cum [2. Kor. 10, 4] ait 2. Corin⌊thiorum
10: ‘Arma militiae nostrae non carnalia sunt, sed potentia Dei ad
destructionem monitionum etc. Et omnes ministri verbi, milites et duces
dicuntur. Et Deus ipse in Scriptura appellatur Deus exercituum, militum,
pugnatorum, Parizim. Et tamen sine vi carnis, sine virtute, sine
sapientia humana: Sed virtute spiritus sancti, in summa infirmitate,
humilitate, modestia.

Sed quis erit eventus huius pugnae? ‘Et benedicentur in te et in
semine tuo cunctae tribus terrae.’ Non erit carnalis aliqua Tyrannis.
Non sic grassabor, ut noceam, ut perdam homines, quod potentes in mundo
faciunt, qui Tyrannide grassantur per gladium et furorem: tantum ut alii
aliis dominentur, et crudelitatem in inferiores exerceant. Sed mea
grassatio, mea virtus, mea victoria debet esse salutaris, benedicta,
vivifica, benigna, misericors, quae non noceat aut malefaciat hominibus,
sed omnibus benedicat, omnes salvet et liberet a peccato, a morte et
Diabolo. Et per illam grassationem destruam Tyrannidem et grassationem
Diaboli, quae victoria toti orbi terrarum proderit per tuum semen. Sic
igitur declarat Deus istam eruptionem per haec verba: ‘In te
benedicentur’.

Supra autem dixit omnes gentes: hic familias dicit, quae vox minus late
patet, quam gentis appellatio, quia unaquaeque gens habet multas 

[Seite 586]

familias. Illa igitur benedictio propagabitur non tantum ad gentes in
genere, sed etiam ad familias inter gentes, in specie. Non quod omnes de
omni familia benedictionem accipiant: Sed aliqui de omnibus familiis eam
amplectentur. Itaque hoc loco benedictio clarior et expressior est, et
plenioribus et magis significantibus verbis expressa. Non ponitur hic
verbum in quarta coniugatione: benedicent sese, sed simpliciter
passivum: benedicentur. Illud, quo supra usus est, fortius est: Et
tamen, cum hic dicit: Benedicentur, satis expressit, quod erupturus
esset in quatuor partes mundi. Significat enim Benedicentur, idem, quod
praedicationem audient. Differunt autem audire praedicationem, et
credere ac recipere auditam. Sicut illud superius verbum non tantum
praedicationem auditam designat, sed etiam eos, qui recipiunt auditam.
Quemadmodum Psalm⌊o 34 dicitur: [Ps. 34, 3] ‘In Domino laudabitur
anima mea’, id est, Non solum laudor in Domino, sed transitive. Ego
anima laudata animor, vel anima mea audiens benedictionis praedicationem
gloriatur, admittit et accipit illam benedictionem.

Significat igitur benedictionem illam invulgandam esse, quae venit ex
ipso Iacob. Quia non potest praedicari Euangelium de salvatore Christo,
quin illud quoque addatur, quod natus sit ex Abraham, ex Iacob. Oportet
enim nos habere certam demonstrationem, quod fuerit verissimus filius
hominis, naturalis homo, et non spectrum, non phantasma, ut Manicheus
delirabat. Ideo habemus eius maiores, qui fuerunt veri homines. Nec
potest nominari sine his patribus, sine Abraham, Isaac, Iacob, Adam, ut
habeat certam progeniem, verum patrem, veram matrem, et certum sit esse
eum de semine humano. Non Angelos, non ullam aliam creaturam, sed
humanam naturam induisse. Ideo certus locus nativitatis Christi
definitus est patribus et Prophetis, certae personae nominatae sunt, ex
quibus debeat descendere: ut non possimus dubitare ipsum verissime esse
carnem et sanguinem nostrum, os ex ossibus nostris. Itaque cum ipse
praedicatur et laudatur, simul parentes nominantur, ex quibus carnem
assumpsit. Et nos quoque simul compraehendimur, propter quos factus est
semen Abrahae, Isaac, Iacob, non semen Angelorum. Ideo tam diligenter
hoc inculcat et toties repetit: In semine tuo, quasi diceret: Certo
scias, quod sis habiturus posteros. Iam es solitarius sine uxore, sine
liberis, es extorris: Sed postea habebis filios filiorum, et illum
filium, qui faciet filios Dei.

Magnifica igitur haec promissio est: non tantum vitae praesentis:
quamvis hanc quoque complectitur, sed etiam futurae. Quia, si debet
implere quatuor partes orbis, nequaquam debet esse mortuus, aut si
moritur, oportebit eum resuscitari. Est igitur ingens promissio et
ardua, atque maior omnino, quam Iacob potuerit compraehendere. Sicut nec
nos magnitudinem eius animis complecti possumus, quia cor humanum est
angustius, quam ut possit assequi et appraehendere. Et ego arbitror
Patriarcham Iacob, postquam experrectus est ex somno, cogitantem de 

[Seite 587]

hac promissione, ita perfusum esse gaudio et laetitia, ut extra sese
raptus sit totus attonitus et Extaticus.

Transferenda autem haec sunt ad nostrum usum, ut magnitudinem gratiae
Dei, quae per Euangelium nobis patefacta et donata est, agnoscamus.
Absolvimur enim per verbum, et dicitur nobis authoritate Christi:
Baptiso te, porrigo tibi corpus et sanguinem Christi, et animam tuam per
vim grassando rapio ex potestate Diaboli, libero te ex aeterna morte et
damnatione, ac constituo te filium Dei, et haeredem vitae aeternae. Haec
verba, quae Deus nobiscum loquitur, tam grandia, aeterna et infinita
sunt, ut non possimus capere, quia natura mea infirmior est, quam ut
possit sustinere. Et ea infirmitate retrahimur et impedimur, ut non
sentiamus tantum gaudii et laetitiae, quantum revera verba illa et
promissionis divinae adferunt. Si enim ita possem appraehendere, sicut
cupio et opto, nihil mirum esset, si prae gaudio subito extinguerer.
Cogita enim, quanta res sit, verbo hominis, impositione manuum
annunciari et conferri regnum Dei et victoriam adversus Diabolum,
peccatum, mortem, constitui in caetum Angelorum et in possessionem
coelestium atque aeternorum bonorum. Sed quotusquisque est, qui haec pro
eo, ac debet, credit? Multo minus vero compraehendimus, sed tantum
appraehendimus utcunque. Et tamen verissima sunt. Ac profecto in hac
fide moriendum est nobis: aut excidemus salute nostra, et ne unico
quidem momento contra Diabolum salvi et incolumes persistemus: quia
horribiliter furit, cum audit haec ita doceri, et persequitur eos, qui
praedicant, aut doctrinam audiunt et amplectuntur.

⌊thiorum .8. loquitur: [2. Kor. 9, 15] ‘Gratias ago Deo super
inenarrabili dono eius.’ Laboramus tamen et adnitimur, ut tandem
compraehendamus, sicut compraehensi sumus. Ac sane infirma, fide
quantum, possumus appraehensum tenemus: et illa consolatione nobis
acquiescendum est, quod iubet Deus infirmum in fide suscipi. Lex enim
membrorum in nobis repugnat, militat et captivat me, non permittit, ut
appraehendam firmius tot et tanta bona. DEUS enim promittit et donat
thesaurum inenarrabilem, remissionem peccatorum, vitam aeternam, gratiam
DEI, haereditatem coelestium bonorum, victoriam et potestatem
conculcandi Diabolum. Ego igitur miserrimus homuncio et vermis debeo
pugnare contra tot angelos, adversus principes et postetates, adversus
rectores tenebrarum. Et quidem sine gladio carnis, sini viribus, sine
sapientia, sine virtute? At quomodo? Crede in semen Abrahae, filium Dei.
Ista fides est victoria nostra, quae vincit mundum, et superat Diabolum,
et destruit portas inferorum: sed est adhuc tenuis appraehensio et
exigua 

[Seite 588]

scintilla fidei. Ideo in illa tenui appraehensione nondum apparet,
quanta res sit, quam credimus. Dominus det, ut in fide perduremus in
finem.

Haec itaque duplex promissio est de semine Iacob, in quo benedicendae
sint omnes gentes, id est de Christo, quam in promissionem temporalem
tanquam viliorem includit: Sicut puer panniculis involvitur, gemma auro
inseritur aut thesaurus preciosus vase testaceo continetur. Temporalis
benedictio satis magna et ampla est. Sed illa est maior de grassatione
in orbem terrarum. Repetit autem temporalem, et colligat fasciculum
promissione hac temporali de posteritate. Sic enim ait: (‘Et ecce ego
tecum sum’ etc.). Habes aeternam promissionem et temporalem de
posteritate. Iam hoc tertium addam: Ero in hac profectione et exilio
tecum, Quo ad tuam personam, et te ipsum etiam defendam, ut enim ista
impleantur, quae promisi, oportet te vivere et defendi. Insidiatur tibi
frater Esau: Diabolus te dormientem et vigilantem odit, sed volo tecum
ambulare, et ero tuus comes. O optandum et fortem comitem. Ego non solum
tecum vadam, ut te deducam: sed ero murus tuus, protector tuus, pugnabo
pro te, qui suum futurus filius tuus ex semine tuo, per quem omnes
familiae terrae benedicentur. Tecum ero, protegam et tuebor te.

Haec sane ingens consolatio est, quam tenet et credit Iacob: sed satis
infirma fide, sicut infra audiemus, cum exercebitur gravissimis
tentationibus, et plane contraria specie ab aliis, quae promisit Deus.
Cogetur enim pati et ferre iniurias et vexationes a Laban 20. annos. Num
hoc est custodire dies et noctes? Servavit tamen Deus promissionem, et
respondit tamen eventus: quanquam secundum carnem diversum fieri
videretur.

Est igitur insignis promissio, et, ut antea dixi, accurate consideranda,
quia haec pars paraecipue in Legendis patrum observanda est, ubi audiunt
Deum loquentem. Nostra enim vita consistit in sanctitate interna, quae
est verbum vel benedictio nobis applicata. Non consistit, sicut ex
adversariis etiam optimi contendunt, in nostris operibus. Quanquam non
negamus esse bene operandum, macerandum corpus, resistendum
concupiscentiis carnis. Et mundus sane capitur ista hypocrisi et
speciebus operum, ut verbum Dei ex oculis removeant. Non potest enim
humana stultitia distinguere inter verbum Dei et opus nostrum, quae
tamen facilis distinctio est et valde necessaria. Hypocritis autem
difficilis et impossibilis non intellectu, sed appraehensione.

Nostri adversarii clamitant opus esse aliqua formali iustitia operum.
Hoc admiratur mundus. Sed estne id satis? etiamsi sanctissimum virum
mihi praedices. Sunt sane magna et laudabilia opera sanctorum, et
fatemur necessariam esse dilectionem, abstinendum esse a concupiscentiis
malis, mortificandam esse carnem etc., sed ista non facitis, inquiunt:
Atqui si omnia haec faceremus, num ideo essemus iusti? Et quare tu ista
tantopere 

[Seite 589]

extollis et admiraris? Nimirum ut opprimas illam alteram sanctitatem
divinam. Concedimus sane iustitiam operum, sed ita, ut ea non
praeferatur priori. Et ut distinguatur inter preciosum et vile, inter
maius et minus, quae distinctio necessaria est cum in tota vita, tum
vero in hac doctrina. Imo bruta animantia intelligunt discrimen inter
pabula. Canis intelligit carnem meliorem esse pane. Sit igitur aliquid
sanctitas operum, et sit necessaria, sed nolumus super eam efferri et
praeferri sanctitatem verbi, id est promissionis, quod vivimus coram Deo
non formali et intrinseca sanctitate, sed verbi et fidei sanctitate.

Fiat igitur distinctio legitima: Aliam esse sanctitatem operis, aliam
verbi vel fidei. Haec est victrix Diaboli, et constituit me filium Dei,
quod non fit sanctitate carnis vel operum, etiam decalogi, in quo ne
compraehendimus quidem illam. Tantum enim initia quaedam habemus de ea.
Haec igitur sit prima et principalis praedicatio, quae non est
extenuanda. Sicut adversarii operum sanctitatem insidiose urgent, ut
obscurent sanctitatem verbi vel fidei. Laudamus Patriarcharum virtutes,
modestiam, pacientiam, humilitatem, castitatem, charitatem,
peregrinationes cum obedientia Dei susceptas, et alia officia pietatis
docemus et imitamur. Sed tamen hoc longe praeferamus, ubi Deus cum ipsis
loquitur: Audire verbum Dei promittentis et benedicentis longe aliud
est, quam audire praeceptum, quo iuberis aliquid facere aut pati.

Id satis perspicuum et manifestum est differre verbum promittentis et
praeceptum iubentis aliquid facere. Ergo et Legendae sanctorum et tota
vita distinguatur in haec duo: In verbum Dei, et opus nostrum. Illud Dei
solius est, hoc nostrum est, videlicet charitas, pacientia, maceratio et
crucifixio carnis. Haec est vita, sed operum, quae non appraehendit
sanctitatem verbi, quae est vitae anima: Ideo necessario praecedit, quia
est verbum et promissio Dei benedicentis, promittentis, recipientis nos
in gratiam, remittentis peccata. Id nimirum debet praecedere:
Remittuntur tibi peccata: Ego sum Deus tuus, noli timere diabolum, ego
tecum sum, custodiam te, non deseram te. Post remissionem autem
peccatorum sequitur: Tolle grabatum, et vade in domum tuam. Praecedit:
confide, [Matth. 9, 6] fili, hoc est, primum agnosce me propicium,
placatum, faventem, absolventem. Prius meum beneficium accipias, ut
libereris a peccato et a morte: Postea sanatus, tolle grabbatum, et
ambula, doce, fac opera. Ita Iacob confirmatus primum fide de gratia et
benedictione postea ambulat, operatur et patitur, sicut sequitur:
‘Evigilavit de somno, et dixit’ etc.

Hactenus igitur audivimus magnificam istam promissionem datam
Patriarchae Iacob non solum de benedictione posteritatis et de Christo:
sed etiam de praesenti gubernatione et defensione in exilio, ut certus
sit 

[Seite 590]

de vita, de victu, de reditu et victoria omnium passionum et
tribulationum futurarum. Quia infra videbimus ingentibus malis
conflictatum esse, antequam haec implerentur. Et tamen per illa genera
omnia mortis et infinitorum malorum debet reduci, et manere benedictus
et haeres posteritatis et haereditatis futurae. Memorabilis igitur
inprimis haec exempla sunt: quia non solum ostendunt Deum locutum cum
patribus: Sed testantur etiam, quod Deus loquens non mentiatur, tametsi
omnia in contrarium ferri et fieri videantur, mundus furere, caro,
adversarii, Diabolus grassari cum omnibus portis inferorum. Ipse enim
dixit et facta sunt. Sed difficile est perrumpere nobis credentibus,
quia totus furor Sathanae in hoc unum incumbit, ut nos separet a verbo,
ut defatigati et fracti vel multitudine, vel diuturnitate tribulationum
deseramus et abiiciamus verbum. Coniunguntur igitur haec duo,
omnipotentia verbi et infirmitas, sive, ut ita dicam, inomnipotentia
cordis humani, quod tam diu debet sustinere, ferre, durare, donec
impleatur verbum.

Sic Bernardus de fide virginis Mariae loquitur cum esset ipsi
annunciatum ab Angelo, quod futura esset mater Christi, non fuisse minus
miraculum virtutem illam fidei in virgine, quae potuerit credere verbis
Angeli, quam ipsam incarnationem verbi. Proinde res maximae sunt in
historiis sanctorum verba, quae Deus loquitur, cum sanctis. Sunt quidem
virtutes et facta eorum celebranda, et ea quoque requirit Deus, sed
infimo loco collocentur, tanquam pedes. Caput vero in vita sanctorum est
ipsum eloquium divinum. Quod autem omnia in contrarium cedunt, sicut
apparet, ab iis, quae promittit Deus in verbo, id fit potentia Diaboli
et infirmitate nostrae carnis, quae dubitat de perpetuitate et veritate
verbi promissi. Sicut infra videbimus magno impetu impugnari istas
potentissimas et opulentissimas promissiones: ‘Tecum ero, custodiam
te’ etc.

Nos, qui non versamur in iisdem periculis et difficultatibus, quibus
Iacob conflictatus fuit, legimus ista oscitanter et obiter, cogitamus
esse facilia et levia, sed si ipsius loco essemus, aliter sentiremus.
Qui enim credimus Deo promittenti, et sumus redempti Christi sanguine,
videmus omnia fieri apud Christianos per modum desperationis et
impossibilitatis: Ita ut oporteat hominem simpliciter mortificari cum
carne, cumque universa sapientia et ratione: et ex solo verbo pendere:
sicut videre est in sanctis Patriarchis. Qui non praefert verbum suis
consiliis, imo suae ipsius vitae, ille valeat, et fiat gentilis et
Epicureus. Nunquam enim fructificabit nec sibi, nec aliis, quia vult
gubernare res impossibiles et incompraehensibiles sua sapientia et
consilio. Ideo actum est de eo. Non fluent igitur omnia ad nostram
voluntatem et praescriptum. Id simpliciter discendum et statuendum est.

Sic nos quando absolvimur a peccatis, habemus verbum, quod est fundatum
et firmum in promissionibus Dei. Sed an non patimur contraria, 

[Seite 591]

et sustinemus certamina maxima contra Diabolum, mortem, infernum et
nostrum sensum? Atque id quidem vehementer dolet carni: Tamen Deus
interim fideliter implet promissa iis, qui credunt, et per pacientiam
expectant. [Hebr. 11, 33] Sicut dicitur in Epistola ad Hebraeos: ‘Per
fidem sancti vicerunt regna, operati sunt iustitiam, adepti sunt
repromissiones.’ Sic patriarchae Iacob fuit inprimis necessaria
consolatio, cum in exilio isto, tum infra, cum a Laban graviter
adfligitur: quam tamen non sine ingenti certamine retinere potuit, licet
clare et certo promittat Deus: Non deseram te, donec fecero, quae
loquutus sum ad te. Sicut discipuli Christi verborum et omnis
consolationis tempore passionis prorsus obliviscuntur. Prolixe ipsis
fuerat concionatus, sicut tribus capitibus illa Concio describitur, cum
inquit: [Joh. 16, 1] ‘Haec locutus sum vobis, ut, cum venerit hora,
non scandalisemini.’ Sed quid profecissent tam insignes consolationes
et exhortationes, tum apparebat, cum crucifigeretur. Ibi nihil prorsus
eorum recordabantur, quae audierant et viderant Christum dicentem et
operantem. Haec autem ideo nobis proponuntur, ut discamus, quanta res
sit fides, quod non sit frigida et ociosa qualitas, sicut somniant
Papistae.

[28, 16] Evigilavit autem Iacob de somno suo, et ait: Vere Dominus est
in loco isto, et ego nesciebam.

Fuit haec apparitio vel visio non vigilantis, quales pleraeque
apparitiones sanctorum sunt. Sicut supra apparuit Dominus Abrahae in
Mamre per Angelos. Hae sunt apparitiones vigilantium, et certiores sunt,
quam illae: quae in somniis exhibentur. Et tamen, nisi hae quoque
habeant suas analogias aut motus cordium et fidem, non sunt verae. De
somniis autem non facile possum disputare, quia sunt communia impiis et
piis. Sicut et Ethnicorum historiis describuntur somnia Iulii Caesaris,
Galbae, Bruti, Casii et aliorum, quibus sic oblata sunt somnia, ut
sequeretur veritas et res ipsa. Neque tantum eventus responderet: sed
etiam intelligerent somnia, postquam evigilassent. Et similia his sunt
somnia Pharaonis et Nabuchodonosoris, quae in sacris historiis extant.

Sic igitur distinguemus inter somnia. Quaedam sunt politica vel privata,
hoc est privatarum vel publicarum rerum somnia. Haec habent suum genus
et suas species, ideo in suum ordinem referenda sunt. Neque de iis hoc
loco dicemus. Quaedam somnia sunt, de quibus scriptura sancta loquitur,
pertinentia ad res Ecclesiasticas et aeternas. Haec vera somnia sunt, de
quibus hic dicendum est.

⌊rum 14.: ‘Benefaciens de coelo nobis, dans pluvias et tempora
fructifera, implens cibo et laetitia 

[Seite 592]

corda nostra.’ Ita dispersit regna et coronas inter pios pariter et
impios. Observandum tamen est in universum de politicis somniis, quod ea
quoque debeant habere analogiam cum re praesenti, et tantam etiam
impressionem, ut somnians permoveatur et concitetur. Non sint somnia
melancholica, nihil [Sir. 34, 4] ad rem pertinentia, de quibus dicitur
Ecclesia⌊stici 34.: ‘Ab immundo quid mundabitur, et a mendace quid
verum dicetur?’ Ibi vocantur omnia somnia immunda, quibus qui credit,
fallitur. Et extat vox Catonis: Somnia ne cures.1�

Semper autem disputatum est de somniis: Sitne eis credendum, an non?
Falsi Prophetae solent somnia sua praedicare. Ideo saepe prohibet Deus,
ne credatur eis, si enim non habet suam analogiam somnium, polluitur is,
qui credit: et somnium vanum est. Nihilominus tamen constat immitti
somnia etiam prophanis hominibus, quae sunt vera, et habent congruentes
significationes. De his certas regulas tradiderunt. Primum non sint
vagae et evanidae imagines sive cogitationes: sed habeant analogiam ad
rem praesentem. Deinde ita moveant animum, ut somnians angatur et [Dan.
2, 29] turbetur. Sicut inquit Daniel ad Nobuchodonesor: ‘Tu Rex
cogitare coepisti in statu tuo, quid esset futurum post haec’ etc.
Significat regem fuisse anxium et sollicitum in somnis de regno et
futuro statu post se. Oportet igitur adesse solicitudinem quandam:
deinde maximam commotionem, vel impressionem, qua is, qui somniat,
commovetur et adficitur. Sed haec non disputo. Ea enim somnia nobis
consideranda sunt, de quibus Moses loquitur, cum quidem alias damnet
somnia.

[4. Mose 12, 6 –8] Sic enim ait Dominus ad Aaron: ‘Si quis fuerit
inter vos Propheta Domini, in visione apparebo ei, vel per somnium
loquar ad illum. At non talis servus meus Moses, qui in omni domo mea
fidelissimus est: ore enim ad os loquor ei’, hoc est, si quis praeest
gubernationi rerum Ecclesiasticarum, ei loquar per sermonem, vel
visionem, vel somnium. Ad Mosen autem dicit se loqui longe alia et
sublimiore ratione: non per sermonem concionatoris sive discipuli
Prophetarum, non per visionem, sive imagines, neque per somnium, sed
‘ore ad os, inquit, loquor ei’. Ibi tamen approbat [Jes. 6, 1] Deus
suas revelationes. Primum verbalem, deinde visionem, qualis Isaiae 6.
describitur, tertio somnium. Has tres species probat Deus, sed in
Prophetis, hoc est, iis, qui funguntur officio Ecclesiastico, et
praesertim si somnia ad verbum pertinent, et cum verbo congruunt. Ibi
observandum est, an commoveant somniantem, an habeant suam analogiam, et
non pugnent cum verbo. Ac perinde valet, ac si verbum ipsum sive per
visionem, sive per vocem vigilantium offeratur. Quemadmodum Iacob habet
verbum et rem certam. Accepit enim benedictionem, et est divinitus
vocatus ad Patriarchatum: est constitutus Episcopus, dominus et 

[Seite 593]

⌊iorum 3.

Ad eundem modum in politica functione fundamentum est positum: Quanquam
Ethnici verbum non habent, tamen rem habent et vocationem, qua ad
gubernationem et imperium in bello et pace ordinati sunt. Si iam
Imperatori aut duci Ethnico offertur somnium, quod habet analogiam, hoc
est, consentit cum re ipsa et cogitationibus suis, id neutiquam inane
duci debet. Multo magis igitur somnium Iacob pro vero et significante
habendum est, quia praecessit institutio et manifesta vocatio divina ad
Pontificatum et primogenituram, et fundamentum verum est promissio.
Angitur autem de futura consummatione totius structurae super
fundamentum. Siquidem occurrunt multae adversitates, ut appareat totum
aedificium ruiturum, ibi animus fluctuare et dubitare incipit de
successu et impletione promissionis. Ideo adest Deus, et immittit
clarissimum somnium, quod consentit cum re, quodque habet analogiam cum
fundamento. Accedit praeterea commotio, sicut dicit Textus:
‘Timuit’, id est, ad reverentiam fuit impulsus, cum videret
congruentiam somnii cum fundamento.

Haec vera et significantia somnia sunt, quae nunquam abeunt sine
effectu, sicut nec verbum ipsum. Et ferunt secum fundamentum verum, et
motum cordis, qui concordat cum fundamento: et accedit simul fides cum
utroque congruens. Sin autem inania somnia sunt, qualia iactant falsi
Prophetae: respiciendum erit ad analogiam, an vere fuerit perculsum et
commotum cor tuum, quanquam id quoque possit Sathan efficere: tamen cum
verbo conferes. Si aliter somniaveris, quam verbum ipsum sonat,
memineris esse fallax et vanum. Hoc vero somnium Iacob pulcherrime
concordat cum voce divina, quam audit caelitus demitti: ‘Ego
Dominus’ etc. Errant igitur impii in interpraetandis et accipiendis
somniis. Sicut etiam in expositione signorum ac prodigiorum
hallucinantur, quia non observant, nec habent verbum. Quemadmodum
Monasteriensibus anabaptistis accidit, qui viderant arcum in nubibus, et
iuxta eum manum cruentatam. Id pro se arripiebant tanquam signum
victoriae: cum tamen ipsis minaretur exitium, sicut exitus ostendit.
Errabant autem in interpraetando, quia non attendebant fundamentum nec
vocationem. Non enim habebant verbum nec potestatem gladii: siquidem non
gerebant magistratum ordinatione et vocatione divina. Si tale aliquid
exhibitum esset vel ostento vel somnio in regno Alexandri aut Iulii
Caesaris, facilior fuisset interpraetatio, propterea quod habebant
verbum et ordinationem Dei. Proinde etiam politica somnia, quae vaga et
extra fundamentum sunt, hoc est, quando persona non est publica, aut in
magistratu, et quando non accedit commotio et analogia, sunt irrita.

[Seite 594]

Sed Ecclesiastica certiora sunt, quae habent verbum, habent verum
fundamentum et analogiam. Sicut Christianus hoc potissimum nititur, quod
est baptisatus: cum hoc fundamento si congruit somnium, pertinens ad
confirmationem piorum et terrorem impiorum, id tuto amplecti poterit.
Sic enim Iacob confirmatur somnio, quod habet analogiam benedictionis
suae. Scit se benedictum esse, et futurum sibi Deum patrem et
protectorem, iuxta verbum promissionis, sed quia angitur et trepidat cor
ipsius metu insidiarum et mortis: ideo in tanta moestitia apparet ei
Dominus, et loquitur ei per somnium, quod concordat cum re, et veram
analogiam habet, quia loquitur cum eo idem Dominus, et eadem loquitur,
quae antea in benedictione audiverat. Idem Dominus est, idem verbum,
quod in domo patris audivit.

Sed multo magnificentius colloquium est, quam quod habuit cum patre.
Experrectus igitur e somno miratur et dicit: Putabam Dominum tantum esse
in domo patris. Ideo in Ecclesia patris audivi hactenus verbum Dei.
Verum et hoc loco invenio Deum. Idem enim Dominus, quem praedicari
audivi in domo patris, hic mihi loquitur. Imo hoc colloquium longe est
excellentius: adeo ut hic potius, quam in domo patris, videatur esse
domus Dei. Et tamen locus iste est in medio inimicorum. Discit igitur
Iacob Ecclesiam Dei esse etiam in medio inimicorum. Sicut [Ps. 110, 2]
dicitur Psal⌊mo 110.: ‘Dominare in medio inimicorum tuorum.’ Id
profecto insigne est: Ibi enim debet esse Ecclesia Dei, ubi nos putamus
esse infinitos diabolos. Sicut locus iste, ubi dormit Iacob, est circa
Ierosolimam, ubi dominabantur Cananaei et potestas Sathanae, ut nihil
minus videretur esse, quam domus Dei. Et Iacob sic tantum cogitabat: Si
potero unam noctem salvus et incolumis hic manere, sat habebo, cras mane
surgam, et fugiam. Non aliud potuit ei in mentem venire, quam se dormire
in medio inimicorum, ubi regnaret princeps mundi et Deus saeculi. Ecce
autem hic Deus est, inquit: quod ego nesciebam. Non enim putabam esse
Deum extra domum patris mei Isaac, ubi ipse pastor est, ubi data mihi
est benedictio. Sed revera video et experior Deum mirabiliter implere
promissionem suam, qua dixit: Hanc terram tibi dabo. Iamque intelligo me
futurum dominum huius terrae, in qua iaceo, quod in tanto terrore et
moestitia minime futurum speraveram. Ad hunc modum Deus opulenter
consolatur Iacob per somnium hoc. Et Iacob conterritus et commotus
somnio habente analogiam, et consentiente cum re ipsa, mirifice
confirmatur. Est igitur verum somnium.

Disputant porro de loco isto Bethel, ubi fuerit, quia est celeberrimus
[Hos. 12, 5] in Prophetis et tota scriptura sancta, praesertim in Hosea:
‘In Bethel inveni eum’ etc. Et postea perpetuo in populo Israelitico
celebratus et cultus est, adeo ut Ierobeam, sapientissimus et maxime
industrius vir, hunc [1. Kön. 12, 29; Hos. 10, 5] locum sibi delegerit,
ubi alterum vitulum aureum erigeret prope Ierosolimam. 

[Seite 595]

Sicut alterum in Dan statuit versus aquilonem. Hos duos enim Deos sive
Idola sapientissimo consilio secundum rationem effinxit rex, et
collocavit in duabus extremitatibus provinciae. His postea accesserunt
vituli Samariae.

Est autem Bethel in extremis finibus regni Israel, in Ephraim: et
templum Ierosolymitanum, aedificatum a Salomone, aberat duodecimo lapide
a Bethel, hoc est, tribus parvis milliaribus. Sic igitur astute
ratiocinatus est Ieroboam: Instituam Idolatriam duobus locis, ut populus
mei regni utrinque cultum et locum certum habeat, per quem detineatur
intra fines regni. Tantum scandalum excitat loco valde opportuno prope
Ierosolimam, ad quem fiebat concursus a multitudine, relicto verbo et
templo Dei. Quanquam multi etiam ex Israelitis contemnebant, sed
Prophetis perpetuum certamen erat cum idolatris illis usque ad
destructionem et [Hos. 4, 15] excidium regni. ‘Nolite ire in Gilgal,
in Bethel’, clamabant, ‘in Bethaven’ (sic enim Bethel
appellabant). Ibi enim quaerebant singulares cultus, sacrificia,
incensiones, invocationem: tantum ut contemneretur templum et cultus in
Hierusalem, de quo dixerat Deus: ‘Hic habitabo’ etc.

Mirifica autem specie sanctitatis tuebantur idolatriam suam. Iactabant
enim tam illustrem apparitionem factam Patriarchae Iacob hoc loco. Hic
visam esse Scalam, locutum esse Deum cum Iacob in hoc loco: non in
Ierusalem. Prophetae igitur et praesertim Hoseas, magno studio
contradicebant et damnabant idolatriam hanc, sed nihil proficiebant:
sicut nos, quando doctrinam de sola fide iustificante toties et tam
clare inculcamus, obiiciunt adversarii sua Bethaven, Ecclesiam,
authoritatem patrum, quae profecto non est exigua tentatio, qua multi a
vero cognitione et studio Euangelii seducuntur.

Significat autem Bethel idem, quod domus Dei, Hie wonet Gott,
Gotteshauß, Gotta. Ille magnificus titulus et nomen insigne mirabiliter
movit populum, ut diceret: Vides haec revera sic gesta esse, attestante
ipso Mose. Hic locus est Bethel et domus Dei, Ierusalem non est verus
locus cultus. Hic enim apparuit et locutus est Deus: Igitur hic est
adorandus, sicut Iacob adoravit, et vovit se velle instituere cultum, et
dare decimas. Hoc ingens fuit scandalum, de quo graviter queruntur
Prophetae, et in primis Hoseas. Nos in Papatu nullum habemus simile,
quod tantam speciem habeat.

⌊ite 22. facta est mentio, dicunt esse hunc ipsum locum Bethel. Ubi
Sem et alii Patres adoraverunt, sacrificarunt, et postea etiam templum
aedificatum est: ita ut ante Patriarcham 

[Seite 596]

� recitat duos versiculos, quibus compraehensa sunt octo nomina urbis
Ierosolimorum. 

Solymo, Luza, Bethel, Hierosolyma, Hiebus, Helia, 

Urbs sacra Ierusalem dicitur atque Salem.

Sed de Luza et Bethel ego dubito. Et haec mea sententia est de ista
disputatione. Mutationes civitatum sunt mirabiles et variae. Ac si eorum
opinio vera est, qui hanc appellationem urbi Ierosolimorum tribuunt, tum
sane concedo ad tempus esse vocatam civitatem istam Bethel: Sed ita, ut
non retinuerit hoc nomen, sed translatum sit in urbem Ierusalem. Aut ea
appellativo nomine Bethel dicta sit: non proprio, quia repugnat
descriptio [Jos. 8, 9 ff.] locorum in Iosua, qui significat Ai et Bethel
fuisse vicinas urbes, si modo haec civitas Bethel mansit usque ad
tempora Iosuae, et videtur fuisse [1. Mose 12, 8] parvus vicus prope Ai.
Sicut supra dictum est: Abraham inter Bethel et Ai castra metatum esse.
Si igitur Iacob vocavit Ierusalem Bethel, fecit id appellativo nomine,
non proprio, quasi diceret: hic habitat Deus: alioqui non possum
conciliare aliorum opinionem cum Prophetis. Consentiunt etiam historiae
Iudicum et Iosua, quod mons Morija fuerit locus in Bethel, ut conveniat
cum verbo Iacob: ‘hic est domus Dei’. Alioqui certum est
appellationes urbium varie et saepe mutari.

Sed haec omitto. Libenter sic velim imaginari: Hunc locum esse montem
ipsum Calvariae, si non certis et firmis, attamen piis cogitationibus:
ubi Dominus ipse dormivit. Et arbor ligni vetiti stetisse eodem loco
dicitur. Ideo voluit Deus, ut ibi Christus crucifigeretur et moreretur.
Et locus, ubi vidit Iacob Scalam, esset idem locus, ubi Christus, verus
Iacob, dormivit in sepulchro, et resurrexit, et Angeli descenderunt et
ascenderunt. Ita recte et vere hic locus Bethel vocaretur: Sed haec
imaginatio tantum est: si non vera, tamen sine periculo. Neque quicquam
etiam periculi est, si non habeamus certas appellationes locorum. Inter
Ierusalem et Bethel, tempore Abrahae et Iosua, fuit distantia trium
milliarium, sive propria appellativis mutata sunt, sive non: parum
refert. Octo illa nomina, quae recitat Lyra: idem significant, quia ibi
visus est Dominus visione pacis.

Haec relinquo Grammaticis. Satis nobis est, quod scimus Iacob hic
confirmari in fide promissionis, quod eundem Dominum Deum hic vidit,
idem verbum audivit, eandem Ecclesiam vidit in somno, quam domi audivit 

[Seite 597]

et vidit. Quanquam ipse solus hic adest, et praeter eum nemo alius, ut
discamus ibi esse Ecclesiam Dei, ubi verbum Dei sonat: sive in media
Turcia, sive in Papatu, sive in inferno. Sermo Dei enim est, qui
constituit Ecclesiam, is est Dominus omnium locorum: ubicunque illud
auditur: ubi Baptismus, Sacramentum altaris et absolutio administrantur,
ibi certo statue et conclude: Hic certe est domus Dei: hic est apertum
coelum. Sicut autem verbum, ita et Ecclesia nulli loco alligata est. Non
est dicendum: Romae est Pontifex maximus: Ergo ibi est Ecclesia. Sed ubi
Deus loquitur, ubi est Scala Iacob, ubi Angeli ascendunt et descendunt,
ibi est Ecclesia, ibi aperitur regnum coelorum.

[28, 17] Timuit igitur et dixit: quam terribilis est locus iste: non est
hic aliud nisi domus Dei, et hic est porta coeli.

⌊ut 8. Danielis: ‘Magnificatum est usque ad exercitum coeli, et
deiecit de exercitu et de stellis et conculcavit eas.’ Ibi enim nihil
aliud significatur, quam Ecclesia et Doctores et auditores in ea.

Deinde definitur hic Ecclesia, quid sit, et ubi sit. Ubi enim Deus
habitat, ibi est Ecclesia, et nusquam alibi, quia Ecclesia est domus Dei
et porta coeli, ubi patet introitus in aeternam vitam, et egressus ex
terrena in coelestem. Ubi autem non fuit locutus, nec habitavit Deus,
ibi nec Ecclesia fuit unquam. Nobis hodie ingens certamen est cum
perditissimis hominibus Papistis de Ecclesia: cuius nomen et titulum
sibi confidenter arrogant, et iactant apud se esse Ecclesiam, et quidem
in suis doctrinis et ceremoniis. Etsi vero fatemur esse apud eos
Ecclesiam, quia habent Baptismum, absolutionem, textum Euangelii, et
sunt inter eos multi pii, tamen si hoc adiunctum volunt, quod Papa et
pompa illorum sit vera Ecclesia, Hoc neutiquam concedemus. Et opponimus
hunc textum: Domus 

[Seite 598]

⌊nis 14.: ‘Si quis diligit me, sermonem meum servabit, et pater meus
diliget eum, et ad eum veniemus, et mansionem apud eum faciemus’:
oportet adesse mandata, et ea diligere. Non enim facit mansionem Deus,
nisi habuerimus mandata eius. Si Ecclesia debet esse domus Dei, necesse
est, ut habeat verbum Dei. Et ut Deus solus sit paterfamilias in hac
domo.

Non autem accipimus illam additionem Papisticam: qui clamant: Habetis a
nobis claves, Sacramentum altaris, vocationem et ministerium, quae sunt
notae verae Ecclesiae. Sed unum deest, quod non vultis agnoscere Papam
et Cardinales esse Ecclesiam. De hoc igitur certatur inter nos et
Papistas. Nos nolumus admittere hostem iuxta patremfamilias. Non enim
possunt simul eandem domum regere Christus et Sathan. Quae [2. Kor. 6,
15] enim est conventio Christo cum Belial? Si igitur colendus est Papa,
necesse est, ut abnegemus Christum. Non enim patitur is Sathanam regnare
in sua domo. Si volumus habere Ecclesiam, non oportet eam pollui et
permisceri ulla Sathanica doctrina. Sunt autem traditiones Papisticae
impiae, et pugnantes contra verbum Dei, propter quod verbum solum Deus
vult apud nos mansionem facere. Ergo fugiendae sunt traditiones illae,
quia Belial et Christus non possunt unius domus Domini aut
patresfamilias esse.

Proinde hic locus et alii similes diligenter observandi sunt, unde
discamus Papam cum suis non esse Ecclesiam. Quodsi obiicitur: tamen
habent Baptismum, coenam Domini etc. Respondeo. Quia habent purum verbum
et Baptismum, pertinent ad nos et ad veram Ecclesiam. Qui vero
coniunctam pompam habent, non sunt Ecclesia, ut maxime habeant
Baptismum, textum Euangelii etc. Habent tamen frustra, quia Christus et
Belial non concordant, coangustatum est enim stratum, ita ut alter [Jes.
28, 20] decidat, et pallium breve utrunque operire non potest. Isaiae
28.: ‘Lectus nec ferre, nec operire ambos simul potest.’ Atqui hoc
unum ipsi unice student, ut subintroducant et defendant suas
abominationes. Ideo semper [1. Kön. 18, 21] hoc opponendum est:
‘Usquequo claudicatis in duas partes? Si Dominus est Deus, sequimini
eum: si autem Baal, sequimini illum.’ Dominus et Baal non conveniunt,
quos tamen Ahab studebat coniungere: volebat servire Deo in puro verbo,
et miscere simul traditiones humanas. Contraria autem non possunt simul
consistere, sed tollunt se mutuo.

Sic igitur inquit Iacob, hic locus, in quo dormio, est domus et Ecclesia
Dei. Hic Deus ipse erexit cathedram, et ipse prior concionatur de
posteritate et perpetuitate Ecclesiae. Iacob vero cum sua posteritate in
lumbis suis est auditor, et Angeli in coelis. Si enim vel una tantum
persona est, quae verbum audit cum Angelis, qui adsunt una, satis est.

Describit vero gloriam huius Ecclesiae admodum magnifice, videlicet 

[Seite 599]

� dicitur: Non est, quod curras ad S. Iacobum, aut in angulum secedas,
sive abdas te in Monasterium, ne quaeras novum et stultum introitum: sed
fide intuere locum verbi et Sacramentorum. Eo dirige gressum: ubi sonat
verbum, et administrantur Sacramenta: Atque ibi adscribe titulum: PORTA
DEI. Sive id fiat in templo et publicis congressibus, sive in cubiculis,
quando consolamur et erigimus aegrotos, sive assidentem nobis [Matth.
18, 20] in mensa absolvimus: Ibi est porta coeli. Sicut inquit Christus:
‘Ubi sunt duo vel tres congregati in nomine meo, ibi sum in medio
eorum’: ibi est domus Dei et porta coeli per totum orbem terrarum,
ubicunque verbum cum Sacramentis pure docetur.

⌊ri 4. ‘Si quis loquitur, tanquam sermones Dei loquatur: Si quis
ministrat, tanquam ex virtute, quam administrat Deus.’

Sed coecitas et stupor mentium nostrarum quasi nubes quaedam oculis est
obiecta, ut tantam gloriam non videamus. Magna vero dignitas et maiestas
haec est, quando dicitur: Hoc est verbum Dei, audio hominis vocem, video
gestus humanos, panis et vinum in coena sunt res corporales. In
ordinatione fit impositio manuum carnalium hominum. In Baptismo aqua est
aqua. Sic enim et non aliter iudicat caro de his omnibus, sed si
aspexeris oculis spiritualibus illam additionem Nimirum cuius verbum
illud sit, quod ibi dicitur et auditur: Non hominis quidem (si enim
hominis 

[Seite 600]

verbum est, tum Diabolus loquitur), sed Dei, ibi intelliges esse domum
Dei et portam coeli. Domus lignea aut terra per se non meretur hoc
nomen: sed terra, in qua sonat verbum, est Dei terra, non creatoris, sed
gubernatoris suae Ecclesiae, qui suos sanctos hoc modo gubernat, ut
ingrediantur in regnum coelorum. Sic aqua, quae funditur in Baptismo,
est aqua non creatoris, sed Dei salvatoris.

⌊aeorum 12. dicitur: quod deprimit spiritum, qui libenter vellet illa
capere et haurire ad plenum, ut inebriaretur: sed modico contentum esse
oportet, tantum ut lingua refrigeretur.

Interea vero adsuescendum est, ut illam additionem possimus facere, quam
hoc loco Iacob et Angeli in coelo faciunt: Caro enim tantum defigit
oculos in aquam, in panem, in vinum, in terram, ubi dormivit Iacob: sed
spiritus debet videre aquam, manum, verbum Dei, et Deum in aqua. Caro
tam acute videt, ut iudicet aquam esse aquam, et excludat Deum, sicut
Sacramentarii et Anabaptistae faciunt. Discendum igitur est contra
prospectum carnis non esse verbum simplex et inanem tantum sonum: sed
esse verbum creatoris coeli et terrae. Sic impositio manuum non est
traditio humana: sed Deus facit et ordinat ministros. Nec pastor est,
qui te absolvit: sed os et manus ministri est os et manus Dei.

Agnoscamus igitur et magnifaciamus Dei immensam gloriam, qua se nobis
patefacit in sua Ecclesia. Non enim talis domus est, in qua creat, sicut
initio ex nihilo condidit omnia: sed in qua nobiscum loquitur, nobiscum
agit, pascit, curat dormientes et vigilantes. Quotusquisque autem est,
qui hoc credat? Res vera est et verbum maximum, quo Angeli in coelis
delectantur, et audientes implentur gaudio et laetitia propter
cognitionem hanc Ecclesiae. Neque tamen aspicere, considerare, admirari
ad sacietatem possunt, Ecclesia enim compraehendit in se Deum,
conversantem nobiscum: Ita ut vivificet, custodiat et sanet nos. Et ista
cohabitatione hoc operatur, ut sit domus Dei et porta coeli in hac vita.

Haec profecto immensa sunt et admiranda: Ideo discamus gloriam Ecclesiae
pro dignitate amplificare et magnifacere: non vilipendamus eam, neque
veram eius dignitatem in rebus ludicris et nihili collocemus, sicut
sacrilegi Papistae solent, qui fingunt Ecclesiam esse debere corporalem
congregationem constitutam in potu, cibo, vestitu etc. Quanquam nostra 

[Seite 601]

quoque Ecclesia habet corporalia et externa multa, ut est panis, aqua,
terra etc., sed magna diversitas est inter ea, quae iactant Papistae, et
quae nos habemus corporalia. Illa enim sunt contra Deum suscepta et
usurpata, non pro Deo aut secundum Dei verbum: ideo tantum inanis fucus,
imaginatio et falsa species est Ecclesia ipsorum. Econtra maxima res
est, quod Iacob definit esse hic domum Dei, ubi Deus cohabitat nobis,
ubi nos sumus familia, imo filii et filiae, et ipse pater noster, qui
nobiscum loquitur, agit, operatur familiarissime, ut Ecclesia sit etiam
porta coeli. Ideo enim nobiscum habitat, ut intremus in regnum coelorum.
Et quod est dulcissimum, ipse prior venit et apparet nobis in Scala,
descendit et conversatur nobiscum, loquitur et operatur in nobis.

⌊lypsi 21 dicitur: Et est essentialis definitio: Ecclesia est locus
vel populus, ubi Deus habitat, ideo ut faciat nos intrare in regnum
coelorum: quia est porta coeli. Et sequitur inde optima consequentia:
Ergo in Ecclesia non debet audiri, videri, nisi quod facit Deus, iuxta
illud: [1. Petri 4, 11] ‘Si quis loquitur, tanquam sermones Dei
loquatur: Si quis ministrat, tanquam ex virtute, quam administrat
Deus’. Sin autem incertus sum de verbo aut administratione divina,
tacendum est. Sed quandocunque ministro, hoc est, baptiso aut absolvo,
debeo certus esse, quod meum opus non sit meum: sed Dei operantis per
me. Baptismus est operatio Dei: quia non est meus, quanquam accommodo
manus et os tanquam instrumenta. Sic quando absolvo te, aut voco ad
ministerium, et impono manus, non dubitabis, quin Dei virtus sit, iuxta
sententiam Petri. Ut sit integra definitio Ecclesiae, quae est habitatio
Dei in terra, non ut in terra maneamus: Sed ideo administrantur
Sacramenta, ideo docetur verbum, ut introducamur in regnum coelorum, et
per Ecclesiam ingrediamur in coelum.

Hoc vidit Iacob, viderunt et posteri eius, videmus nos quoque et omnes,
qui nunc sunt, aut post nos erunt Ecclesia, quod sit domus Dei, inducens
ex terra in coelum. Estque locus Ecclesiae in templo, in schola, [vgl.
Matth. 18, 20] in domo, in cubiculo. Ubicunque duo aut tres conveniunt
in nomine Christi, ibi habitat Deus. Imo si quis secum loquitur et
meditatur verbum, ibi Deus adest cum Angelis, et sic operatur et
loquitur, ut pateat ingressus in regnum coelorum. Econtra in
traditionibus humanis non habitat Deus, quia non loquitur ibi. Semper
enim ad illud respiciendum est, quod Iacob Deum audit loquentem et
operantem. Ea sunt vere Ecclesiastica officia, introducentia in regnum
coelorum. Ecclesia autem Papistica non est regnum coelorum: quia quaerit
aurum, argentum, regna, coronas mundi. Hae sunt 

[Seite 602]

claves ipsorum: Quaecunque ligaveris super terram, id est, deposueris
Reges, eripueris Regna etc. Illac iter est ad infernum. Audiamus itaque
cum Patriarcha Iacob: non Papae, non traditionum humanarum vocem: sed
Dei verba. Quando enim is loquitur, tum patet porta et ingressus ad
regnum coelorum.

[28, 18. 19] Consurgens igitur Iacob mane tulit lapidem, quem posuerat
pro cervicali capitis sui, et posuit illum in statuam, effundens oleum
super summitatem eius. Et vocavit nomen loci illius BETHEL, quae prius
Luz vocabatur.

[Ps. 2, 2] (MAZECHAH). In statuam sive erectionem. Est eadem vox, quae
ponitur 2. Psalmo: ‘Adstiterunt reges terrae.’ Erexit lapidem, ut
staret, non iaceret: in modum altaris aut columnae. An dormiverit vero
Iacob in civitate Luz, an in campo extra civitatem, non possum
adfirmare. Alii volunt eum in campo dormivisse, alii in Luz civitate,
sicut propemodum videtur textus sonare.

⌊um 24. Existimo enim fuisse eum locum, in quo Iacob dormivit, et Deus
singulariter eum dilexit propter Patres, propter Sem, qui ibi
praedicavit, et miracula fecit, et alios ante et post Sem: Abraham,
Isaac, Iacob et Christum ipsum.

Diabolus autem est superbus spiritus, ideo libenter occupat loca sancta
et munda, qualis iste fuit, Sicut testatur vox Iacob: ‘Terribilis est
locus iste’, quasi diceret: Moriia est venerandus locus propter Deum
colendum et venerandum, cuius cultus fuit hoc loco et adhuc est. Eamque
ob causam nominavit eum Bethel, qui prius dicebatur Moriia. Propterea
quod Deus ibi apparuit. Interea autem, dum habitat Iacob in Aegypto cum
familia, postea etiam toto tempore iudicum occupatus fuit a gentibus et
Diabolo, donec a Davide restitutus, et a Salomone templum ibi conditum
est. Quanquam potuit fieri, ut prorsus vastaretur hic ipse locus, in quo
recubuit Iacob. Siquidem Hoseas et liber Iudicum manifeste ostendunt
Bethel civitatem abfuisse 12. lapide ab Hierusalem. Si igitur Moriia est
locus, 

[Seite 603]

ubi dormivit Iacob: tum amisit nomen, et alius locus postea fuit Bethel.
Quanquam ego appellative accipio Bethel, hie wonet Gott.

Sed unde habuit oleum, quod effudit super lapidem? Respondeo. Si fuit
ibi civitas, sicut Textus ostendit, facile invenit, a quibus emeret.
Nihil aliud autem significare voluit hac effusione olei, quam quod
dicavit et consecravit hunc locum in futuram domum et habitationem Dei:
propterea quod ibi locutus est Dominus, et Angeli fuerunt auditores.
Quia vero desunt homines, qui haec quoque audiant et cognoscant,
cogitavit se in reditu ex Mesopotamia aedificaturum ibi sacellum, aut
aram excitaturum et celebraturum tam insignem et illustrem apparitionem
Dei. Oleum designat unctionem et consecrationem, qua Reges et sacerdotes
ungebantur, vasa item et vestes, ut ab usu prophano ad sacrum
segregarentur. Unde et nostrae simiae pontificiae oleo usi sunt, sed
sine verbo. Iacob autem non elegit ipsum locum istum, sed casu in eum
incidit, et ibi audivit verbum Dei. Itaque locus consecratus est a Deo
ipso, cui placuit hic habitare. Pronunciat igitur Iacob hunc locum esse
sacrum, et ut suum testimonium relinqueret posteris, fundit desuper
oleum, et promittit se consecraturum in domum Dei, si foeliciter
absolvisset peregrinationem. Non proprio instinctu, neque traditionibus
aut consiliis hominum motus. Sed quia timet ibi, hoc est, colit Deum, in
loco terribili et colendo propter sermonem Domini, quem ibi audiverat.
Allegoriam de spirituali consecratione omitto.

[28, 20 –22] Vovit quoque Iacob votum dicens: Si fuerit Deus mecum, et
custodierit me in via ista, quam ego ambulo, et dederit mihi panem ad
vescendum, et vestimentum ad induendum: Reversusque fuero prospere ad
domum patris mei: erit mihi dominus in Deum. Et lapis iste, quem erexi
in titulum, erit domus Dei: cunctorumque, quae dederis mihi, decimas
offeram tibi.

Postremus locus huius capitis est votum Iacob, de quo Lyra prolixe
disputat. Primum omnium autem quaeritur, quare sanctissimus Patriarcha
dubitat, vel saltem, in modum dubitantis loquitur: Si Deus me cibaverit,
si me reduxerit etc. An non enim debebat certus et persuasus esse
accepta promissione, sibi haec omnia nunquam defutura esse? Deus enim
non potest mentiri, qui promisit posteritatem. Quod si futurus est pater
multarum gentium: necesse est eum vivere. Mortui enim non possunt esse
aut fieri parentes. Si igitur debet vivere, necesse etiam est, ut habeat
victum et alia ad hanc vitam necessaria. Quare autem ita loquitur, ac si
dubitaret de his omnibus? Quin etiam confirmatus est illa illustri
visione, ubi Deus repetivit promissionem: non deseram te, donec omnia
perfeceris, quae dixi. Unde igitur tanta dubitatio post certissimas
illas promissones Dei?

[Seite 604]

Omitto sublimiora, quae possent hoc loco adferri, et haerebo in
inferioribus. Supra enim et saepe alias dixi, mihi admodum placere, et
esse nobis salutare, audire infirmitates sanctorum. Quia haec exempla
infirmitatis magis necessaria sunt nobis, et plus consolationis
adferunt, quam heroicae illius et summae fortitudinis aliarumque
virtutum exempla. Sicut non multum me aedificat, quod David occidit
Goliath, Ursum, Leonem etc. Talia enim ego non possum imitari, siquidem
superant vires meas et omnem cogitationem meam. Commendant quidem
sanctos in sua virtute et heroica fortitudine. Sed nihil ad nos: qnia
sunt sublimiora, quam ut assequi aut imitari queamus. Quando autem
exempla infirmitatis, peccatorum, trepidationis, tentationum in sanctis
proponuntur, ut quando lego Davidis querelas, gemitus, pavores.
desperationes, illa me mirifice erigunt, et praebent ingentem
consolationem. Video enim, quomodo ipsi pavidi et perterrefacti non
perierunt, sed erexerunt se promissionibus acceptis, unde mihi quoque
non desperandum esse colligo. Nam in lucta ista inferni, in pavoribus et
certaminibus conscientiae ita sentiunt ac loquuntur, ac si nullas
prorsus promissiones habeant, et tamen servantur et sustentantur tandem
verbo.

[1. Kor. 2, 3] Vide enim Paulum, qui de se dicit: ‘Ego in infirmitate
et timore et [2. Kor. 7, 5] tremore multo fui apud vos.’ Item:
‘foris pugnae, intus timores.’ Itane loqueris, Paule? Num id decet
electum illud organum, habens promissionem, quod debeat portare nomen
Christi coram gentibus? Quo vadis, Paule, in carcerem inferni, pavoris,
desperationis? Ubi nos manebimus, si tu dubitas, et propemodum diffidis
de certissima vocatione tua? Sed sic oportet fieri, etiam cum summis
sanctis. Promissiones enim divinae non sic dantur, ut securos nos
faciant. Sed sic, ut Paulus alio loco dicit: [2. Kor. 12, 7] ‘Datus
est mihi stimulus carnis meae, angelus Sathanae, ut me colaphiset.’
Quare? ‘ne magnitudo donorum, gratiae et misericordiae divinae
extolleret me.’ Ideo immittit Deus luctas, tentationes, certamina, ut
indies clarius ac certius promissiones Dei intelligamus et retineamus:
quod non fieret, si semper heroicam illam fortitudinem exercerent
sancti: quin tandem promissionem et omnem expectationem securi
amitterent. Ideo oportet eos exerceri, ut retineant fidem, spem et
expectationem promissionum. Atque haec demum nos aedificant et
consolantur, quando videmus Patriarchas et Prophetas similes nobis
fuisse, tentatos infirmitate, dubitatione et quasi desperatione et
amissione fidei.

Quid potest nobis utilius et ad consolationem aptius proponi exemplo
petri? Is super aquas Christo obviam procedit. Ac primum quidem
descendens de navicula ambulabat super aquam, ut veniret ad Iesum: Sicut
inquit Euangelista, currebat magno impetu, heroico et principali
spiritu, 

[Seite 605]

quia norat Christum adesse, et habebat verbum et promissionem verbi ad
[Matth. 14, 28] petitionem ipsius: ‘Si tu es, jube me ad te venire
super aquas.’ Sed mox spirante ventulo labascit et mergitur. Quid
nunc? ubi ille ingens spiritus? Quare dubitasti? Sed placuit hoc
Christo, ut tantaretur in hunc modum. Nisi enim esset tentatus, esset
inflatus. Atqui melius est tentari, quam inflari. Sic enim retinentur
promissiones, et sic discimus intelligere gemitus [Ps. 6, 1] illos
sanctorum: ‘Domine, ne in furore tuo arguas me’, Psalm⌊i 6. Nam
[1. Sam. 13, 14] is quoque talis et tantus vir erat, ut testimonium ei
perhiberetur: ‘Inveni David, filium Iesse, virum secundum cor meum,
qui faciet omnes voluntates meas’, et tamen sic orat, et luctatur cum
tentationibus diffidentiae et desperationis.

Ita nos quoque vocati sumus, et habemus promissiones multo clariores et
illustriores, quam patres habuerunt, sicut praedicat istam foelicitatem
[2. Petri 1, 19] Petrus: ‘Habemus firmiorem Propheticum sermonem, cui
bene facitis attendentes, quasi lucernae lucenti’ etc. Multo
magnificentius nobis promissa et oblata est gratia et vita aeterna, quam
illis. Filius enim venit, et impletae sunt omnes promissiones. Filium
ipsum audimus, habemus Sacramenta, absolutionem et Euangelium dies
noctesque nobis annunciat: Sanctus es, sanctus es, remissa sunt tibi
peccata, beatus es etc. Sed quid facimus? trepidamus adhuc, et haeremus
in nostra infirmitate per omnem vitam. Cur autem non excitamur
Patriarcharum exemplo, qui crediderunt perfectissime? Respondeo. Fuerunt
illi quoque infirmi, perinde ac nos sumus, quanquam nos opulentiores
promissiones habemus, quam ipsi. Sed ita fit, quemadmodum [2. Kor. 12,
9] ad Paulum vox divina sonuit: ‘Virtus mea in infirmitate tua
perficitur.’ Alioqui enim Deus non posset retinere et implere
promissiones suas in nobis, nisi occideret illam stupidam, superbam et
securam carnem in nobis.

In hunc finem supra propositum fuit exemplum Isaac et Rebeccae, qui
etiam metuebant, et metu cogebantur filium mittere in exilium: quod
tamen pugnabat contra promissionem et benedictionem datam: Sed non erat
tentandus Deus, et filius temere in periculum coniiciendus, ut maxime
firmae essent et certae promissiones. Sic enim ego quoque sum absolutus
per verbum, usus sum Sacramento altaris. Num dicam igitur: Non laborabo,
sedebo ociosus, si debeo vivere, vivam? etc. hoc esset tentare Deum. Imo
debes uti datis et concessis divina benignitate, debes gubernare,
operari et quaerere, ut non tentes Deum. Non debes te praecipitare in
periculum, aut Albim ingredi neglecto ponte, quod promissionem habes,
Deum non velle te deserere. Sic enim Isaac et Rebecca non voluerunt
tentare Dominum, sed stante certissima promissione sequuntur consilium,
quod Deus inspiraverat. Deus enim implet promissiones suas certis
mediis. Non est dicendum cum fanaticis illis, qui statuunt esse omnia
praescita: Si sum praedestinatus, salvabor, sin minus, peribo. Si est
moriendum, nihil proderit 

[Seite 606]

cura corporis et vitae: Si sum futurus doctus: fiam etiam sine libris
etc. Sed non dedit Deus promissiones suas hoc ordine. Sic enim dicitur
[Röm. 8, 30] Ro⌊manorum 8: ‘Quos praedestinavit, eos vocavit, quos
vocavit, hos iustificavit’ etc. Ipse finem promissionum suarum non
vult implere immediate, sed per media. Dedit usum creaturarum, quibus
est utendum Christianis, donec veniamus ad finem promissionum divinarum.
Sicut Iacob septus promissionibus utitur tamen loco, tempore, personis.

Haec exempli causa dico, quo posset aliquis fortasse excusare
sanctissimum Patriarcham, quod non voluerit tentare Deum. Sed non volo
eum excusare, sicut nec alios sanctos, quasi nunquam dubitarint aut
peccaverint. Quia nobis salutare et plenum consolationis exemplum est,
ac longe gratius, quam si Simsonis aut Davidis heroica facta
proponantur, de quibus ipsi nullas habebant promissiones: sed spiritum
fidei heroicum habebant.

⌊eronomii 23: ‘Cum votum voveris Domino Deo tuo, non tardabis
reddere, quia requiret illud Dominus Deus tuus a te, et si moratus
fueris, reputabitur tibi in peccatum. Si nolueris polliceri, absque
peccato eris’ etc. Haec et alia multa loca et exempla adducunt Monachi
contra nos, ut stabiliant et confirment abominationes suorum votorum.

⌊anorum 1. Necesse est aliquid esse sive verbum, sive factum,
praecedens, quod nos movet, hunc primum motum oportet esse a Deo. Hoc
certum est: Persona primum fit accepta, accepta, inquam, gratia
iustificante et dono spiritus sancti, quo agnoscit homo Deum talem
salvatorem. Haec est vere prima gratia, ubi nos nihil facimus, sed
tantum patimur: audimus Deum loquentem verbum, et sentimus operantem per
verbum vocale et Sacramenta, per quae in nobis exuscitat cognitionem
sui.

[Seite 607]

Iam hoc posito, quod est certum et primum, sequitur altera sententia:
quod bona opera necessario nihil aliud sint, quam gratiarum actio et
glorificatio, qualiacunque sint: sive elemosinae, sive vota, sive
passiones, sive mors denique ipsa. Illa omnia debent numerari inter
sacrificium gratiarum actionis: Quia Deo nihil possumus dare, nihil
mereri aut efficere, ut personae nostrae iustificentur. Iam vota
monastica tantum sunt operis operati. Ego enim et omnes monachi vovemus
Deo castitatem, paupertatem etc. Quare hoc facimus? Quia volumus mereri
remissionem peccatorum et salvari. Pugnant igitur cum articulo
iustificationis tanquam abominationes et blasphemiae, pessimae, et sunt
omnia vota monachorum impia et sacrilega. Quia Monachi sunt de numero
illorum, qui quaerunt Deum, quos damnat Deus, [Jes. 65, 1] et econtra
dicit per Esaiam: ‘Inventus sum a non quaerentibus.’ Item:
‘tollite vos ipsi sacrificia vestra, et comedite.’ Non volo vestra
sacrificia: [Ps. 50, 13] Non curo vestra vota. ‘Nunquid manducabo
carnes taurorum?’ ‘Quam domum mihi aedificabitis?’ Ubi prius
habitavi, antequam conderem coelum et terram? Sed hoc dixi: Audite vocem
meam, audite verbum Domini, omnis Iuda. Meum verbum sit apud vos: ut sim
ego initium salutis vestrae. Quia inventus sum a non quaerentibus, ut
scias, quid sit gratuita iustificatio sive remissio peccatorum, qua
persona est accepta, non propter aliquod opus, qualecunque illud sit.
Sicut Iudaei hodie se mirabiliter macerant, ut inveniant gratiam Dei, ut
placent iram Dei: sed nihil proficiunt. Hoc iam satis certum et firmum
est.

ὕστερον πρότερον, vultis me quaerere vestris sacrificiis
et placare, hoc non feram ego, ut aliquid fiat ad me placandum: sed
agnoscite me iustificatorem et datorem. Tunc opus placebit, si fiet vel
in gratiarum actionem, vel in commodum et bonum exemplum proximi. Sed si
me voletis cibare carne taurorum et hircorum, aut oblationibus vestris,
ibi frustra laborabitis. Non enim comedam carnes, non accipiam cultus
vestros, quibus quaeritis, ut dem vobis meam gratiam. Etenim gratia
debet esse gratuita, sive gratis oblata. Sie sol umb sonst sein, sonst
heissets nicht gratia. Postea acceptabo sacrificia vestra, holocausta et
oblationes vestras, quia non offers eo fine, ut me places, sed ut
agnoscas me largitorem et iustificatorem omnia gratis tibi dedisse.
Accipiam igitur pro gratitudine et glorificatione mei: Sicut [Röm. 1,
21] Paulus inquit Roma⌊norum 1: ‘Deum cognoverunt gentes, sed non ut
Deum 

[Seite 608]

glorificaverunt.’ Deus manifestavit et dedit illis, sed cum deberent
gratias agere et laudare, ibi aliud egerunt: ἐματαιώθησαν
ἐν τοῖς διαλογισμοῖς etc. Primum donum est
cognoscere Deum, id sequi debet gratiarum actio et laus: sed stulti
facti sunt in consiliis suis, et fecerunt sibi alios Deos idolatricos,
quibus ipsi dent et offerant, non accipiant ab eis. Hoc est idolum
fingere, et relinquere verum Deum, et se ipsum glorificare, non Deum.
Sic enim cogitant: Deus dabit mihi vitam aeternam pro meritis, pro
cucullo meo, pro operibus supererogationis. Haec est horribilis
blasphemia.

� successit in imperio: et hoc in primis mandavit, ut stipendia
honesta constituerentur Scholis et Ecclesiis, sic dicens: Jch muss
dennoch meinen Pfaffen zu essen und zu trincken geben.

Paucissimi vero sunt sive Principes, sive privati, qui laudatissimam
hanc vocem aut sonent, aut sequantur. Ideo Scholae et Ecclesiae in magno
periculo sunt, siquidem aliquanto post deerunt, qui Scholas et Ecclesias
foveant ac sustentent. Ideo non solum laudandum, sed necessarium [5.
Mose 23, 24] votum hoc Iacob fuit. Et sic intelligatur Moses, quando
dicit: ‘Si quid Domino voveris, redde.’ Quid significat Deo vovere,
aut quem sic appellat: Dominum Deum tuum? Est dare decimas Prophetarum
discipulis, filiis, uxoribus, pauperculis et egentibus. Isti sunt alendi
decimis Deo oblatis, per eas alitur Deus. Quicquid enim (inquit Deus)
dederis filiis sacerdotum et Prophetarum, per quos doctrina propagatur,
hoc mihi datum cogitabis. Non ut te propter hoc opus iustificem: sed pro
gratiarum 

[Seite 609]

actione et sacrificio laudis, quod te iustificavi, et in temporalibus
etiam tibi benedixi: et insuper amplius benedicam, si audiveris, si
alueris et foveris miseros filios Prophetarum.

� ‘Beatus igitur, qui intelligit super egenum et pauperem’, inquit
promissio divina. Primam enim gratiam habes, et es iustificatus gratis,
id agnosce et sis gratus, tunc ita tibi benedicam, ita locupletabo et
cumulabo te, ut abunde tibi satisfactum sentias. Et monere nos in primis
hoc debebat, ut studia discentium et docentium libenter iuvaremus: quia
illae elemosinae appellantur hoc loco [Matth. 25, 40] decimae, non
illis: sed Deo datae. Et Christus inquit: ‘Amen dico vobis: quicquid
fecistis uni de his fratribus meis minimis, mihi fecistis.’

Levitae et sacerdotes in lege Mosi partem et haereditatem cum Israel non
habebant, et nihil accipiebant de possesione fratrum suorum. [4. Mose
18, 20] ‘Ego enim pars et haereditas tua in medio filiorum Israel’,
inquit Dominus. Sed quid habebat Dominus, aut quomodo erat portio
ipsorum? Vota, sacrificia, decimas. Ista, inquit, do vobis, ut vos et
vestram familiam sustentare et alere queatis, ut possitis vacare meo
ministerio, docere et discere, et conservare meum verbum. Nihil igitur
possidebant nec habebant partem inter filios Israel sacerdotes. Nihil
habebant ipsi, quod ederent ex suis agris aut possesionibus: sed edebant
cum Deo, assen mit unserem Herrgott de decimis Dei. Et hae vocantur
divina oblatio et divina vota, als wens unser Herrgott selbs solt essen,
und muest sonst hungers sterben.

Si quid igitur scholasticis confers, Deo ipsi contulisti, ac scias Deo
gratissimum cultum et sacrificium te praestitisse, ornatum magnifico hoc
et summo titulo, ut dicatur votum Dei. Sed haec qui credit et praestat,
sciat singulare donum Dei esse. Mundus enim non curat. Ideoque Turca
venit, et rapit ea, quae corradimus, et illis, quibus debebamus,
praebere denegamus. Vult enim Deus nobiscum edere, aut nihil eorum
relinquere, quae possidemus. An non autem magnifica et omnibus expetenda
gloria est, quod Deum ipsum alo et cibo, si quando Doctorem aut
discipulum alo. Tum enim das decimas pro domo Dei, quae sine Scholis et
scholasticis conservari non potest. Sicut Iacob vidit in hoc itinere
filios Sem habitantes ad montem Morija, qui habuerunt filios, filias,
nepotes, neptes, amitas materrteras, pauperculas et inopes. Cum enim
fuisset antea vastatus 

[Seite 610]

per Tyrannos, Eber forte eum restauravit, post Eber Abraham et Isaac, si
viderunt eum desolatum, etiam instaurarunt et excoluerunt. Ita Iacob iam
videt filios et filias Patriarcharum esurire et egere in loco deserto.
Ideo vovet, si reduceretur incolumis a Domino, se daturum decimas, hoc
est scholam Patriarcharum se instauraturum, conferendo ea, quae sunt
necessaria ad eius sustentationem. Vota legalia, qualia Nazareorum
erant, fuerunt extraordinaria et superflua. Sed illud verum votum est,
quod sequitur iustificationem, et dici potest votum charitatis: quale
hoc Patriarchae Iacob votum erat. Summun enim et principale votum est in
primo praecepto, quo paciscimur cum Deo, quod velit nobis esse Deus: et
nos credere velimus in Deum patrem. Hoc est pactum primae tabulae
figuratum illis Leviticis votis et sacrificiis, et est gratiae et
iustitiae votum. Sed haec sunt vota charitatis, et sunt naturalia et
perpetua, de quibus [5. Mose 23, 22 f.] dicitur: ‘Si non voveris,
absque peccato es, Sin autem vovisti, redde.’ Non sumus obligati, nec
cogimur ad certum modum vel praescriptum voti. Sed si ministri Ecclesiae
non aluntur, tum votum hoc fit naturale et morale praeceptum, ut
adiuvemus singulo suo loco conservationem ministerii. Sicut
Illustriss⌊imus Princeps, Ioannes Fridericus, Dux Saxoniae Elector,
confert quotannis ter mille aureos ad conservationem Academiae
Witenbergensis. Id verissime est votum Iacob. Etsi enim non dicit
conceptis verbis, se Deo dare aut vovere: tamen revera est Dei votum,
quo tantum impendit, ut possint ali pastores, magistri, professores
artium et facultatum. Et tenetur reddere, licet non sit de facto votum:
tamen est votum de iure, quia omnes tenemur vi religionis Christianae
vovere et dare scholis, etiamsi non vovemus de facto.

Lyra dicit, quae necessaria sint non cadere sub votum, sed esse votum in
re libera. Sicut Monachi vovent obedientiam, castitatem, paupertatem,
quae quidem ante votum non sunt de necessitate: sed post votum fiunt
maxime necessaria. Tale est votum charitatis, quo promitto alicui egenti
decem aureos, quibus opus habet: Ibi teneor servare promissa: imo
alioqui debeo, cum video egere proximum, ut inopiam eius sublevem: Non
enim debeo pati, ut Christus esuriat, ut sit nudus aut egens.

Ad hunc igitur modum vovet Iacob se scholam in Morija velle instaurare,
et discipulis et filiis Patriarcharum praebere necessaria ad vitam. Si
reversus fuero, inquit: dabo vobis filiis Eber decimas propter domum
Dei, qui me benedixit, et hanc visionem et portam coeli ostendit.

Hinc in Psalmis vota passim appellantur gratiarum actiones, quae alioqui
opera necessaria et mandata sunt omnibus hominibus. Neque verbalia
tantum opera sunt, sed etiam rerum et verorum officiorum. Sicut [Spr. 3,
9] dicitur: ‘Honora Deum de tua substantia’: quod non de verbis
tantum: et cultu oris, aut de genu flexione intelligendum est, sed de re
ipsa. Sicut honor parentum non hoc tantum exigit, ut aperiamus caput,
reverenter 

[Seite 611]

⌊as 6.: ‘Communicet autem is: qui catechisatur verbo, ei, qui se
catechisat, in omnibus bonis.’ Quando igitur vult Deus se honorari,
tum vult offerri sacrificia, non oris tantum, sed etiam cordis
reverentiam, imo factum ipsum. Vult nos adiuvare ministerium, et
conferre singulos, ut studia discentium sustententur, et propagetur
doctrina. Ibi tum vere laudatur et glorificatur Deus, ibi fac votum, et
dic: Promitto me velle aliquid conferre ad iuvandas Ecclesias. Illud est
votum S. Iacobi.

Duplex igitur votum et figuratum votis legalibus, unum est fidei erga
Deum, qui nobiscum paciscitur, quod velit nobis esse in Deum, sicut
supra de voto primi praecepti diximus. Alterum est votum charitatis, ex
praecepto et verbo, liberum quidem, quando ego nescio egere, aut non
eget meo auxilio proximus. Sed fit necessarium, quando opus habet meo
auxilio, et alii id ferre recusant, tametsi non interposui nomen Domini,
tamen est [Luk. 6, 30] dandum, quia Christus praecipit: ‘Da omni
petenti te.’

Mundus haec officia et vota non tantum negligit, sed etiam rapit et
spoliat Ecclesias et scholas decimis ab aliis collatis, idque agit, ut
strenue esuriamus et egeamus. Ideo hoc exemplum diligenter inculcandum
est, quod Iacob vovet decimas, non ut Deus ipse comedat aut
locupletetur: sed dat pauperibus ministris et iis, qui semper sunt
minimi fratres aut discipuli Christi in terris. Omnes enim aliae artes
quaestuosae sunt, et habent sua lucra. Haec sola professio indiget
donatione et largitione. Vivendum est nobis de altari, ut inquit Paulus:
Qui igitur pius est et amans verbi Dei, confert aliquid. Qui odit
doctrinam cum docentibus et discentibus, rapit et spoliat.

⌊ite 10. dictus [1. Mose 10, 21] est: ‘Sem pater omnium filiorum
Eber’, propterea quod ex posteritate Eber nasciturus esset Christus.
Habuit enim Eber duos filios: Peleg et Iaketan. Ex Iaketan autem nati
sunt tredecim filii, quorum omnium Sem vocatus est pater. Ex his
nepotibus Eber multi facti sunt sacerdotes, qui Scholas et Ecclesias
docuerunt de venturo semine: quanquam saepe dissipatae sunt: ut apparet
in exemplo horum Patriarcharum Abrahae, Isaac, Iacob, qui toties locum
mutare coguntur, et iam in Gerar, iam in Aegypto, iam in Canaan
peregrinantur. Sicut semper Ecclesiae et Scholae in mundo 

[Seite 612]

Nomadum in modum errant. Ideo opus habuerunt sacrificiis, decimis,
elemosinis et aliis officiis: quae cum videret Iacob desiderari in hoc
coetu, [1. Mose 35, 1] vovet et promittit se in reditu daturum decimas.
Et infra cap⌊ite 35 iubetur divinitus redire in hunc locum, et
extruere ibi altare Deo.

Caput XXIX.

[29, 1 –3] Levavit itaque Iacob pedes suos, et pervenit in terram
filiorum orientis. Et vidit, et ecce puteus in campo, iuxta quem
accumbebant tres greges ovium. Nam ex puteo illo potum dabant gregibus
illis: et erat lapis magnus super os putei. Mosque erat, ut cunctis
ovibus congregatis devolverent lapidem, potarentque oves, et reducerent
lapidem super os putei in locum suum.

Hactenus deduxit Moses sanctissimum Patriarcham per sublimiora illa et
vere Ecclesiastica exercitia fidei et verbi Dei: qui locus dignissimus
est observatione in omnibus historiis sanctorum: nimirum quando audiunt
verbum Dei, eique credunt, et exercentur in fide multis tribulationibus
et vexationibus. Ibi enim etsi sunt infirmi in fide, tamen sunt plane
divini et coelestes homines, simpliciter puri et sancti. Denique
viventes et agentes in conspectu non hominum: sed Dei.

⌊orum 12. Hic summus gradus est vitae sanctorum.

Verum ne nos animum desponderemus, si sanctos illos patres non nisi in
summo gradu et genere vitae proponi audiremus, ideo rursus deducit eos
Deus de coelo in terram, et ita describit, ut abiectissimos et infimae
sortis homines: ut nihil possit dici vulgarius aut abiectius, nisi quod
peccata eorum non laudantur. Caeterum prorsus exiliter describuntur,
quasi reptantes in pulvere oeconomicae et politicae vitae. Versantur
enim et exercentur in operibus, quae prorsus nullius momenti, et sine
omni sanctitate esse videntur. Cum econtra Papistae hoc solum genus
vitae quaerant et admirentur, quod simpliciter est abstractum, et
alienum a negociis secularibus, a domesticis et politicis curis. Illam
abstractionem a corporalibus et secularibus officiis vocant sanctitatem
et iusticiam: Sed valde et toto 

[Seite 613]

⌊aei 23. hoc est, quia habitamus et vivimus in carne, ideo habenda est
cura carnis, excluso tamen peccato. Sunt administrandae Respub⌊licae
et res oeconomicae, siquidem nondum sumus in paradiso, nec sumus similes
Angelis, sed vivimus in carne, vita animali, cui opus est cibo, potu,
vestitu, domo, prole, agricultura: Opus est etiam politica gubernatione
et defensione contra malos. Itaque necesse est retinere illas duas
partes vitae huius: quae sunt nutrire et tueri. Domus nutrit et fovet
prolem et familiam. Politia defendit et tuetur haec omnia.

Describuntur igitur sancti Patres humiliter et carnaliter in hoc
inferiore gradu vitae, quo in Papistarum oculis nihil est neque
sordidius, neque abiectius. Sicut dicunt nihil aliud proponi, quam quod
uxores duxerint: procreaverint sobolem, mulserint vaccas, capras etc.
quae sunt opera prorsus prophana et gentilia. Sed Dominus dedit nobis
verum intellectum, pro quo simus grati: quia penitius haec introspicere
possumus, quam Papistae, qui nihil aliud cernunt praeter ista carnalia:
quae tamen non tam sunt carnalia ac opera ipsorum, quae gubernantur a
Diabolo, et fiunt sine spiritu sancto. Etiamsi enim ieiunant, abstinent
a coniugio, murmurant in templis: tamen in precibus eorum nullus
spiritus, nullus adfectus, nullus cultus Dei est, plena sunt omnia
avaritia, idolatria, inani gloria et contemptu DEI.

Nos vero sic docemus: Primum omnium spectandam esse personam, an sit
iusta et pia: id quod fit per verbum, quod credit. Tum vero exercet suum
ministerium in Ecclesia, docet, exhortatur, orat, discit et audit
verbum, fert crucem propter verbum, mortificatur carne. Illa est persona
sancta, viva et beneplacens Deo, quae progreditur ad alia externa
officia, postquam audivit verbum, credidit, oravit et fecit
Ecclesiasticum officium. Sicut David post haec prodit ad
administrationem regni, audit causas, gerit bellum, instruit exercitum,
facit impetum in hostes, interficit, fundit sanguinem hostilem. Haec non
sunt proprie Ecclesiastica, sed sunt politica. Si quis igitur dicat:
David tunc non est sanctus, quia est miles, et portat gladium, ille
nimis crasse iudicat, sicut Papistae. Quis enim est ille David, qui
fundit sanguinem, et gerit bellum? Est iustificata persona in Ecclesia,
verbo et fide: Sed postea habet sibi demandatam administrationem
politicam: ideo iudicat, condemnat, iustificat, administrat Rempublicam,
punit sontes, gerit bella. Et manet nihilominus homo fidelis et arbor
bona: Illa autem effusio sanguinis placet Deo. Quanquam mundus et
Monachi omnesque alii hypocritae vehementer offenduntur, propterea quod
intuentur tantum in externam larvam operum, non vident verbum, non
fidem, non spiritum et impetum Dei, qui gubernat personam: non solum in
sublimibus, sed etiam in politicis et oeconomicis officiis: Quia ad hoc
vocatus est divinitus, 

[Seite 614]

sicut dicitur: ut faciat omnem voluntatem meam, quae etiam hoc mandat,
ut humiliet Philisteos, Damascenos, Amalechitas, Ammonitas etc.

Quid isthuc vero? inquiunt Papistae, debebat orare, sacrificare et
offerre in templo. Recte sane: Etiam Ecclesiastica suo loco et ordine
facit: Mane orat, meditatur in verbo, credit, psallit, et diligenter ea
obit, quae pertinent ad Ecclesiam: Postea etiam politica et oeconomica
administrat, generat liberos, curat familiam, edit, bibit. Ita incedit
David pie et sancte per omnes tres hierarchias: Ecclesiasticam,
Politicam et Oeconomicam.

Ad eundem modum nostra quoque vita instituenda est, ut inveniamur in
ordine et statu, qui placet Deo secundum verbum ipsius. Ante omnia
credas in verbum, idque confitearis, et sis paratus pati et mori pro
verbo. Postea sive magistratus es, sive paterfamilias, servias vocationi
tuo loco. Talis vita placet Deo, et ornatur divinitus multis magnis
premiis et successibus.

Sic igitur tractanda et aspicienda, sunt exempla Patrum in sublimi illo
gradu, ne contemnantur infima, carnalia et sordida exempla oeconomiae et
politiae. Iam enim non sordent, nec vilia et abiecta sunt, quando fiunt
a persona credente, accepta, sancta, divina, quae, quicquid fecerit,
scit Deo placere: sic tamen, ne confundatur ordo, sed maneat et vivat in
fide, postea placent etiam opera vocationis.

In hunc modum describit Moses Patriarcham Iacob, quomodo venerit in
Haran, invenerit ibi filiam avunculi, amaverit puellam, duxerit uxorem,
genuerit filios, paverit pecudes, quae omnia stulta et carnalia sunt, ut
non magis apud Ethnicos ipsos carnalia inveniri queant. Quia nemo videt
differentiam essentialem, quae maxima est inter gentilem et hunc
Patriarcham Iacob. Esau enim et Ismael etiam colunt agros, pascunt oves,
mulgent vaccas, habent familiam, praebent pabulum pecudibus, quae sunt
similia opera sanctorum operibus: et tamen non sunt sancta. Quare? Quia
magna et incompraehensibilis differentia est inter opera utriusque
partis. Hic apud Iacob est fides et verbum. Illic nullum verbum est, sed
incredulitas mera. Tantum igitur distant opera Iacob ab operibus Ismael
aut Esau, quantum coelum a terra, quantumvis sint eadem opera in
speciem.

Sic Erasmus magnifice Ethnicorum virtutes praedicat: Socratis,
Ciceronis, Attici etc., et facit comparationem. Vix, inquid: invenias
apud Christianos, qui praestiterint hoc, quod Pomponius atticus aut
alii: Imo apud Christianos multi inveniuntur aperte mali et flagiciosi,
quibus Ethnici hi longe fuerunt meliores. Respondendum est autem:
Philosophice et in materia conveniunt, hoc est, in genere vitae, sed non
in specie et differentia. Si enim vel Cicero vel Socrates sanguinem
sudasset, tamen propterea non placeret Deo. Neque est quaestio, quae et
quanta opera 

[Seite 615]

fecerint Alexander magnus, Hannibal, Iulias Caesar, Scipio, quos quidem
maiores res gessisse constat, quam ullum unquam Christianum. Illud enim
robur militare, patientiam item et tolerantiam malorum et laborum non
facile reperies in ullo Rege Christiano, imo ne quidem in populi
Israelitici regibus: Davide aut aliis. Quare igitur non extollis eos,
aut praefers omnibus Christianis regibus, Davidi et aliis?

Respondeo, si daretur mihi optio, eligerem unius Christiani rustici aut
ancillae sordidissimum et maxime agreste opus prae omnibus victoriis et
triumphis Alexandri magni, Iulii Caesaris etc. Quare? Quia hic est Deus,
illic est Diabolus, quae est differentia essentialis. Materia operum est
eadem, sed species et differentia in infinitum diversa est, quia Deus
dicit: huius mulierculae opera et officia domestica, quod verrit domum,
obtemperat matrifamilias, mihi placent. Quia respexit ad humilitatem
ancillae suae: ubi etiam nihil magnorum et gloriosorum operum est, nisi
quod domi humiliter fungitur officiis ancillae, sive in re culinaria,
sive pecuaria. Tales erant istae duae, Lea et Rachel, quae pascebant
greges patris, agebant aquatum, mulgebant vaccas et capras. Haec opera
placebant Deo. Hannibal autem, Alexander, Scipio, Cicero non placent.
Quare? Quia genere quidem conveniunt, vel superant potius, sed specie et
differentia superantur.

Hoc non omnes possunt cernere: ne Erasmus quidem vidit. Soli credentes
cernunt precium et pondus operum Christianorum. Pondus autem et precium
maximum operum est fides et verbum. Ibi enim Deus ipse est et spiritus
in operante. Homines vero, qui sunt sicut equi et muli, vehementer
moventur externa specie. Ego quoque olim in monachatu longe eram
sanctior, quam nunc sum, quoad externam larvam, plus orabam, vigilabam,
abstinebam, macerabam carnem meam: breviter tota vita mea erat
speciosissima in aliorum oculis: tametsi in meis non item, quia valde
contritus et adflictus eram. Iam vero comedo et vestio generali et
usitato modo, nihil praecipuum aut singulare prae aliis in vita mea
eminet. Tum cum essem Monachus, nihil aliud feci, quam quod perdidi
tempus, adflixi meam valetudinem, quin etiam conscientiam meam sauciavi
illis iusticiis operum, ut etiamnum aegre sanari queat. Quia praeter
naturam, cui insita est gloriatio de operibus, etiam comparavi habitum
et consuetudinem respiciendi ad mea opera et dignitatem meam. Caeterum
certo scio iam unam lectionem, unum Pater noster plus valere et Deo
magis probari, quam omnes illas precationes, quas murmuravi totis
quindecim annis: quia scio me exaudiri. Nec opus est ullis vigiliis aut
singularibus ieiuniis et abstinentia, quia Deus dedit angelum Sathanae
cum aliis difficultatibus et crucibus huius mundi, quae magis me, quam
illa omnia exercent.

Atque hactenus de loco isto, quod sanctissimus Patriarcha tam presse 

[Seite 616]

et exiliter describitur, ut nihil differat etiam ab infimo et
abiectissimo inter Ethnicos. Sed inde discat lector discrimen inter
Christianum et Ethnicum, et eorum opera. Si enim est Christianus, vide,
an colat, audiat et serio amet verbum, an exerceatur etiam cruce et
vexationibus: Quod si ita est, conveniet ad templum, libenter audiet
verbum, delectabitur in eo, credet ex animo, orabit, gratias aget,
habebit bonam conscientiam. Haec si videris, tum certo statue, et
admirare eum tanquam sanctum et placentem Deo. Et quicquid postea rerum
geret, sive in magistratu, sive in oeconomia, dices esse Deo gratum,
quod remunerabitur Deus, non in hac [Off. 14, 13] tantum, sed etiam in
futura vita. Sicut dicitur in Apocalypsi: ‘Opera eorum sequuntur
illos.’ Non solum Ecclesiastica opera, sed etiam politica et
oeconomica. Impiorum autem et Ethnicorum opera non placent Deo. Ideo non
sequuntur eos, sed moriuntur sine gloria, sine memoria, sine
admiratione. Nostra autem habent gloriam et inspectionem Dei et
Angelorum, et sequuntur nos in illam vitam.

 festinatione perrexit μετὰ σπουδῆς, sicut de Maria dicitur
eunte per montana.

Ita pauperem prorsus abiectum et humilem pingit Iacob sanctissimum
Patriarcham et haeredem benedictionis, qui tamen iam quasi solus Papa
est in mundo. Eber enim senuit, qui adhuc pracedente anno vixit. Isaac
est cecus et inutilis ad gubernationem: Filius Iacob iam solus est
Episcopus et princeps in domo, sed dimittitur cum summo contemptu,
periculo et miseria ingenti, ita ut fugiat pedester et solus sine
comitatu. Non defuerunt quidem famuli, cameli, nec aurum et argentum,
sed oportet cum pauperrimum et miserrimum esse, et nihil in loculo
praeter viaticum habere. Quae est causa? haec est, quam supra audivimus.
Mater Rebecca dixit: Audi, fili mi, et fuge. Fuga est in causa et furor
fratris, qui minabatur ei mortem. Sapienter igitur fecit Rebecca, quod
clam eum adornavit et instruxit viatico, ut se posset inscio fratre et
tota familia subducere, hat sich muessen heimlich hinweg stelen. Tace,
dixit, et vade clanculum, fuge, quantum potes. Illa fuga periculi non
est passa magnum 

[Seite 617]

apparatum et comitatum, ne impediretur tarditate iumentorum et
camelorum, et praehenderetur ab irato fratre.

Iudaei hic praeter rem nugantur, non esse verisimile, quod Isaac minus
honorifice ablegarit filium, quam Abraham supra servum ablegavit. [1.
Mose 36, 4] Ideo fingunt Eliphas, filium Esau natu maximum, cum manu
armatorum insecutum esse Iacob, et praehensum spoliasse omnibus bonis.

Haec Lyra approbat: sed sunt merae fabulae Iudaicae. Iacob enim non est
missus a parentibus cum comitatu. Sicut servus Abrahae: qui erat tutus
et extra omne periculum: non fugiebat. Iacob autem fugit clam,
ignorantibus omnibus adfinibus, insalutato et inscio fratre, qui ipsum
oderat et persequebatur. Ideo dicitur: ‘Levavit pedes suos, fugit’
etc. Et fuit sane prudentissimum consilium matris, quae magis de vita et
incolumitate filii fuit solicita, quam de pompa et comitatu magnifico,
ne temere filium in periculum praecipitaret. Et Iacob matri studiose
obtemperat: non tergiversatur, nec cessat: sed pergit et festinat.

Hoc supra diximus urgendum esse contra illos audaculos et temerarios,
qui dicunt: Si habeo promissionem, rem etiam ipsam habebo, tametsi nihil
agam. Istae cogitationes sunt reiiciendae et damnandae ex hoc exemplo
Iacob, qui audit matrem et fugit, etiamsi habet promissionem. Non dicit
habeo promissionem, igitur salvus ero et incolumis, tametsi non sequar
consilium matris. Non enim dantur promissiones ad stertendum et ociandum
et dormitandum, aut ad facienda ea, quae etiam promissioni repugnant:
sed ad laborandum, ad vigilandum et ad fructificandum. Sic non baptisor,
non ideo utor coena Domini, aut absolvor, ut dormiam, et stertam domi
ociosus: Sed si habes promissionem, baptismum, absolutionem: memento te
vocatum esse ad vigilandum, ad solicite curandum ea, [Röm. 6, 2] quae
et fidei sunt, et vocationis. ‘Si mortui sumus peccato’, inquit
Paulus, ‘quomodo vivemus’? Non absolvimur a peccatis, ut eis vivamus
et serviamus: sed ut repugnemus, et fortiter in promissione
perseveremus: ut macerem et mortificem carnem, et feram aequo animo,
quando Deus [Joh. 15, 8] imponit crucem, ut purgemur, et fructum
ampliorem feramus. ‘In hoc, inquit Christus, Glorificatur pater meus
coelestis, si fiatis mei discipuli’, id est, si patiamini ut ego: si
efficiamini mihi conformes. Qui enim non est Crucianus, ut sic dicam,
non est Christianus: quia non est similis praeceptori suo Christo.

� 

[Seite 618]

facit oeconomica et vulgaria officia, de quibus Deus nihil determinavit
in promissionibus, neque de modo auxilii et gubernationis, neque de
eventu. Sicut nobis non dedit promissionem, quod hoc anno futura sit
pax, et foelix annonae proventus. Non igitur dicam: Nescio, quid futurum
sit: igitur nihil agam. Quin potius dicit Deus: Fac tuum officium, et
mihi reliqua permitte, lass mich das ander machen. Non dixit, es wirt
gerathen, evenient omnia foeliciter: sed fac officium. Tu non debes
scire, quomodo aut quid eventurum sit. Tu es iustificatus: vade igitur,
et exerce fidem in oeconomia, in policia. Et pro hac cognitione
voluntatis Dei et vocatione Deo gratiae agendae sunt: quod homo
Ecclesiasticus, id est, habens verbum et fidem, scit se placere etiam in
inferioribus gradibus, in politico et oeconomico vitae genere, sive
famulus, sive famula sit, sive magistratus, sive subditus. Si modo
potest esse pars politiae et oeconomiae, agat gratias Deo, et sciat se
habere Deum faventem et propicium.

Deinde pertinet hoc ad consolationem nostram, quando proponuntur exempla
sanctissimorum Patriarcharum, non tantum in sublimibus et heroicis
virtutibus, sed etiam levissimis et vilissimis actionibus, in sordidis
illis et contemptis vitae oeconomicae opusculis, ne desperemus, aut
cogitemus, nos, quando his vitae officiis occupamur, a Deo abiectos et
spretos esse: sed sciamus sanctificari omnia verbo et fide: Quanquam
mundus hanc sanctitatem non cernit, sed quando etiam de sanctissimis
hominibus vulgaria ista officia commemorari audit, omnem operam ludi
putat et bonas horas male collocari in lectione harum Legendarum. Quia
non est dignus, ut videat gloriam Dei, iuxta illud: Tollatur impius, ne
videat gloriam Dei. Soli credentes vident et intelligunt opera Dei. Ideo
in nostris, imo Dei oculis sunt haec preciosa.

Neque est, quod cogites aut mireris, quare delectetur spiritus sanctus
descriptione horum servilium et contemptorum operum. Sed audi divum
[Röm. 15, 4] Paulum dicentem: ‘Quaecunque scripta sunt, ad nostram
doctrinam scripta sunt: ut per pacientiam et consolationem scripturarum
spem habeamus.’ Si firmiter crederemus, sicut ego, licet infirmiter
credo, spiritum sanctum ipsum et Deum, conditorem omnium rerum, esse
authorem huius libri et rerum tam vilium, ut videntur carni: tunc
haberemus maximam consolationem. Sicut ait Paulus. Imo cor nostrum
posset in hoc gloriari et superbire, quod Deus dignatur recordari et
meminisse horum Patriarcharum, quod noluit eorum oblivisci. Et non solum
heroicas virtutes, sed etiam ipsas sordes operum voluit celebrari, et
tanquam gemmis et auro his descriptionibus ornari, ac proponi toti orbi
terrarum vulgandas, legendas, cognoscendas. Credentibus ergo omnia
cooperantur in bonum, imo in gloriam, quae etiam vilissima,
sordidissima, contemptissima erant. Quia vident Deum istis delectari, ut
canat et psallat non solum magnificas et eximias sanctorum virtutes, sed
etiam minima opuscula: quia sunt opera Dei. Ideo delectatur 

[Seite 619]

⌊mo 56 inquit David: ‘Posuisti lachrymas meas in conspectu tuo,
fugas meas numerasti.’

Quid igitur? num nihil aliud habet, quod agat Deus, quam ut lachrymas et
fugas Davidis numeret? An non occupatus est in administratione mundi,
item audiendis choris angelorum laudantium et benedicentium sine fine?
Quid potest dici mirabilius? et tamen verum est. Haec quoque cura
incumbit Deo, ut numeret lachrymas et fugas Davidis. Sic [Ps. 9, 13]
alius Psalmus canit: ‘Quoniam requirens sanguinem eorum recordatus
est: [Ps. 116, 15] non est oblitus clamoris pauperum.’ Item:
‘Preciosa mors sanctorum in [2. Mose 10, 26] conspectu Domini.’ Imo
Moses ait ad Pharaonem: ‘Ne ungulam quidem unam relinquemus.’ Non
modo viri, mulieres, parvuli, iumenta exibunt ex Aegypto: Sed quicquid
habemus, etiam minimam ungulam non relinquemus. Non solum igiur preciosa
sunt in conspectu Domini heroicae virtutes, magnifica opera, quae per
nos operatur, sanguis item et mors ac gravissima certamina. Sed etiam
ungulae ipsae vilissimae preciosae sunt. [Matth. 10, 30] Quin Christum
audi, der machts noch besser: ‘Vestri autem et capilli capitis omnes
numerati sunt’, Jr solt nicht ein har verlieren. Quid, quaeso, vilius
et neglectius est in toto corpore humano, quam pilus, capillus, unguis?
et tamen hi quoque numerati, et patri, qui in coelis est, curae sunt.

Ad hunc modum tractanda sunt haec exempla vilium et sordidorum operum in
sanctis, ut doceant et consolentur nos. Non enim negamus esse abiecta et
vilia, si instrumentum tantum, in quo fiunt, aspiciamus, sed ad Deum
ipsum authorem respiciendum est. Sive enim sordes, sive gemmas sanctorum
et operum eorum videas: tamen placent Deo authori pariter vilium et
honestorum operum, sunt enim opera Dei, et Deus est cooperator. Magna
igitur et infinita haec consolatio est iis, qui credunt. Et ideo ista
describuntur, ut videamus, quam tenere nos diligat et complectatur Deus:
quantam et quam anxiam curam nostri gerat. So genau sihet er auff mich,
das er sorg hat, ich verlier ein har. Quod si capillos numerat et curat,
multo magis ergo corpus, animam, sanguinem et omnes passiones.

Sed haec nimis sublimia sunt, propterea non credimus, et quo viliora et
sordidiora sunt opera, eo etiam minus credimus. Sordes ipsae et vilitas
operum impediunt fidem nostram. Alioqui in immensum amplificaremus
misericordiam Dei in his minutissimis et levissimis operibus: et fides
nostra maxime corroboraretur. Tanta enim cura et solicitudo Deo est de
nobis, ut non queat oblivisci unius capilli, unius lachrimulae aut
perturbatiunculae, ut sic dicam. Et hoc vult spiritus sanctus, quando
sic infirmiter incedit in describendis suis sanctis, quod omnium maxime
minima opera sanctorum placent Deo. Es ist ein koestlich ding umb ein
Christen menschen, Es ist nichts so gering an jm, es gefelt Gott.
Sanguinem fundere, mori, sudare, 

[Seite 620]

certare et luctari adversus Diabolum revera est magnum, et vehementer
placet Deo. Sed sic statuas, quando es fidelis, tum placent Deo etiam
physica, carnalia, animalia officia, sive edas, sive bibas, sive
vigiles, sive dormias, quae mere corporalia et animalia sunt. Tanta res
est fides.

Primum omnium igitur vide, ut fias Christianus et persona grata et
accepta per verbum, per Baptismum et Sacramenta. Si persona credit, et
adhaeret verbo, non persequitur illud, sed agit gratias pro eo: tum
[Pred. 9, 7 –10] nihil aliud facias, quam quod Salomo dicit: ‘Vade
ergo et comede in laetitia panem tuum, et bibe cum gaudio vinum tuum:
quia Deo placent opera tua. Omni tempore sint vestimenta tua candida, et
oleum de capite tuo non deficiat. Perfruere vita cum uxore, quam diligis
cunctis diebus vitae vanitatis tuae, qui dati sunt sub sole omni tempore
vanitatis tuae. Haec est enim pars in vita et in labore tuo, quo laboras
sub sole.’ Quid requires amplius? quid posset dici iucundius, suavius
et clarius?

⌊i 55. sententiam. Sanctorum autem lachrymae, fugae, tentationes,
opera minima, maxima numerantur in aeternum laudanda et celebranda.

[Röm. 15, 4] Dulcissima igitur haec consolatio est, quam monstrat
Paulus Romano⌊rum 15. Quando dicit nihil frustra scriptum esse in
scriptura sancta. Quia certum est haec infima et levissima ideo proponi:
ut significetur beneplacitum divinum in sanctis suis. Semper enim manet
remissio peccatorum et acceptatio, ac sub nube et umbraculo alarum et
protectione Dei vivunt, quamdiu sunt in gratia. Atque haec nobis quoque
applicemus. Si enim sumus Christiani et vere pii, scimus nos esse
similes summis illis sanctis, si non in summo gradu maximarum virtutum:
tamen his infimis et sordidis actionibus huius vitae, et quod ad curam
et protectionem Dei attinet, non minus nos diligi atque illos. Cuius
tenerrimae et ardentissimae dilectionis certum pignus habemus filium
Dei, propter quem diligit nos pater et [Eph. 2, 6] ‘consedere nos
fecit in coelestibus’, sicut inquit Paulus. Sciamus etiam [Ps. 37, 23
f.] ad nos pertinere, quod in Psalmo 36. dulcissime dicitur: ‘A Domino
gressus hominis dirigentur, et viam eius volet. Cum ceciderit, non
collidetur: quia Dominus supponit manum suam.’ Tantum credamus et
assentiamur huic promissioni. Sicut enim parentes diligentissime
observant filiolos, ne forte cadant, ne qua impingant aut offendant. Et
si vident maculam aut pituitam genis adspersam, abstergunt et emungunt.
Id quod hostis et alienus non facit. Si pluma capillis inhaeserit,
pectunt et ornant. Tanta etiam cura, tantus amor et vera paternitas Dei
est erga omnes, qui credunt in eum.

[Seite 621]

Haec in summa de doctrina huius capitis dicta sunt, quae sequuntur
simpliciter sunt oeconomica, quae perlegemus, et ea, quae ad Grammaticam
pertinent, excutiemus. Pervenit in terram filiorum orientis: Latine in
terram orientalium, vel in orientem, usitata phrasis est Hebreae
linguae. Sic enim filius mortis dicitur, qui est occidendus, filius
pharetrae, id est, sagitta, filius superbiae pro superbo. Estote filii
fortitudinis, hoc est, estote fortes. Filius Belial pro malo et nequam.

Profectus est igitur sanctissimus Patriarcha Iacob in terram filiorum
orientis, sive orientalium: qua appellatione generali totius regionis,
tecte significat scriptura sancta: quanquam servile et leve id
videretur, fuisse tamen arduum et difficile opus, natum ex verbo et
fide. Quia fuit peregrinandum in regione ignota, cuius nomen etiam non
exprimitur. Non enim Haran appellat, sed orientem, qui nondum fuit
cognitus aut cultus Arabibus et Syriis, nihil ibi fuit praeter Babel.
Dicit igitur simpliciter eum profectum in orientem, hoc est, in Chaos
quoddam ignotum et desertum. Sicut supra Abraham ex Chaldaea egressus
est nesciens, quo tenderet, aut ubi locorum pedem figeret, wagets auff
unsern Herrgott. Fuit igitur peregrinatio in speciem servilis, sed
revera magnae et ardentis fidei opus, quia nescit, in quod Chaos hominum
et locorum deferatur, nec homines, nec loca, nec diverticula viarum
cognita habet. Nescit, ubi singulis noctibus idoneum habiturus sit
hospitium. Ita supra modum periculosum iter et molestum fuit. Ac interea
fide per totum iter luctatus est cum morte et Diabolo: incertus, quo
iret, aut qua fortuna eo, quo tendebat, perveniret.

Forte autem conspicatur puteum in campo, ad quem applicat. Id quoque
servile est, nisi quod hic incipit ei ostendi consolatio, cum venit ad
locum, in quo est tutior et securior, et insuper audit de avunculo
Laban. Nihil amplius, quod dicam, habeo: ideo nihil addam. Nam
allegoriis non delector: quia litera nos certius et plenius erudit, quam
allegoria. Satis est nos scire, quod ista sordida et servilia opera
sanctorum Deo probantur. Unde nihil dubitamus nos, cum sumus in
vocatione: quaecunque fecerimus, aut passi fuerimus, placere Deo, usque
adeo ut voluerit Deus id in hunc librum referri et celebrari omnia ista
opera sanctorum. Non passus est ea tradi oblivioni. Litera et textus
ipse per se clarus est. Allegorice per tres greges ad unum puteum
intelligunt Trinitatem. Mosen vero per lapidem illum magnum et gravem,
sed nihil ad me, relinquo aliis.

[29, 4 –8] Dixitque ad eos Iacob: Fratres mei, unde estis? Qui
responderunt: de Haran sumus. Et dixit ad eos: Nunquid nostis Laban,
filium Nahor? dixerunt: novimus. Dixit rursus ad eos: Nunquid est illi
pax? Responderunt: Pax. Et ecce Rachel, filia ejus, advenit cum grege.
Dixitque Iacob: Est adhuc alta dies, nec 

[Seite 622]

est tempus, ut reducantur ad caulas greges, adaquate oves et ite,
pascite. Qui responderunt: non possumus, donec congregentur omnes
greges, et amoveamus lapidem de ore putei, ut adaquemus oves.

� ingenti clade a parthis victus est. Laban autem est nepos Nahor, non
filius: et is iam erat mortuus. Bethuel, filius Nahor, fuit pater Laban
et Rebeccae. Ideo autem nominatur Nahor, quia est pater et caput istius
familiae. Quaerit Iacob, estne illi pax, id est, valetne. Hebraismus
est.

De lapide putei Grammatici quaestionem movent. Utrum lege cautum fuerit,
ne quis unus amoveret lapidem, et potaret gregem suum, priusquam omnes
convenirent: an magnitudo et gravitas lapidis tanta fuerit, ut duorum
aut trium robore coniuncto ad amoliendum eum opus fuerit. Ego non puto
fuisse statuto aliquo prohibitum, sed tantam fuisse molem lapidis, ut
unus aut duo non potuerint eum removere. In Mesopotamia autem, quia non
fuit magna copia aquarum, diligenter fontes custodiverunt, et texerunt
grandibus saxis obvolutis. Deinde pastores gregum non omnes robusti viri
fuerunt: sed adolescentes et puellae, qualis Rebecca erat, adhibiti ad
custodiendos et continendos greges. Illi convenerunt ad fontem, et
expectaverunt validiores, per quos revolveretur lapis. Sicut Iacob
accedit, et solus amolitur lapidem. Hanc ego existimo esse causam, cur
plurium opera fuerit opus, salvo tamen aliorum iudicio.

[29, 9 –12] Adhuc ipse loquebatur cum eis, et Rahel veniebat cum
ovibus patris sui: nam gregem ipsa pascebat. Cum autem vidisset Iacob
Rahelem, filiam Laban, fratris matris suae, et oves Laban, fratris
matris suae, accessit ipse Iacob: et revolvit lapidem ab ore putei, et
potum dedit gregi Laban, fratris matris suae. Osculatus quoque est Iacob
Rahelem, et levans vocem suam flevit. Et indicavit ei, quod frater esset
patris sui, et filius Rebeccae: Unde illa cucurrit, et nunciavit patri
suo.

Commentarii Hebraeorum annotarunt, et idem textus videtur significare,
Patriarcham Iacob irruente in ipsum spiritu sancto ita corroboratum
esse, ut illo impetu spiritus sancti: solus potuerit revolvere lapidem.
Deinde cum in exilio inveniret consanguineam Rahel, sumpsit animum, et
magnam spem nactus est, se tandem hoc consecuturum, quod animo versabat,
et quod pater mandaverat de ducenda uxore. Ideo statim ad primum
intuitum amore accenditur, et exerit se στοργὴ φυσικὴ erga
cognatam: Ita ut duplex impetus fidei et amoris corpus et animum
redderet vegetiorem. 

[Seite 623]

Voluit enim se praebere virum robore et agilitate, ut caperet animum
puellae, eamque in sui amorem illiceret.

Atque haec quoque tantum naturalia sunt, sed ideo scribuntur a spiritu
sancto, ne quis putet ea turpia aut illicita esse. Est enim Christianum
et pium, amare puellam, quam iungas tibi connubio: quia est naturalis
στοργὴ et inclinatio sexus ad sexum, quae quanquam non careat
prorsus peccato, tamen Deus non vult tanquam inhonestam contemni: quia
est opus Dei conditum in natura hominis, quod non solum non contemnendum
aut contumelia adficiendum est: sed etiam honorandum. Vult enim Deus
glorificari in omnibus operibus parvis et magnis. Non vult contemni, ne
[Matth. 25, 40] in minimo quidem. Sicut inquit Christus: ‘Quod uni ex
meis minimis fecistis, id mihi fecistis.’ Ita etiam praecepta et
ordinationes Dei etiam minimas non debemus abiicere aut conculcare. Si
vis aquam bibere, bene est, bibe, et gratias Deo age, si non libet eam
bibere, ne contemnas.

Sunt igitur haec carnalia, iuvenilia et muliebria, merae sordes: et
tamen recitantur a spiritu sancto, non ad provocandam libidinem, non ad
accendendos turpes amores in animis adolescentum: sed ad alendam spem et
dignitatem coniugii: Et ut testetur spiritus sanctus, quod non
displiceat Deo coniugium, neque etiam amor sponsi et sponsae: siquidem
Deus eum creavit et ordinavit. Non igitur blasphemes tanquam turpem et
illicitum, sicut monachi coniugium impurum et periculosum vitae genus
dixerunt.

� Fuit igitur significatio quaedam amoris erga cognatam et futuram
coniugem, quam hoc osculo ostendit, perinde ac si manum porrexisset, aut
obtulisset munus aliquod.

Atque inde ortum est robur illud in amoliendo lapide, videlicet ex
στοργῆ erga consanguineam, deinde ex amore erga sponsam, quam
vidit sibi divinitus destinatam et oblatam esse. Tertio accessit
singularis laetitia, 

[Seite 624]

propterea quod videret se tandem attigisse portum post iter tam
difficile et periculosum. Auxit autem haec omnia et confirmavit spiritus
sanctus. Postremo dicitur Iacob frater patris Rahelis, Hebraeorum more,
qui nepotem ex sorore appellant fratrem, sicut Moses ipse explicabit,
cum dicet Laban audivisse rumorem de Iacob, filio sororis suae.

[29, 13] Factumque est cum audisset Laban rumorem de Iacob, filio
sororis suae: Occurrit obviam ei et amplexatus est eum atque osculatus:
et introduxit eum in domum suam, et ille narravit ipsi Laban omnia verba
ista.

Vides haec prorsus Pastoralia et bucolicorum in modum descripta esse. Et
tamen in his spiritus sanctus adeo verbosus est, ut lectori profano
toedium et fastidium pariat. Alias historias de rebus maximis, de
conflagratione Sodomorum, de immolatione Isaac paucissimis verbis, vix
quinque aut sex versibus complexus est. Quando autem in haec sordida,
carnalia et stulta incidit, supra modum copiosus est. Ideo nimirum, ut
sciamus beneplacitum esse Domino super timentes eum. Si enim sumus
fideles et certi de misericordia Dei gratuito oblata, nihil dubitemus,
quin, quicquid agimus, Deo maximopere placeat: quod etiam capillos
capitis in numerato habeat: Imo oscula et amplexus placeant, et amolitio
illa lapidis, quae omnia tanquam summa et praestantissima opera in
oculis Dei et angelorum hoc loco recitantur. Non potuit eorum oblivisci
Deus: sed voluit scribi ad nostram doctrinam et consolationem.

⌊ossensium 3.: ‘Omne, quodcunque facitis in verbo, aut in opere,
omnia in nomine Domini nostri Iesu Christi facite, gratias agentes Deo
et patri per ipsum.’ Et in his inferioribus exerceamur, ut paulatim
progrediamur et adsuescamus ad sublimiora. Fides autem, quae maxima et
heroica operatur, demittit se etiam ad domestica et servilia, pascit
greges ovium, ducit aquatum, mulget capras, quia Deus fecit utrunque:
stultum et sapientem, parvum et magnum, preciosum et vile. Aeque igitur
placent famuli aut famulae ac domini opera, mulieris aeque ac viri.
Tantum crede et honora Deum ante omnia [Joh. 15, 7.8.10] in Ecclesia,
effice, ut maneas in verbo eius. ‘Si manseritis in me, inquit
Christus, et verba mea in vobis manserint, fructum plurimum adferetis,
et fructus vester manebit.’

Spectanda igitur est fides et persona, quae est in gratia. Tanta enim
magnitudo divinae bonitatis effusa est super nos, ut numeret et observet
etiam minima opera nostra, quaecunque aut qualiacunque tandem sint, 

[Seite 625]

omnia sunt laudabilia et grata, quia persona placet. Nec locum habet
iudicium carnis, quae dicit pertinere ista ad profanum aliquem
scriptorem, tanquam indigna sacris monumentis. Imo ne dignarentur quidem
Graeci aut Latini authores talia de suis heroibus celebrare, quia non
intelligunt, quid sit vita pietatis, quae placeant, quae displiceant
eoD, secundum sententiam [vgl. Jes. 26, 10 f.] illam: ‘Tollatur
impius, ne videat gloriam Dei.’

Legamus itaque haec cum reverentia, et gratias Deo agamus, quod scimus
nos placere Deo etiam dormiendo, comedendo, bibendo, nubendo,
cohabitando maritis, liberis, uxoribus, gubernando familiam, mulgendo
capras. In his exerceamus nos, quia aeque grandia et mirabilia sunt, ac
sublimia illa, propterea quod fiunt a persona grandi, quae credit et est
haeres regni coelestis. Si Deo placuerit, veniet dies aut hora aliqua,
in qua faciemus etiam magna et heroica.

Atque hanc suam voluntatem et beneplacitum etiam in adfectibus parentum
erga liberos pinxit Deus. Videmus enim in oeconomia patrem et matrem
magis adfici et delectari, si filiolus aut filiola adferat flosculum,
aut aliud quippiam leviusculum, quam si servus aut ancilla adportet
saccum aut trabem ingentem. Illa opera leviuscula, suavia et grata sunt
in liberis, quae in servis et ancillis contemnerentur. Ideo aliud est
describere Legendas hypocritarum et monachorum, quam vere sanctorum.
Illi rident horum opera et vitam totam, tanquam impuram, et somniant se
posse Deum suis factitiis et prodigiosis operibus placare: sed sunt
damnata a Deo, quia non fiunt a persona grata aut accepta. Videamus
igitur reliqua non minus stulta et carnalia iudicio hypocritarum. Et iam
novus locus sequitur, quomodo Iacob factus sit sponsus.

[29, 14] Ad quem Laban ait: Utique os meum et caro mea es tu: et mansit
cum eo per dies mensis.

Bene habent sese principia: ut solent hypocritae. Talis enim describetur
Laban per totam historiam: avarus, et πλεονεκτικός. Et
pulchre convenit nomen Laban, significat enim album: Quia magnam speciem
pietatis, disciplinae et morum habent hypocritae, ita ut nihil videatur
illis sanctius, nihil honestius, nihil religiosius. Sed inversa voce
rectius Nabal dictus esset. Magnam igitur pietatem et amorem erga
fratruelem prae se fert. Sed interim cogitat: En nactus sum servum
optimum et commodissimum, qui pro meo arbitrio omnia cogetur facere et
ferre, quia est fugitivus et exul, qui nullum alium receptum potuit
invenire: pauper est, famelicus et nudus. Hoc carcere et vinculis satis
firmis detinebitur in mea domo. Absque me enim esset, fame ei pereundum
foret.

Initio tamen, hypocritarum more ei blanditur: Os meum et caro mea es tu.
Occurrit ei obviam, amplectitur, osculatur, ac si serio et vere eum
diligeret. Sed mox prodit animum tectum et infidum: Sicut alioqui post 

[Seite 626]

tres saepe dies vilescit piscis et hospes, ut vulga dici solet.1�
Describitur itaque Laban speciosissimus hypocrita, quod ad externa opera
et verba attinet, sed qui intus alit idolatriam, superbiam, avaritiam,
contemptum proximi. Et tantum spectat suum commodum. Cum isto vivendum
est bono et sancto viro Iacob. Ac vide, quaeso, quam exigua sint initia
tantorum honorum et dignitatis summi huius Patriarchae, ex quo tot
Reges, tot Prophetae, Christus ipse et Apostoli orti sunt, penes quem
universa maiestas est aeternae vitae: qui est Rex et Sacerdos, et
universam benedictionem a patre consecutus est. Is est pauperrimus et
abiectissimus, adeo ut non habeat, ubi figat vestigium pedis. Id nimirum
est ex nihilo creare hominem.

[29, 15] Dixit vero Laban ad Iacob: Num quia frater meus es, servies
mihi gratis? indica mihi mercedem tuam.

Fuit Iacob mensem unum apud Laban, quo tempore non sane gratis ab eo
alitus est. Quia haud dubie non fuit ociosus, sed fecit officium hominis
pii et fidelis, non solum inopia et egestate impulsus, sed quia erat in
eo spiritus sanctus, quo moventur sancti homines ad omnis generis
honesta et pia officia: quibus etiam benedicit Deus, ut prosint
pluribus. Sicut Ioseph, cum nihil haberet praeter victum et amictum:
tamen ditavit dominum suum, et quidem sine ulla expectatione mercedis.
Tales nimirum [Kol. 3, 23] sunt, de quibus inquit Paulus Col⌊ossensium
3.: ‘Quodcunque facitis, ex animo operamini, sicut Domino, et non
hominibus.’ Id genus servorum est rarissimum, qui ita serviunt
fideliter, non ut placeant hominibus, sed Deo. Talis autem fuit Iacob
illo mense et toto tempore, quo servivit Laban: non fuit ociosus, sed
sponte operas domesticas et summa sedulitate obivit, pavit pecora,
praebuit eis potum, et similia omnia, qua potuit fide et diligentia,
curavit. Id vero perplacuit avaro Laban, cum videret eum tam studiosum
et excitatum esse ad serviles operas. Ideo statim cum eo de mercede
paciscitur, quae est maxima commendatio diligentiae et industriae Iacob
cum fidelitate insigni coniunctae.

Ac sane insignis et rarissima virtus est, praesertim inter consanguineos
et cognatos, ubi paucissimos invenias, qui cognatis fideliter
inserviendum existiment. Videntur enim iure quodam vorare, rapere,
profundere ea, quae sunt cognatorum. Rarissimi sunt affines aut
propinqui, qui sint similes Iacob et Ioseph, aut tales, qualis erat
Naaman apud regem Syriae, cui possis committere rei familiaris curam et
administrationem. Vidit igitur Laban se nactum esse servum ex animi
sententia, sedulum et assiduum, 

[Seite 627]

cuius opera pecoribus optime provisum esset, familia in ordinem redacta
et pulcherrima disciplina instaurata in domo, cum magno incremento rerum
omnium. Hoc testatur vox, quae sequitur: Modicum habuisti, cum venirem
ad te. Et accessit simul benedictio divina propter servum fidelem, qui
revera erat salus et columen familiae. Nolo igitur, inquit Laban, ut
gratis mihi inservias. Quia videt eum non esse ignavum pecus, cuiusmodi
hodie famulos et ancillas habemus: sed plus facere, quam mandatum esset,
in usum et commodum avunculi sui. Sequitur igitur merces pro tam fideli
servitio.

[29, 16 –20] Habebat vero Laban duas filias: nomen maioris erat Lea,
minoris vero nomen Rachel. Porro oculi Leae erant teneri: Rahel vero
erat pulchra forma et venusto aspectu. Dilexitque Iacob Rahelem, et ait:
Serviam tibi septem annis pro Rahele, filia tua minore. Respondit Laban:
Melius est, ut tibi eam dem, quam alteri viro: mane apud me. Servivit
ergo Iacob pro Rahele septem annis: et videbantur illi pauci dies prae
amoris magnitudine.

Haec vero prorsus puerilia et carnalia sunt. Quid enim est, quod
sanctissimus vir, tantis promissionibus a Deo ornatus, cum Deus ipse
apparuit illustrissima visione, hac aetate iuvenescit, et propemodum
repuerascit. Videt duas puellas, et unam formosiorem altera, quarum hanc
forma praestantem amat, alteram non amat. Num id decere videtur Iacob
octogenarium? Certum enim est eum tum annum octogesimum, aut ad minimum
septuagesimum octavum attigisse. Ea vero aetate incipit primum
iuveniliter ludere et amare. Quare tandem scribit ista spiritus sanctus,
et proponit nobis legenda, quasi aedificandi simus ex hoc facto tam
turpi? Nam quod plus est, infra dicetur, dilexisse filium suum Ioseph,
propterea quod natus esset in senectute sua. Id tempus non amplius
quatuordecim annis abfuit: et tamen dicitur senectus Iacob. Non igitur
decorum est tam sanctum virum sic ineptire et lascivire, ut spectet
formam puellae, et magis amet formosam, quam deformem. Non enim potest
dici, quod fecerit amore prolis, siquidem mulieres non formosae
plerunque sunt foecundissimae, ut apparet in Lea. Et ea tamen nullo
partu impetrare potuit, ut amaretur tantopere a Iacob, sicut Rahel
amabatur. Non igitur potest excusari praetextu quaesitae prolis. Sed
sunt haec simpliciter iocularia et ridicula, amare puellam propter
formam, non propter prolem.

Iure id quidem debebat fieri, ut amaremus sexum simpliciter propter
prolem et generationem, ad quam conditus est a Deo: non ut eo ad
libidinem tantum abuteremur. Sicut aedificium totius muliebris corporis
testatur, quod habet sua organa et membra, quibus concipiat, alat,
gestet foetum. Sed pauci hoc considerant, et Iacob quoque ab hoc fine
aberrat, amat 

[Seite 628]

enim Rahel propter formam, et Leam minus formosam non amat, quod tamen
senibus minus convenit, quam adolescentibus, ut fiant spectatores
formarum.

Sunt autem haec docenda et agitanda in Ecclesia, ne abhorreamus a
coniugio. Sicut Papistae id deformarunt suis deliriis, et damnarunt.
Ideo enim scribit haec spiritus sanctus, ut testetur Deum non abiicere
et reprobare etiam eos, qui spectant formam in coniuge, et quod electio
illa sit sine peccato. Propterea nemo putabit se peccare, si praeferat
formosam deformi. Ita haec quoque nos docent et aedificant. Deinde Iacob
speravit prolem ex forma et viribus corporis praestante. Quia id sane
debebat fieri in iungendis connubiis, ut deligerentur et iungerentur
robusti cum robustis, industrii cum industriis. Sicut id discrimen
servatur in brutis, in bobus, equis, ovibus, gallis et aliis animantibus
omnibus. Inter homines non perinde fit propter corruptionem ex originali
peccato conceptam. Inde enim fit, ut alii robusti, alii infirmi
generentur, alias leprosi, alias ceci, alias fatui, vicio et culpa
parentum. Quia ferendum est, ut copulentur robusti cum infirmis propter
peccatum originale, cui malo occurrendum est remedio coniugii divinitus
monstrato, quomodocunque aut quicunque iungantur.

Sic et animalia omnia habent stata tempora generationis. Solus homo
habet errantes et vagos motus ex veneno morbi originalis, quibus non
aliter potuit consuli, quam hac coniunctione, ubi qui potest formosam et
viribus integris coniugem habere, habeat sane. Qui non potest delectum
habere, ducat eam, quae offertur, sive sit formosa, sive non. Deinde
coniugium post peccatum originale carni valde molestum et grave est
propter coniunctionem indissolubilem. Etsi enim manet appetitus et amor
sexus ad sexum, tamen vinculum illud, de quo Moses dicit, quod debeat
uxor esse coram marito inseparabilis vitae socia, est admodum durum et
difficile, Quaecunque enim calamitas accesserit sive corporum, sive
fortunarum, sive prolis: manet tamen firmum illud et indissolubile
vinculum. Et tollitur omnis electio, nec conceditur ulla ⌈permutatio,
nulla reiectio aut repudium. Accedit insuper Diabolus, hostis omnium
ordinationum Dei, qui variis modis molestat et excruciat coniuges.
Propter tot et tantas molestias ac difficultates coniugii non est malum,
si quis eligit formosam, et corpore et viribus integris, quo diutius et
facilius possit hoc vinculum coniugii cum omnibus molestiis tolerare.
Neque enim consultum est eligere eam, quae principio statim odiosa et
molesta sit. Quia Sathan etiam forma praestantissimos et summo amore
mutuo se complectentes alienare et distrahere solet.

Et spiritus sanctus hoc loco docet, non esse damnatam a Deo istam
electionem. Commendat enim eam, vel potius indulget huic sanctissimo
Patriarchae, ut iuveniliter amet formosam magis, quam deformem. Er 

[Seite 629]

lests geschehen. Quia coniugium eiusmodi vitae genus est, quod opus
habet remissione peccatorum et indulgentia Dei, ut Deus conniveat non
solum ad libidinem illam, modo sit legitima per coniugium, sed etiam ad
errata et offensiones familiae, liberorum, coniugum, quae solent
incidere in oeconomia. Sicut enim politiam et Ecclesiam sub remissione
peccatorum esse necesse est: Ita et coniugum vita est sub indulgentia
Dei et remissione peccatorum. Non vult damnari Deus coniugalia illa,
quod maritus deligit et amat uxorem formosam, quod quidem principio non
est difficile in primo fervore amoris, quo ardent mutuo sponsus et
sponsa, sed paulatim defervescit. Imo quandoque post mensem degenerat in
accerrimum odium, instigante Diabolo et fascinante animos enniugum
variis et mirandis modis.

Haec igitur huius peccati, quod hypocritae exagitant in hoc patriarcha,
non quidem excusatio est: sed est praedicatio divinae indulgentiae, qui
non damnat istam reprobationem Leae minus formosae, et electionem
alterius formosioris. Papistae lasciviam interpraetantur, sed non
vident, quae causa ad coniugium eum impulerit. Incumbit enim Iacob
habenti promissionem cura de posteritate: Ideo solicitus est, unde
habeat uxorem commodam et placentem, potius quam ubi sedem certam et
domum inveniat, contra omnes rationes Philosophorum et sapientum
praecepta. Hesiodus1� inquit: οἶκον μὲν πρώτιστα
γυναῖκά τε βοῦν τ᾽ ἀροτῆρα. Hic noster Iacob
nihil horum curat, non domum, non bovem, non alia necessaria, sed primum
omnium uxorem eligit.

æ

è

蚔

겍ú

겍ú

겍ú

겍ú

겍ú

겍ú

顬

顬

겍ú

ú

겍ú

겍ú

-

-

¼

¾

&

&

+

+

0

0

4

4

>

>

¶P

¸P

顬

顬

ƈ

Ɖ

ͼ

ͽ

Պ

Ջ

޺

޼

ঐ

঑

ି

ୀ

ఴ

వ

శ

摧༗!ᴀశ

ూ

ృ

ౄ

౅

ഏ

ഐ

ๆ

็

༱

༲

Ⴐ

Ⴒ

ኼ

ኽ

ᑔ

ᑕ

ᔿ

ᕀ

ᚴ

ᚶ

ᨡ

ᨢ

ᨣ

ᨯ

ᨰ

ᨱ

ᨲ

ᶲ

ᶴ

摧༗!ᴀᶴ

‸

‹

⅔

⅕

≒

≓

⌢

⌣

ⓤ

ⓦ

⟆

⟈

⣯

⣰

⥾

⥿

⦋

⦌

⬠

⬢

Ȿ

Ɀ

⸮

ⸯ

ゖ

゘

㉱

㉲

㌤

摧༗!ᴀ㌤

㌥

㙸

㙹

㡂

㡃

㣐

㣑

㣝

㣞

㨎

㨏

㫼

㫽

㲬

㲭

㾼

㾾

䈤

䈥

䎈

䎉

䒼

䒽

䕂

䕃

䕏

䕐

䗪

䗫

顬

摧༗!ᴀ䗫

䛧

䛨

䠯

䠰

䧿

䨀

䪌

䪍

䮿

䯀

䳿

䴀

䷷

䷸

伆

伇

俟

俠

俬

俭

兦

全

吾

吿

啣

啤

囩

囪

埄

摧༗!ᴀ¸P

ŒS

ŽS

¾S

ÀS

^

^

t

t

{

{

X…

Z…

ˆ

ˆ

Š¾

Œ¾

Â

Â

Ê

Ê

®ô

°ô

픘ﯔﯖআ

ঈ

ஐ

ஒ

㘀

㘂

䰀

䰂

榒

榔

疐

疒

邤

邦

雐

雒

괶

괸

츜

츞

쿞

쿠

ᘆᝨℏ尀埄

埅

壜

壝

姂

姃

嬌

嬍

寮

寯

屵

屶

岂

岃

帜

帞

恞

恟

憖

憗

抍

抎

掳

掴

暵

暶

朵

朶

梩

梪

摧༗!ᴀ梪

梶

梷

槃

槄

檧

檨

歧

歨

汩

汪

涔

涕

溟

溠

漽

漾

炔

炕

煾

煿

猛

猜

獠

獡

獭

獮

癳

癴

硗

摧༗!ᴀ硗

硘

祿

禀

箌

箎

紮

累

绥

绦

羦

羧

耹

耺

耻

聇

聈

聉

聊

脚

脛

舾

舿

荣

荤

萆

萈

蚭

蚮

討

顬

摧༗!ᴀ討

訏

譮

譯

贒

贓

趤

趥

趱

趲

躎

躏

迄

迅

邪

邫

鈵

鈶

鎆

鎇

钌

钍

陒

陓

韰

韱

顼

顽

颉

颊

摧༗!ᴀ颊

飬

飭

驵

驶

鮕

鮖

鲊

鲋

鷓

鷔

鹹

鹺

ꂇ

ꂈ

ꊆ

ꊇ

ꌔ

ꌕ

ꌡ

ꌢ

ꎎ

ꎏ

ꔮ

ꔯ

ꘔ

ꘕ

ꝭ

Ꝯ

꡷

摧༗!ᴀ꡷

꡸

ꨅ

ꨆ

ꪡ

ꪢ

ꬻ

ꬼ

ꯃ

ꯄ

괦

괧

괳

괴

귆

귇

꽣

꽤

낐

낑

녤

녥

늦

늧

뎜

뎝

딹

딺

뗧

뗨

摧༗!ᴀ뗨

뚮

뚯

띡

띢

띣

띯

띰

띱

띲

뢬

뢭

릑

릒

믘

믙

볹

볺

뺜

뺞

쁷

쁸

슜

슞

쐦

쐧

쐳

쐴

쒕

쒖

顬

顬

摧༗!ᴀ쒖

앹

앺

왑

왒

임

입

죚

죛

청

첮

췟

췠

캶

캷

콺

콻

큛

큜

킡

킢

킮

킯

퉤

퉥

펊

펋

퐄

퐅

햮

摧༗!ᴀ햮

햯

훭

훮





















































摧༗!ᴀ

























































累

摧༗!ᴀ累

縷

慎

愈

ﭘ

ﭙ

ﱅ

ﱆ

ﳘ

ﳙ

ﳥ

ﳦ

ﴻ

ﴼ

ｪ

ｫ

蚔

摧༗!ᴀ︸︹﹅﹆･ｦ



Ǹ

ǹ

ˇ

ˈ

Ω

Ϊ

׋

׌

ٸ

ٹ

ݤ

ݥ

ਊ

਌

਎

ਦ

ਨ

ਪ

ਬ

ೢ

ೣ

ᇖ

摧༗!ᴀᇖ

ᇗ

ጎ

ጏ

ᕠ

ᕡ

ᕭ

ᕮ

ᗌ

ᗍ

ᝆ

ᝇ

ᡍ

ᡎ

ᥥ

ᥦ

᪳

᪴

ᴊ

ᴌ

Ḳ

ḳ

Ỵ

ỵ

ῲ

ῳ

₄

₅

ₑ

ₒ

摧༗!ᴀₒ

⍸

⍹

⍺

⍻

⎉

⎊

┬

┭

♨

♩

⡶

⡷

⩭

⩮

⩺

⩻

⬞

⬟

ⲯ

Ⲱ

⸏

⸐

⽙

⽚

け

げ

㈉

㈊

㌥

摧༗!ᴀ㌥

㌦

㐁

㐂

㐃

㐏

㐐

㐑

㐒

㓾

㓿

㝔

㝖

㨐

㨑

㮠

㮡

䁠

䁡

䅑

䅒

䇢

䇣

䇯

䇰

䋥

䋦

䓬

䓭

䖮

摧༗!ᴀ䖮

䖯

䝸

䝹

䨇

䨈

䶤

䶦

䶨

䷀

䷂

䷄

䷆

仮

仯

冊

册

嘢

嘣

塦

塧

姪

姫

媝

媞

宽

宾

寊

寋

屟

摧༗!ᴀ屟

屠

嵫

嵬

廠

廡

恁

恂

懎

懏

捤

捥

摔

摕

斄

斅

晧

晨

晴

晵

曣

曤

樚

樜

歐

歒

渉

渊

瀭

瀮

摧༗!ᴀ瀮

爖

爗

玆

率

玓

玔

疘

疚

盱

盲

砿

础

礁

礂

竈

竉

簋

簌

絩

絪

纻

纼

纽

绉

绊

绋

绌

羡

羢

摧༗!ᴀ羢

脑

脒

艴

艵

菕

菖

虘

虙

蠌

蠍

覴

覵

覶

观

觃

规

觅

誯

誰

讦

讧

赏

赐

輳

輴

逾

遀

銈

銉

顬

摧༗!ᴀ銉

鋶

鋷

鐽

鐾

開

閌

閍

閙

閚

閛

閜

顔

顕

馃

馄

鮦

鮧

鸻

鸼

ꀭ

ꀮ

ꆆ

ꆇ

ꆓ

ꆔ

ꊭ

ꊮ

ꑜ

ꑝ

摧༗!ᴀꑝ

ꛉ

ꛊ

꟯

꟰

꧿

ꨀ

ꪗ

ꪘ

굎

교

굨

굪

꽑

꽒

넰

넱

뇤

뇥

뎀

뎁

똤

똥

랤

랥

렸

령

롅

롆

릐

摧༗!ᴀ릐

릑

뱤

뱥

뼁

뼂

쀵

쀶

셰

셱

쌉

쌊

쎼

쎽

쎾

쏊

쏋

쏌

쏍

쓊

쓋

왶

왷

작

잒

죏

죐

쪱

쪲

찶

摧༗!ᴀ찶

찷

켮

켰

켲

콊

콌

콎

콐

퇯

퇰

퐜

퐝

픳

픴

횥

횦

흾

흿























摧༗!ᴀ쿠













\



























































顬

摧༗!ᴀ















覆

視

ﱣ

ﱤ

ﷁ

ﷂ

､

･

ｦ

ｲ

ｳ

ｴ

ｵ

蚔

顬

겍ú

겍ú

겍ú

ú

겍ú

겍ú

겍ú

겍ú

顬

ú

겍ú

겍ú

겍ú

겍ú

겍ú

-

겍ú

겍ú

겍ú

摧༗!ᴀ聹 蓱 蓲 螊 螋 谆 谈 谠 谢 賈 賊 銶 銷 隀 隁
马 驭 驹 驺 鱈 鱉 ꑱ ꑲ ꞝ Ꞟ ꞟ Ɜ Ɡ Ɬ Ɪ ú

겍ú

겍ú

겍ú

겍ú

겍ú

겍ú

–

˜

겍ú

겍ú

ú

겍ú

겍ú

겍ú

겍ú

顬

겍ú

겍ú

겍ú

겍ú

겍ú

겍ú

겍ú

겍ú

顬

顬

겍ú

겍ú

顬

겍ú

겍ú

摧༗!ᴀunt. Longissime igitur errant Papistae, si cogitant patres
vixisse carnaliter. Sicut sentiunt sane: Neminem enim iudicant caste
vivere praeter celibes monachos et moniales, et offendit eos gravissime,
quod fuerunt coniuges Patriarchae: nihil intelligentes 

[Seite 630]

de excellentissima illa castitate. Sed non mirum fuisset, si tanto
tempore continentiae Iacob prorsus mortificasset carnem, et extinxisset
insitam vim ad generandum. Iam enim elapsi sunt anni adolescentiae,
iuventutis et virilis aetatis, iam 84. annos habet, luctatus cum sua
carne 68. annis. Et tamen mansit in eo στοργὴ et naturalis
inclinatio ad sexum, ad iuvenculam, et quidem formosiorem, quam praefert
minus formosae, iam senex et canus.

Superant ergo haec exempla castitatis omnem nostram continentiam, et
praesertim Papistarum impurissimum celibatum in monasteriis, quae nunc
sunt mera lupanaria. Aut si etiam servaverunt castitatem unquam, tamen
ne comparanda quidem est ad patrum castitatem: in quibus sic mortificata
est caro magna fide et spiritu, ne tamen extingueretur naturalis
inclinatio et adfectus erga sexum. Sicut Iacob sponsam vero amore et
unice diligit, ita ut septem illi anni vix trium aut septem dierum
spacium aequare viderentur. Deinde quod omnium est maximum: Postquam
factus est sponsus, expectat septem annos, donec iungatur sponsae. Si
hodie aliquis tot annos deberet expectare diem nuptiarum, et interim
servire pauper et mendicus, profecto et sponsam et socerum relinqueret.
Sed haec porci isti Papistae non considerant, nec cernunt exemplum
castitatis insigne et inaestimabile, quae simul est coniuncta cum
mirabili pacientia, quae totos septem annos tolerat servitium hoc et
moram cuivis alii profecto intolerabilem: et servit miser et inops,
nihil habens proprii, ne ligulam quidem vel filum. Et omnia facit amore
puellae, quo ita captus est, ut isti septem anni viderentur dies uni,
hoc est, ac si tantum fuissent septem dies.

Augustinus etiam hanc pacientiam et expectationem admiratur, et quaerit
causam, quomodo eam potuerit praestare, cum sit contra et supra naturam
hominis. Hoc enim testantur omnes descriptiones amoris et amatorum, quod
inquit ille: Impacienter amo. Et praesertim dilatus amor valde adfligit,
et reddit homines impacientes. Cantica amatoria queruntur dies et menses
nimis longos esse, ut ille apud Poetam1� ait: Si mihi non haec lux
toto iam longior anno est. Respondet autem Augustinus: hoc tempus et
annos tam breves esse visos, quia labores non fuerunt graves et
difficiles. Amor enim est omnipotens. Sicut econtra: qui odit, nihil
potest ferre. Amor gratuito facit, quod alioqui nullo precio, nullis
precibus adductus faceret. Sic saepe scorta aut adulteri plura
patiuntur, quam coniunx aut maritus honestus ferret, et tantum valet
amor furiosus. Multo plura ergo facit et perfert amor purus et honestus.

Sed non sufficit haec responsio: Addendum enim hoc est, quod hic
significatur, quomodo ille amor sponsalis sit gubernatus a spiritu fidei
in Iacob. Illo autem gubernatore omnia sunt bona et facilia. Si enim
Deus 

[Seite 631]

adest, et conversatur nobiscum in omnibus primaria illa et principali
consolatione, [Phil. 4, 13] tum possum omnia, inquit Paulus, in Christo,
qui me confortat. Utcunque igitur haec sint carnalia et iuvenilia: tamen
probantur in sanctissimo viro, nobis in exemplum et consolationem. Quia
habuit ipse promissionem posteritatis, in quam principaliter
respiciebat. Ideo necesse erat, ut duceret uxorem.

⌊sis 18.: ‘Tulit Abraham vitulum tenerum’, mollem. Mysterium, quod
alii hic tractant, omitto, et sequor historicam sententiam. Causa enim
haec simplex et plana est, quare Iacob alienior fuerit a Lea, quia
habuit oculos minus acres et venustos.

Rahel vero fuit pulchra. Et refertur ea significatio in Hebraea voce
(Thoar) proprie ad quartam speciem in praedicamento qualitatis, ad
figuram, quae continet formam et proportionem qualitatis. Oculi Rahelis
habuerunt iustam figuram, frons item et genae ac totum corpus habuit
suam dispositionem et convenientiam membrorum. Haec vera pulchritudo et
venustas est, quando facies habet aptam et convenientem proportionem
oculorum, frontis, genarum et aliarum partium. Atque hactenus descripsit
Moses sponsum istum et amatorem Iacob satis iuveniliter, qui amore
lepidae et formosae puellae tam longam et duram servitutem sustinet,
unde colligi magnitudo amoris potest. Et observandum est, quod scriptura


[Seite 632]

sancta non damnat, sed praedicat istum amorem in sponso. Iam vero
sequitur egregium et illustre specimen pacientiae Iacob in hac servitute
et amore puellae.

[29, 21] Et ait Iacob ad Laban: Da mihi uxorem meam, quoniam impleti
sunt dies mei, et ingrediar ad illam.

Appellat uxorem, cum tamen sit virgo. Scriptura enim non distinguit
inter uxorem et desponsatam. Sicut videre est in Mose et Matthaeo, ubi
virgines desponsatae uxores dicuntur. Habet igitur Iacob Rahelem pro
legitima coniuge, et ardet erga eam vero et maritali amore, ut iuvenes
et sponsi solent. Est autem vehementissimus ardor sponsi, quando tempus
amplexus et copulae instat. Sed in hoc nostro Patriarcha castissimus
ille et ardentissimus amor erga uxorem Rahel indignissime turbatur et
fallitur, sicut sequitur.

[29, 22] Et congregavit Laban omnes homines illius loci, fecitque
convivium.

Der schalck were wert, das man in in abgrundt der hellen verflucht. Non
dicit Moses: vocavit, invitavit ad convivium nuptiale, quod solet
solenniter et honorifice fieri: sed collegit, hats zusammen gerafft: Non
in gloriam et honorem sponsi et sponsae, sed ad fallendum et illudendum
optimo et sanctissimo viro, ut captum suis technis retineat, nec possit
ullo modo repudiare vel mutare, quam cognoverit illa nocte: quamvis
deceptus et delusus esset. Ideo subito aliquos colligit testes. Et
videtur scriptura innuere Laban male audivisse apud bonos et honestos
vicinos: qui haud dubie intellexerunt eius malas artes et iniurias,
quibus adfecit bonum et fidelem Iacob isto septennio. Ideo collegit
homines leves, qui non improbarent hanc imposturam, significat eum
fuisse veteratorem pessimum totum subversum avaricia. Ad Iacob hilaris
et ardens amore erga suam Rahel nihil sinistri aut mali suspicatur. Sed
plenus spe et gaudio expectat suavissimam sponsam suam, ut fruatur tam
diu sperato et exoptato gaudio.

[29, 23 –25] Et ecce vespere tulit Leam, filiam suam, iutroduxitque
eam ad illum, et ingressus est ad eam. Dedit quoque Laban Leae, filiae
suae, Zilpam, ancillam suam, in famulam. Factumque est illucescente die,
et ecce ea erat Lea. Et dixit ad Laban: Cur hoc mihi fecisti? Nonne pro
Rahele servivi tibi? Quare imposuisti mihi?

Hoc est illud exemplum pacientiae. Discat igitur pacientiam, qui potest
discere. Ego sane non possum. Est enim intolerabilis et inimitabilis. 

[Seite 633]

Optimus et sanctissimus vir tam ardenter diligit puellam, ut toto
septennio omnia faciat et ferat, imo locupletet avarum illum veteratorem
Laban ea lege et conditione, ut collocet sibi filiam Rahel. Sed pro tam
fideli servitio ipse hanc refert gratiam, surripit ei uxorem, virginem
dilectam et tot annis quaesitam ac expetitam. Et quidem ipsa hora
optatissimi et sponsalis gaudii. Nec rapit solum, quod per se quidem est
molestissimum: Sed etiam obtrudit aliam, quam aversatur, atque ita
perpetuum onus cervicibus eius imponit. Horribilis et indignissima
profecto impostura est. Iacob non aliud scit, quam se habere suavissimam
suam sponsam in amplexu, et ecce habet supposititiam. Si quis rapiat
pecuniam, aurum, argentum, pecora, exigua iactura est: sed rapere
virginem, uxorem formosam et dilectam, a qua toto pectore expectes
prolem, unde speres semen posteritatis promissae, profecto iniuria et
contumelia est, quae vincit omnes iniurias. Nam hic omnis spes et
expectatio Iacob subito concidit: Nec potuit ei aliud in mentem venire,
quam se perpetuo privatum iri amore Rahelis, sponsae suae, neque eam
futuram sibi amplius uxorem. Sic fallitur dulcissima spes et suavissima
illa expectatio amoris et amplexus sponsae: quae toto septennio duravit,
immenso gaudio utriusque. Non autem sine lachrimis et ingenti dolore
hanc iniuriam passi sunt. Nimis atrox enim et crudele malum est, et
pacientia incredibilis. Ego sane non tulissem, sed expostulassem cum eo,
et in ius vocassem, ut coactus legibus sponsam meam redderet, et alteram
repudiatam patri remisissem. Quia non Lea: sed Rahel desponsata erat,
idque publice omnibus renunciatum et cognitum haud dubie fuit per totum
oppidum.

Illos vero, quos collegit Laban convivas, existimo fuisse homines leves
et nihili, lose fenichen1�, qui coacti sunt in gratiam Laban approbare
et excusare hoc facinus. Sed est durissima et intolerabilis distractio.
Ego sane si etiam aetate et annis ipsum Mathusalah superarem, tamen non
ferrem. Quia pugnat haec separatio contra naturam et omnem sensum
humanum. Quantum tragoediarum in omnibus historiis excitarunt raptores
virginum ac mulierum? Quoties florentissima regna infestis armis inter
se concurrerunt et eversa sunt propter eiusmodi iniurias? Graeci pene
totum orbem terrarum concitarunt ob raptam Helenam. Sabini bellum
adversus Romanos moverunt propter raptas filias. Et infra 34. Sichimitae
a filiis Iacob trucidantur ob raptum Dinae, quia est tenerrimus ac
impacientissimus adfectus amoris in sponso, praesertim in ipso articulo
nuptiarum, ubi instat amplexus et gaudium nuptiale. Ideo nihil minus
ferre potest, quam eripi sibi sponsam, in quam insanit amore et cariorem
habet auro, argento, imo oculis et vita ipsa. Deinde quaesiverat et
elegerat Iacob hanc sponsam iussu et voluntate patris pro posteritate
promissa, quam sperabat ex 

[Seite 634]

sponsa forma bona et aetate integra. Verum haec spes et gaudium tam diu
speratum uno momento concidit. Exaggeret igitur et detestetur, qui
potest tam insignem et inauditam maliciam. Maior enim est, quam ut ullis
verbis exprimi queat. Quin in textu occulta repraehensio et indignatio
significari videtur. Non enim dicitur Laban Leam adduxisse uxorem Iacob.
Sicut postea de Rahele docet: dedit Rahelem, filiam suam, in uxorem. Non
dignatur Moses Leam uxorem appellare, sed sic dicit: Tulit Leam, filiam
suam, et introduxit eam ad illum.

Impulit autem avarum Laban ad tantum scelus dira cupiditas, non tam ut
filiam maiorem natu Iacob obtruderet, quam ut alios septem annos eum
detineret. Sensit enim mirabilem successum et incrementa rerum suarum.
Itaque indignum et horribile est tam immani scelere optimum virum
detineri, ut cupiditatibus huius veteratoris satisfiat, aber er muss den
hon leiden, der doch gar zu hart ist. Ipsa Rahel quomodo fuerit adfecta,
non recitatur, verum consentaneum est, non minorem eius indignationem
fuisse. Scivit enim haud dubie se sponsam esse: Et notum fuit toti
viciniae, Iacob pro Rahel servire septennio illo. Ideo aeque commota est
hac iniuria ac sponsus ipse. Imo multo minus ferre et vincere potuit:
quia sexus et natura imbecillior est. Certa erat se esse sponsam, et iam
ducendam in thalamum sponsalem, sed ea ipsa hora, qua putat se potituram
amore et sponso optato, indignissime fallitur: non sine magno dolore,
non sine lachrymis et eiulatu.

Tristes itaque et lugubres hae nuptiae sunt. Sponsus enim misere
decipitur, Rahel autem sponsa reiicitur, quae haud dubie iustissimum
dolorem et indignationem non potuit caelare: sed lachrimis et voce
testata est, et expostulavit cum patre: Cur rapis, dixit, mihi meum
sponsum, cui tute me despondisti? Sed nihil motus est crudelis pater,
forsitan et minis eam compescuit. Lea scivit se non esse sponsam, sed
sororem sponsae, et fortassis repugnavit aliquantum voluntati patris,
sed tamen humano adfectu passa est se rapi ac cogi ad hanc iniuriam. Imo
sibi gratulata est de vi ista, ut fieret mater promissae posteritatis,
quam audivit expectari [1. Mose 30, 1] a Iacob. Et infra capite 30.
videtur Rahel nonnihil prodere adfectum et odium erga sororem Leam ob
hanc ipsam causam. Hae igitur infaustae nuptiae sunt Iacob et Raheli
propter inexpectatam fraudem: Ac proponitur exemplum et castitatis
eximiae in sanctissimo Patriarcha Iacob, et crucis ac pacientiae summae.
Haud scio enim, an ullus sanctorum, nedum gentilium, hanc crucem tanta
pacientia sustinere potuisset. Es ist zu hoch und zu schrecklich.

Quaeritur autem cuiusmodi ritus nuptiarum fuerint apud istos homines,
quod Iacob solus cum sola in cubiculo et eodem lecto dormit, nec sentit
tamen esse suppositam Leam pro Rahele. Vixit enim toto septennio in domo
hac, ubi vidit haud dubie sponsam aliquoties, nonnunquam collocutus 

[Seite 635]

est, et in lecto si non tactu explorare, vocem tamen agnoscere et
discernere potuisset. Nostris moribus longe cautius agimus. Non enim in
tenebris, sed cum tympanis et facibus, ac adhibitis etiam testibus
ducimus sponsam cum ad sacrum, tum ad thalamum nuptialem, ut non possit
esse locus ulli imposturae. Istum morem non fuisse receptum apud hosce
homines ex historia colligitur, alioqui enim Iacob non esset tam
turpiter deceptus. Deinde usitatum fuit eo tempore, ut mares et foeminae
in singulis domibus diversa habitacula haberent: non ita promiscue
conversati sunt, ut apud nos solet fieri. Iuvenes habitarunt cum
patribus, et virgines cum matribus seorsim, sed in cubiculo cum habuit
secum sponsam suam Iacob, potuit sane cum ea libere colloqui, potuisset
etiam tactu depraehendere non esse Rahelem. Sed colligitur inde summam
fuisse verecundiam istius saeculi, aut saltem Patriarchae Iacob. Aut
certe Lea sic fuit instructa a patre, ut taceret prorsus, vel submissa
voce loqueretur. Tamen maximam vim verecundiae fuisse in Iacob necesse
est, ut nec collocutus sit, nec contrectaverit, sed tantum maritali
amore eam sit complexus, prae nimio gaudio, quod tandem contigisset frui
amore dulcissimae sponsae. Hanc insignem verecundiam et castitatem
commendat scriptura, quod ingressus est thalamum sine suspicione, sine
lascivia, sine impudico adfectu, simplici et maritali adfectu. Quod enim
Lyra dicit, eum tribus noctibus continuisse, omitto. Magna illa
simplicitas consideranda est potius, quod nullo prorsus signo
depraehendit esse alienam, ad quam accederet. Neque enim ita aspiciendi
sunt patres, sicut a Papistis iudicantur fuisse furiosi in libidinem et
quales ipsi sunt. Sed fuit simplicissima castitas et castissimus amor
erga sponsam in Iacob. Nec habuit ullam causam suspicandi esse aliam
suppositam. Quia uterque parens et sponsa ipsa est notissima, et in
omnibus maximus candor et candidissima sinceritas semper visa est. Et
tamen decipitur.

Ita vero cogito, et excuso Iacob, sicut supra de concubitu Loth cum
filiabus dixi. Fieri enim potest, ut homo quandoque forti imaginatione
et intentione animi ita absorbeatur, ut non audiat, nec videat, et nihil
prorsus sentiat, etiam audiens et videns apertis oculis et auribus.
Vehemens enim et intenta animi cogitatio abstrahit mentem a sensibus, ut
ab extra nihil cernat et sentiat homo. Ita prorsus in adfectibus
vehementioribus fit, sive in ira, sive in moestitia, sive amore: hi enim
reddunt hominem stupidum et insensatum. Hinc in preliis saepe attonitos
et consternatos videas, ac stupentes prorsus milites trepidatione et
formidine. Sic Loth ebrietate moestitiae magis quam vini oppressus, ac
tristitia illa ex conflagratione Sodomae infernali absorptus nihil
sensit, nec animadvertit: sed nesciens et animo alieno fecit, quicquid
fecit.

Hoc est mirabile, sed usitatum, et secundum naturam in melancholicis,
quando serio incumbunt in aliquod studium aut cogitationem alicuius 

[Seite 636]

rei. Saepe non advertente melancholico omnia bona eius possis auferre
ipso praesente. Ad eundem modum animus Iacob amore et gaudio occupatus
et absorptus fuit, et Deo gratias egit, quod haberet sponsam, ex qua
sperabat posteritatem. Fuit ebrius, non vino: sed amore Rahelis, tam diu
quaesitae et exoptatae. Haec ebrietas amoris ingens profecto stupor est,
quo attonitus quasi non potuit advertere aut sentire dolum. Nihil enim
suspicatur mali: sed est totus in imaginatione et adfectu amatorio,
certus sibi non posse amplius eripi sponsam. Ideo nihil minus ei venire
in mentem potuit, quam quod veterator ille deberet sibi subducere
sponsam, et supponere Leam.

In hunc modum de Isaac supra dixi, benedicente Iacob pro Esau: Is
quanquam agnosceret vocem Iacob, et animus praesagiret subesse fraudem
et dolum: tamen cum esset occupatus studio benedicendi: etiam eorum,
quae sentit et audit, nullam curam habet. Talia exempla saepe in vita
occurrunt, quando animi a sensibus exterioribus relabuntur in
imaginationem, qua antea fuerunt oocupati: et putant non posse fieri, ut
fallantur, aut aliquid detrimenti accipiant: plus enim credunt cordi
suo, quam oculis suis et auribus. Ideo cogitabimus Iacob quoque amore
ebrium stupefactum et quasi raptum esse: ut nihil minus cogitaret, quam
se falli posse. Ardor ille amoris vehemens occaecavit eum.

Haec mihi quidem in mentem venerunt de impostura huius veteratoris, quo
modo ea deceptus sit Iacob. Simul autem insigne illud et rarum exemplum
verecundiae notandum est, et amplificanda castitas Patriarcharum prae
omni castitate et caelibatu monachorum. Hic enim ardentissimi motus
amoris et libidinis superantur, vel saltem reprimuntur in utroque, in
Iacob et Rahele: quae, quanquam vera sponsa esset, tamen excluditur
thalamo sperato et debito, ac cogitur dissimulare se esse sponsam, et
lachrimis miserum amorem et desiderium sponsi solari et lenire.

Porro videre est in hoc loco, quanta fuerit potestas patria apud istos
homines. Lea enim uno verbo et nutu tantum a patre Laban cogitur, ut
succedat Raheli, et fiat ipsa sponsa, etiam contra datam fidem. Neque
enim Iacob ante id tempus cum Lea ullum verbum de ineundo coniugio
commutaverat, nullus amor, nulla arrha, nullum pactum intercesserat, sed
sine consensu, pactionibus et colloquio filia arripitur a patre, et
collocatur in thorum nuptialem Iacob. Non explorat pater voluntatem
filiae, non audit eius responsum. Si isti fuerunt mores illorum hominum,
sane pessimi fuerunt. Certum enim est non facta esse sponsalia inter
Leam et Iacob, non adhibitos esse testes. Sed administrantur omnia
subito, tyrannide et violentia patris, qui arreptam filiam introducit ad
Iacob. Pessimum igitur hoc exemplum est, quo videmus Leam mera tyrannide
et crudeli audacia patris fieri sponsam. Ipsam quidem facile consensisse
consentaneum est, ut fieret mater sanctae posteritatis, ideoque est
excusabilis. Sed tyrannis 

[Seite 637]

patris est modis omnibus execranda. Et quanquam sanctus vir tolerat hanc
iniuriam, tamen est detestabile et nequaquam imitandum exemplum.

Quaerunt autem Lyra et alii hoc loco, an fuerit verum coniugium ea nocte
inter Leam et Iacob? Respondeo: Non fuit. Ergo fuit adulterium?
Nequaquam. Quid igitur? monstrum. Si enim ipsum factum spectes, Iacob
non est maritus Leae, sed viciat et stuprat eam, quae ipsi non erat
desponsata. Et tamen sine culpa est, sed haeret ea in perfido Laban, qui
fallit sponsum et sponsam, et nuptias distrahit copulando Iacob aliam,
quam desponderat. Itaque neque adulter dici aut haberi merito potest. Et
si quaeritur, an peccaverit Iacob cognoscendo alienam? Respondendum est:
Ipsum quidem factum esse manifestum stuprum, non esse coniugium, sed
tamen non peccasse: quia falsus est aliena perfidia, quam ne suspicari
quidem potuit. Quis enim metuat patrem filiam ex se natam defraudaturum
tam diu sperato gaudio? Filia non aliud cogitavit, quam se ea nocte fore
sponsam, iungendam cum sponso suavissimo. Et Iacob ingressus est vero et
maritali amore, nihil dubitans se amplexurum Rahelem tanquam coniugem
suam. Id enim promiserat, et toto septennio simulaverat perfidus nebulo
Laban: sed in uno momento tam diu simulatas nuptias dirimit, das heissen
grobe bubenstueck.

⌊thiorum 2. Ratio enim non intelligit. Non tamen ideo excusantur coram
Deo. Invincibilis igitur ignorantia ponatur extra Theologiam. In politia
autem est excusatio in totum. Sicut copula haec Iacob et Leae non est
coniugium, et factum ipsum per se est stuprum, sed excusatur per
ignorantiam invincibilem. Lea etiam excusatur, quod non sit habenda pro
meretrice, per potestatem paternam, qui dixit: praecipio tibi, cogo,
impero tanquam parens tuus. Tu Lea es sponsa mea authoritate et
arbitrio. Vadit igitur in simplicitate et obedientia pura et filiali: Et
quanquam est verisimile eam non aegre passam se adduci: tamen excusatur
patria potestate et filiali obedientia.

Sed durum admodum et indignum est, quod pater Tyrannide eam 

[Seite 638]

cogit, neque audet ipsa tergiversari. Tota itaque culpa reiiciatur in
avarum Nabal, qui id egit, ut ambas filias optimo viro obtruderet. In
Iacob autem nihil peccati et culpae haeret, sed est pura ignorantia.
Inscius enim et invitus fraudatur amore suavissimae sponsae, quam sperat
se illa nocte amplexurum. Sicut Romani historici suam Lucretiam
excusant: Quanquam ibi non fuit ignorantia invincibilis, sed vim passa
est Lucretia. Commissum enim quidem est adulterium: quia concurrunt duae
personae, quae sunt coniuges, et violant leges utriusque thori: tamen
Tarquinius solus est adulter: Lucretia non. Quia per vim gladii coacta
est corpus prostituere: passa est vim et violentiam adulteri, quam
muliercula imbecillis non potuit depellere.

Sic de Lucia recitatur, cum praeses minitaretur se rapturum eam ad aras
idolorum et lupanar, iamque collecti essent adolescentes, qui eam
stuprarent. Respondit ipsa: Si rapueris manum meam ad offerendum thus
idolo: Non ego, sed tu idolatra es. Et si ad prostibulum ducta fuero:
Non ero ergo meretrix, sed corona castitatis mihi duplicabitur. Ad
eundem modum Patriarcham Iacob culpa liberabimus, qui simplici et
maritali adfectu ingreditur thalamum, et cogitat se ibi inventurum suam
Rahelem, sed praeter omnem opinionem et voluntatem cum Lea coniungitur,
qui non erat ipsi desponsata.

Post expostulationem autem fiet verum coniugium, quando Deus dispensat
et confirmat hanc copulam, dando prolem Simeon, Levi, Ruben etc. Da muss
es wolgethan heissen, ut omnia, quae faciunt sancti, cooperentur eis in
bonum. Alioqui non est nec coniugium, nec adulterium, sed simpliciter
monstrum. Neque est imitandum nobis hoc exemplum. Non sunt cogendi
liberi ad amorem aut connubia eorum, a quibus abhorrent. Satis alioqui
superque satis periculorum et molestiae incidit, si etiam amore inter se
ardentes coniunguntur. Sicut ostendunt quotidiana exempla: Neque etiam
pacientia haec ad imitationem est proposita, quia nimis ardua et plane
heroica est, perferre ac pati aequo animo, ut sponsa eripiatur ipsa hora
et momento nuptiarum. Ideo mirari magis et praedicare, quam imitari eam
licebit.

Pergit autem Moses describere, quando depraehenderit dolum Iacob, et
quomodo fuerit adfectus. Haud dubie enim vehementer fuit consternatus,
cum mane illucescente sole vidit sibi alienam coniunctam esse. Nec eo
solum perterritus est, quod videret sibi esse impositum, et ereptam
charissimam sponsam. Sed accessit etiam pavor conscientiae propter
stuprum aut incestum: quia fuit pius et sanctus vir, qui magis de
peccato, quam de iniuria doluit. Nec potuit statim intelligere: quomodo
haec permutatio accidisset. Reiicit autem culpam in Laban, et testatur
suam innocentiam. Cur hoc mihi fecisti? Nonne pro Rahele servivi tibi?
Quare imposuisti mihi?

[Seite 639]

[29, 26] Respondit Laban: Non sic fit in loco nostro, ut tradatur iunior
ante maiorem.

� Quo quis est nequior, hoc est fortunatior. Notandus autem est
Hebraismus hoc loco. Non facit: Man thut nicht also. In Hebraea lingua
impersonale verbum saepe per activum aut plurale effertur. Non sic
faciunt, [Luk. 6, 38] pro, non sic fit. Et Lucae 6.: ‘Mensuram bonam
dabunt in sinum vestrum.’

[29, 27] Imple hebdomadem istius, et dabitur quoque tibi ista pro
servitute, qua servies mihi adhuc septem annis aliis.

Istius, scilicet Leae, da steckts. Vidit Laban rem domesticam auctam per
servitutem Iacob. Ideo cogitat de fallendo eo et retinendo aliis septem
annis. Sic enim ratiocinatus est: Si dedero ei filiam Rahel, mox abibit,
et deseret meam domum, quae praesentia et fidelitate eius pulchre
accrevit. Ideo detinendus mihi erit diutius, quo iure, quaque iniuria.
Non quin bene ei cupiam: quia plures filias ei darem, si haberem. Sed
ideo, ut retineam eum mecum diutius, et ditescam fideli servitio eius.
Wie ein schalck ist das? Iam satisfecerat Iacob paterno mandato, quo
iussus erat ducere uxorem ex hac familia. Iamque septem annis servierat
iuxta pactum cum socero. Cogitabat igitur domum cum uxore reverti. Ibi
Diabolus hanc molestiam obiicit, ut non solum turbet et impediat
nuptias: Sed etiam aliud septennium adiiciat.

Serviendum est itaque Iacob quatuordecim annis. Nam pro Lea non serviit:
Id sane grave et molestum fuit. Habet iam duas coniuges: et tamen nihil
proprii habet, servit vacuis manibus, quod est durissimum et
molestissimum. Ad se enim avarus Nabal rapit omnia. Et id solum agit, ut
per diligentiam et beneficia istius optimi viri locupletetur. Debebat 

[Seite 640]

autem iam ei vicissim benefacere, et dotem dare: sed illudit ei, et
obtrudit duas ancillas et filiam, quam aversatur. Vide, avaritia quid
facit? Est igitur raptor, spoliator, fur et latro, qui ditescit sanguine
et sudore optimi viri et filiarum, sicut infra sequetur, hats alles zu
sich gerissen, impurissimus mammonista ita describitur, ut non mirum
sit, si totus mundus eum execretur. Superat rapacitatem omnium furum et
praedonum: neque ulla Rhetorica satis exaggerari avaritia ista potest.

[29, 28] Fecit itaque Iacob sic, et implevit septenarium: et tradidit
sibi Rahelem, filiam suam, in uxorem.

Iacob accipit conditionem oblatam ab avaro et iniquo socero. Ita totum
negocium componitur. Quaeritur autem, quare consentiat Iacob? Etsi enim
allegat Laban consuetudinem loci, et fuit fortassis consuetudo haec in
illa regione, ut maiores natu primum darentur nuptum: tamen est
argumentum futile. Ac mirum est Iacob huius moris ignarum fuisse, nec
vidisse exemplum aliquod nuptiarum conveniens, aut discrepans a
consuetudine illa. Siquidem septem annis mores alicuius regionis facile
possunt perspici. Ipse vero cum primum audit allegari morem hunc,
assentitur. Potuisset summo iure repudiare Leam, et dicere: Quaecunque
tandem sit consuetudo illa, tu mihi Rahelem despondisti, et ego ex pacto
pro ea tibi septem annis servivi, hanc servabo et nullam aliam.

Sed quid faciat sanctissimus vir? Er lests gehn. Aequo animo fert hanc
iniuriam, ut potiatur Rahele, quae erat unica et vera sponsa, quam videt
se non posse obtinere, nisi ista iniquissima conditione, ut retineat
Leam, quam non amabat. Cogitavit enim: quid faciam? Lea est decepta
autoritate patris, sicut ego insidiis eius circumventus sum. Si
deseruero eam, erit perpetuo deserta, est enim a me viciata et optima
dote virginitatis privata. Aut certe omnibus suspecta erit de amissa
pudicitia, ut maxime ego ab ea abstinuissem. Ita flectitur Iacob
misericordia, caritate et patientia, ne repudiet Leam. Estque insigne
exemplum singularis misericordiae et virtutis, qua retinet apud se eam,
quam scit sibi suppositam esse loco sponsae.

Sed quaeritur de iure, an fuerit licitum, et an non damnetur
misericordia ista lege Mosi, qui dicit non esse ducendas duas sorores?
Persona excusatur per misericordiam et charitatem, sed de facto
dubitatur. Imo lex iubet eum alterutram dimittere. Non igitur trahendum
est hoc exemplum in consequentiam. Iacob retinet Leam, et habet pro
legitima coniuge, quanquam libenter eam deseruisset: Nam obstabat ius et
consuetudo patriae, deinde stuprum illatum. Quia vero consentit, incipit
esse reus, et crimen Iacob suo consensu approbare. Quid igitur dicemus?

Respondeo: Alia exempla sunt heroica, alia moralia. Leges et mores
simpliciter sunt servandi, nec ferenda est ulla transgressio, ne fiat
confusio. 

[Seite 641]

Heroica exempla sunt, quae non congruunt cum legibus. Saepe enim vir
heroicus, quem Deus singulari numine adflavit, perrumpit et frangit
regulam. Sed non relinquit post se exemplum. Moralia, leges et iura sunt
servanda, et exempla sequenda: Sed in heroicis nulla est consequentia,
nullum exemplum valet, nisi sit per omnia simile. Si fueris similis
Iacob, si talis casus, talis occasio et necessitas inciderit, tum et
tibi licebit, quod Iacob licuit. Si non fueris per omnia similis Iacob,
standum tibi erit in lege et moribus communibus.

Non est perrumpendum temere, nec faciendum exemplum et consequentia
propter casum aliquem heroicum. Grammaticus dicit: Nomina in a sunt
generis foeminini, in um neutra sunt. Ibi si adhibeas exempla auriga,
aut glycerium, non quadrabunt ad regulam, licet eandem terminationem
habeant, quia sunt heroica, id est, exempta vocabula: non sunt subiecta
regulis, sed regulae ipsis subiectae sunt. Poëta non curat regulam.
Idem observandum est in Medicina et Iure. Medicus si semper secundum
rigorem regularum procedit, multos occidit. Sunt quidem sequendae
regulae, sed non cum temeritate, potest enim casus aliquis incidere, qui
dedignatur sub regula esse. Ibi adhibenda est proportio geometrica.

Monachi sequuti sunt in suis regulis proportionem arithmeticam, einem
wie dem andern. Quantum unus laborat, edit, bibit, dormit: tantundem et
alter laboret, edat, dormiat. Sed haec aequalitas arithmetica ad forum,
ad emptionem aut venditionem, non ad regimina pertinet. Ita enim multi
monachi occisi sunt, qui non poterant ferre paria aut aequalia onera
ordinis. Alius potest contentus esse somno septem horarum, alius trium,
alii decem horae non sufficiunt. Sapienter igitur et praeclare dixit
Augustinus: Non aequaliter omnes, quia non aequaliter valetis omnes. Et
laudatur haec vox etiam ab Episcopo Wormaciense. Congruit enim ad
proportionem geometricam, quae non compensat aut confert rem cum re, ut
in foro fieri solet: Sed personas confert, et iuxta eas rem dispensat.
Arithmetica in foro sine respectu personarum omnia exigit, sive sit
mulier, sive vir, seu puer, vendit panem uno, duobus aut tribus nummis,
sed in comedendo proportio personarum servatur. Quidam in monasterio una
simila contentus est, quidam non.

Haec exempli causa dico. Multo magis vero in Theologia hoc canendum est,
ne quis ita argumentetur: Iacob perrumpit consuetudinem et legem Mosi:
Ergo mihi quoque idem licebit facere? Nego consequentiam, et ratio est,
quia Iacob non est moralis, sed heroica persona, qui ducitur heroico,
non legali more. Ideo non est imitandus, sed spectandus et admirandus.
Tu non debes Achillem imitari in occidendo Hectore. Aut si id
tentaveris, Hector te occidet. Tu non gestabis coelum nec columnas
Herculis, cum vix uno baculo gestando par esse queas, das sind die
narren in politia, qui volunt imitari heroicos viros, quos vident
incedere 

[Seite 642]

supra et extra regulas. Tantus vir sic fecit, cogitavit: Ergo ego idem
sequar. Sed tu habes aliud speculum, quod contempleris, nimirum communem
morem, ius item et legem communem. Hanc ne transgrediaris, brich dich
nicht herauß, antequam Deus te vocet, et iubeat esse heroem aut Iacob:
Alioqui fiunt simiae ex talibus, quae sibi et aliis exitium accersunt.
Sicut incendiarius ille fuit pusillanimis natura, et cum fieret simia,
et vellet imitari aliorum heroum res praeclare gestas, prodidit suam
stultitiam, et sibi ipsi exitio fuit. Nihil enim aliud efficiunt
eiusmodi stolidi homines, quam quod perdunt Respublicas, et miscent ac
turbant orbem terrarum.

Itaque haec exempla sic tractanda sunt, ut maneant moralia integra, quae
sunt sequenda. Et heroica spectemus ac admiremur, sed non imitemur.
[Apg. 28, 5] Paulus viperam haerentem manibus in ignem coniicit: Thu du
ims nach. Et recitatur fabula de quodam medico, qui levaverat puerum e
Baptismo, et audierat ibi verba Baptismi pronunciari, cum precibus et
sententiis scripturae, quibus significatur nos liberari ex regno
Diaboli, et transferri in regnum filii Dei. Ibi admiratus magnitudinem
promissionum et beneficiorum, quae in Baptismo exhibentur, dixit: Si
scirem, me quoque in hunc modum baptisatum, et eadem verba mihi
pronunciata esse, nunquam exhorrescerem Diabolum. Et cum ab aliis esset
admonitus et persuasus, ipsum quoque in haec verba esse baptisatum,
tantam fidem concepit, ut plane statueret se nunquam formidaturum
Diabolum. Tandem vero obiectum est ei spectrum, et Diabolus in specie
hirci apparuit: Eo vero usque adeo nihil est perterritus, ut alterum
cornu arreptum frangeret, et ad socios, a quibus egressus fuerat,
referret. Id cum ex sociis quidam videret, etsi non haberet eandem
fidem, tamen motus miraculi istius admiratione et se baptisatum esse
iactat, neque se velle ullum spectrum quantumvis tetrum exhorrescere.
Prodit igitur in eundem locum, et redit spectrum illud capri cornuti.
Sed cum vellet cornua eius arripere, Diabolus obtorto collo eum necat.
Quare igitur ille evasit periculum, hic non? Quia in hoc fuit
praesumptio, non fuit vera fides, putavit se suis viribus et robore
posse vincere Sathanam: Non habuit veram fidem.

Quilibet igitur suum donum exploret. Ut enim corporibus, ingeniis et
fortunis sumus inaequales: Ita etiam donis spiritualibus. Quilibet suo
loco maneat in morali lege et communi iure, donec vocaverit aut coegerit
eum Deus, ut faciat aliquid singulare. Iacob non suo consilio hoc fecit:
sed Dei voluntate est raptus, et coactus hoc facere, praeter suam
opinionem et voluntatem. Ideo Deus postea hoc factum confirmat
benedictione prolis, et fit Lea mater Patriarcharum.

Sic igitur excusandi sunt Patres. Sed non sunt trahenda in consequentiam


[Seite 643]

exempla eorum, ne fiat confusio et dissipatio legum et morum communium.
Sed maneamus intra metas legum, nisi avocet nos singularis vocatio aut
adflatus heroicus. Quod si fanaticus aliquis sic argumentabitur ab
exemplo Iacob. Iacob duxit duas sorores: Ergo idem et mihi licet.
Respondeo: nego consequentiam, quia discernendae sunt personae civiles
et heroicae, quae habent singulares impetus et adflatus. Deus enim est
οἰκόνομος et gubernator omnium. Si inspiraverit alicui, quod
est contra communem regulam, per hoc non debet solvi aut tolli regula:
sed manendum est in communi iure, et Deo permittendum, ut ipse, quos
vult, excipiat. Ipse enim solus est, qui recte potest dicere: Sic volo,
sic iubeo, sit pro ratione voluntas.1� Solus est, qui potest mutare
leges, wenn er einen außzeugt2�, so ist er außgezogen, sonst nicht.

Sic stolidus Monetarius legebat historias Regum et Iudicum: res gestas
Iosuae, Simsonis, Davidis, et eorum exempla pro concione rusticis
inculcabat. Vos estis populus Dei, clamabat: Igitur debetis sequi
exempla sanctorum, Simsonis, Iosuae, et occisis principibus mutare
statum politicum. Sed est falsa consequentia: Quia viri heroici, qui
habent singulares instinctus, excipiuntur a regula, et nos, qui sub
regula sumus, non possumus, nec debemus eos imitari.

[29, 29.30] Dedit quoque Laban Raheli, filiae suae, Bilham, ancillam
suam, illi in famulam. Et ingressus est quoque ad Rahelem, et dilexit
Rahelem plus quam Leam, servivitque illi adhuc septem aliis annis.

Post descriptionem heroicarum et mirabilium rerum, descendit spiritus
sanctus ad infirmitates et ad moralia. Quanquam enim Heroicus homo
excipitur a regula, tamen declinari debet secundum regulam, ut in
Grammatica, etsi Poëta non est generis foeminini iuxta terminationem in
a, tamen declinatur iuxta regulam nominum in a. Necesse est eum ita
heroicum esse, ne rumpat, imo conservet, defendat, gubernet potius
moralia, ut maxime ipse pro sua persona est exceptus singulari modo,
tamen debet se demittere ad declinationem primam et regulam. De Hercule
dicunt Poëtae fregisse eum remos in navi argonautarum: et tamen ipsius
consiliis foeliciter omnia cedebant: Ita viri heroici perrumpunt quidem
leges: sed non lacerant Respublicas.

Iam igitur iste bonus vir Iacob describitur tanquam fatuus, quia amore
Rahelis implicatur servituti aliorum septem annorum. Hoc non fecisset
vir heroicus, sed dixisset: Servivi tibi pro Rahele, eam volo mihi tradi
tanquam meam sponsam, et minitatus esset verbera, aut vi abduxisset 

[Seite 644]

puellam sibi desponsatam, id quod poterat sane summo iure facere. Sed
summus vir demittit et abiicit se in extremam servitutem, et servit
duplicata servitute pro unica Rahel. Nam pro Lea nihil pactus est. Antea
ascenderat exaltatus in coelum, et coram Deo ausus est, quod nemini alii
licuisset. Nunc rursus humiliatus in servitutem sese abiicit.

cientem et τροποφεροῦντα, ferentem mores infirmorum: non
abiicere infantes propter pustulas, sordes, molestias, modo perseverent
in fide et caritate, ut ait Paulus. Habet pacientiam in multis [Hebr. 4,
15] infirmitatibus. Sicut dicitur Hebraeorum 5 [!]: ‘Non habemus
Episcopum, qui non possit compati’ etc.

Hoc pertinet ad consolationem Ecclesiae, in qua non semper sunt heroici
viri, aut saltem non multi: sed et hi declinantur in foeminino genere,
tametsi sint generis masculini. Sic Deus sinit Iacob abiici et servire
servitutem turpem et indignam homine libero, idque fit amore carnali
sponsae: in quam insanit vetulus iste amator, et adeo ineptit, ut,
quanquam iam habeat Rahelem suam summo iure, tamen in gratiam [cap. 29,
20] iuvenculae tradat se servituti septem annorum. Supra dixit visum ei
esse septennium illud quasi paucos dies prae amoris magnitudine. Iam cum
potitus est uxore, quam tantopere amabat: rursus se coniicit in
ergastulum illud servitutis alio septennio. Nonne illa iuvenilia,
carnalia et plane stulta sunt propter puellam desponsatam et traditam
omni iure, sponte servituti se involvere, et suspendere curam
domesticam. Iustum enim et necessarium est, si duxeris uxorem, ut
cogites de proprio tecto et domo tua disponenda. Ibi Iacob in gratiam
puellae hanc curam prorsus abiicit, et servit interea turpissimo
monstro, homini avaro et ingrato.

Tales igitur sunt heroici viri, atque ita describuntur nobis in
exemplum, ut sciamus eos fuisse homines similes nobis, nunc fortes et
erectos: nunc abiectos et infirmos. In sublimibus et heroicis sunt
leones invicti et incomparabiles. In oeconomicis sunt stulti et infirmi.
Deus autem utrunque respicit et approbat, tam sublimia, quam humilia
operantem.

[Seite 645]

[29, 31] Et videns Deus, quod odio haberetur Lea, aperuit vulvam eius,
mansitque Rahel sterilis.

Haec valde carnalia sunt. Dominus muss in das spiel sehen. An nihil
aliud negotii restat Deo, quam ut respiciat ad illam humilitatem
oeconomicam. Si ita abundat ocio, inveniet, quod agat adversus Diabolum
deum huius seculi, aut cum monarchis et principibus mundi. Quid agit cum
Lea puella? Respondeo: Quilibet in sua vocatione sciat se Deo curae
esse. Deus enim parva, mediocria et magna curat: Creator est et
gubernator omnium. Quis autem credat Deum Leam curare? Certe omnes
debent firmiter statuere, habere se respectorem, curatorem Deum,
quantumcunque sint parvi, abiecti, humiles. Ideo enim Moses tam
diligenter pingit et proponit nobis ob oculos formam oeconomiae Iacob.

� Dominam autem sequitur tota domus et vicinia, et sciunt Leam esse
contemptam et neglectam etiam a Iacob: quod enim diligit eam, facit ex
misericordia, non maritali ardore et amore sponsi, tantum est elemosina.
Ergo misera Lea sedet in suo tabernaculo cum ancilla sua tristis, nendo
et flendo vitam transigens. Reliqua enim familia ac inprimis Rahel
contemnit eam, quia e marito spreta est, qui Rahelem praefert, et eam
unice deperit: non est formosa, non grata, sed odiosa et invisa
(Schnua). Da sitzt das arme Medichen, man acht jr nit. Rahel prae illa
superbit, non dignatur eam respicere: Ego sum domina, cogitavit, Lea est
serva. Haec vere carnalia sunt in sanctissimis patribus et matribus,
qualia domi nostrae usu venire solent.

� , muss dem Jacob seinen adfectum brechen und crucifigirn, auch der
Rachel iren mut brechen. Dominus eam respicit, atque ita, ut amorem et
adfectum Iacob crucifigat, et frangat superbiam Rahelis, exaltando Leam
odiosam et contemptam. Ita discendum est, quod Deus omnia videat et
gubernet, sed 

[Seite 646]

unice et singulariter respiciat ad contempta et abiecta, quemadmodum
Christus ipse fuit in cruce. Denn was die welt und auch heilige leut,
als Jacob, Rachel weg werffen, das liset er auff, und ist im eytel
heyligthumb.

Haec mirabilis et ingens consolatio est pro adflictis et miseris, qui
debent se exuscitare ad fidem et spem, siquidem audiunt Deum sic
describi et definiri: ‘HUMILIUM ET MANSUETORUM semper tibi placuit
deprecatio.’ [Judith 9, 13] Iudith 9. Gemitus, imo mors abiectorum
preciosa in conspectu Domini. Qui hoc potest credere, is est sine ulla
dubitatione gratus et acceptus Deo. Certum enim est eum nec velle, nec
posse ferre contemptum suae creaturae, sive parvae sint, sive magnae.
Magnos non vult gloriari aut superbire, quod habeant, quo se ipsos
tueantur et defendant. Abiectos autem non vult desperare: quia habent,
qui respiciat et recipiat eos. Benedicendus igitur est Deus, qui
respicit humilia in coelo et in terra.

Est et ipse maxime heroicus et sine regula: tamen ita declinatur aut
demittit se, ut nusquam tam acutum videat, quam si abiecta et humilia
intuetur. Sic enim Lea fuit abiectissima et omnibus ingrata et odiosa.
Si quid imperavit familiae, cur, dixerunt, tu mihi imperas? Rahel et
Iacob te non curant. Forsitan etiam Rahel hanc contumaciam in familia
sua superbia auxit. Ita ut a domino et domina ac universa familia
sperneretur. Id vero animum eius vehementer perturbavit et anxit. Nam
hoc piae coniugi tristissimum est, si a marito videt se negligi: aliorum
iniurias facilius et vincere potest, modo maritus ipsam amanter
complectatur: Quia amor mariti est vita uxoris: quod de bonis et
honestis mulieribus intelligi volo. Quando vir est tristis, morosus,
difficilis, iracundus, id morte ipsa est acerbius piae mulieri: Quia
vult exhilarari a marito, et contemptum metuit tanquam tenebras et
extrema mala.

His doloribus ergo et moerore conflictata est misera Lea, moesta et
dolens se contemni a suo domino. Sed audi Mosen, qui ait: ‘VIDIT
DOMINUS’ etc. Sonst sichts niemand, Deus respicit et benedicit
abiectam, flentem, odiosam, contristatam: superbientem autem humiliat.
Ibi ergo alia lux oritur sedenti in tenebris. Nam Iacob in suo amore et
Rahel in sua gloria crucifigitur. Dominus claudit matricem Rahelis, et
sinit eam esse sterilem, quae non minor crux, imo mors ipsa fuit Raheli,
sicut postea graviter queretur. Abiectam autem honorat aperiendo
matricem, et faciendo eam matrem. Id enim significat claudere aut
aperire matricem, dare foetum et fructum, sicut terra aperitur, quando
germinat.

Schnua significat despectum eorum, qui sunt contempti et abiecti. Et
diligenter hoc observate, quod Deus appellatur respector Schnuim, id
est, eorum, qui sunt spreti et abiecti: tantum non desperent. Hoc
scribit spiritus sanctus in consolationem adflictorum, quod benedicit
Deus et exaltat Leam, ut concipiat et pariat.

[Seite 647]

[29, 32] Concepit autem Lea, et peperit filium: vocavitque nomen eius
Ruben. Dixit enim: Vidit Deus adflictionem meam: Nunc igitur diliget me
vir meus.

Misera mulier, quae habuit debiles oculos, et ex solicitudine ista etiam
lachrimis maceratos, tamen credit se respici a Deo. Vidit, inquit,
Dominus, quod sim odiosa. Non allegat merita: sed hoc tantum, quod Deus
respexerit Schnua. Hic enim titulus et propriissima definitio Dei est:
Respector contemptorum et humilium. Respicit etiam superbos et magnates
in mundo: Sed non habent opus eius gratia et misericordia, contemnunt
eius respectum, darumb muss er uber sie hinsehen, ut dicitur: [Ps. 138,
6] ‘Alta a longe cognoscit’ Psal⌊mo 137. Videtur autem versus in
cantico [Luk. 1, 48] Mariae: ‘Respexit humilitatem ancillae suae’,
hinc sumptus esse: quia sunt eadem verba, quae hoc loco ponuntur.

Hebraeam vocem Ani nos non satis proprie possumus reddere. Moses [4.
Mose 12, 3] dicitur fuisse vir Ani. Nume⌊ri 12. miserrimus,
contemptissimus, der elendst [1. Kor. 15, 19] mensch auff erden. Sicut
Paulus loquitur 1. Corinth⌊iorum 15. Latinis miseria est, Germanis
Elend. Sic Maria canit: ’Respexit miseriam: vidit miseriam meam.’ Er
hat angesehen mein grosses elend. Erat enim orba parentibus, orphana et
deserta, sub aliorum servitute, ibi Deus ancillam tam miseram respicit.
Et Lea hoc loco dicit: Iacob me non respexit, nisi quod ex misericordia
fecit, Rahel me plane contempsit. Ideo sum misera et abiecta Schnua: sed
Dominus me respexit, et dedit mihi filium. Agit igitur gratias et laudat
Deum, et addit: Nunc amabit me vir meus. Iam mutabitur odium et
contemptus in amorem et gloriam. Quia facta sum mater benedictione
divina, quod non contigit sorori. Ideoque longe sum ea foelicior: non
quod meruerim ego: sed quia Dominus respexit me.

Semper autem fuit habita insignis benedictio foecunditas et partus
mulierum, etiam apud gentes, et propterea mulieres in honore fuerunt.
Romae viris prohibitum fuit gestare aurum. Mulieribus autem concessum.
Iam igitur Lea est magna domina, quia est foecunda, et parit prae
sorore, quam omnes optabant et sperabant prius parituram. Rahel vero cum
audivit, haud dubie mota est invidia et odio erga sororem, et tota
familia etiam mirata est hanc mirabilem conversionem: Sed Deus fecit,
qui respicit humilia et abiecta.

Quanquam igitur haec omnia sunt mere carnalia et oeconomica, nihilque
adeo rerum spiritualium prae se ferunt, tamen revera sunt
spiritualissima: sicut apparet ex verbis Leae, quae mirificam
consolationem continent. Non enim Deus angelorum tantum curator et
gubernator est, sed etiam oeconomiae et omnium partium oeconomiae, qui
ita potest 

[Seite 648]

mutare animos et iudicia hominum, ut qui paulo ante fuerunt
abiectissimi, fiant gratissimi. Ac propterea Lea filium suum ornat hoc
nomine, Ruben, in publicum testimonium contra contemptores et osores
suos. Quasi diceret: Iam vos videte, quod non sim abiecta a Deo, Deus
non despexit me, sicut vos me despexistis (Reu) videte, (Rau) Viderunt
filium. En habetis filium: contemplamini eum. Deus enim me respexit,
quae fui vobis Schnua. Ideo nomino eum Ruben, ut desinatis ab odio et
contemptu. Est filius visionis. Deus videt: ego video, nos videtis me
non esse abiectam, ut vobis antea visa sum. Sic consolatur Dominus
miseram et exosam Leam, et ipsa confitetur et gratias agit, ac insultat
omnibus suis contemptoribus. Male id haud dubie habuit Rahelem, quae et
a Iacob plurimum dilecta, et semper pro vera matrefamilias est habita,
et tamen manet sterilis. Quin Leae insuper tres filii adduntur, sicut
sequitur.

[29, 33] Et rursum concipiens peperit filium, et ait: Quoniam audivit
Deus, quod odio habeor ego, et dedit mihi quoque istum, et vocavit nomen
eius Simeon.

Antea vidit, iam audit etiam Dominus. Adhuc enim puto eam superbe a
Rahele tractatam esse, nulla ratione habita partus et respectus divini.
Quid hoc est, dixerunt Rahel et familia? Quis scit, an plures sit
paritura filios? fieri potest, ut moriatur brevi filius iste, et Rahel
etiam pariat tanquam vera materfamilias. Ita nondum omnino perrupit et
superavit Lea contemptum. Sed per vim et contra sensum communem
contemnunt adhuc benedictionem et respectum Dei. Ideo repetit
precationem ad Deum: Domine Deus, peperi filium, sed nihil curant hunc
partum, nondum satis grata sum propter unicum filium, da et alterum, ut
tandem ego quoque habear pro matrefamilias. Iacob quidem non prorsus
contempsit, sed dilexit eam. Verum nondum superatum est odium familiae
et Rahelis. Primogenitus hic debuisset mihi conciliare gratiam et
authoritatem, sed sum adhuc despecta.

Audit igitur Dominus hanc precationem, et dat secundum filium, Simeon,
cui imponit nomen ab audiendo. Ibi vero labascit Rahel, et incipit
humiliari et quasi mori, ut infra apparebit, quando inquit: Da mihi
liberos, alioquin moriar. Ipsa enim adhuc est sterilis: Et iam tertium
filium concepit Lea.

[29, 34] Concepit quoque adhuc, et peperit filium dicens: Nunc quoque
copulabitur mihi maritus meus: quoniam peperi ei tres filios: unde
vocatum est nomen eius Levi.

Hoc vult dicere Lea, postquam dilexit me maritus meus, iam etiam
tabernaculum Rahelis relinquet. Cum ea enim hactenus habitavit, tanquam 

[Seite 649]

cum dilecta coniuge, et ad me non nisi per misericordiam ingressus est.
Iam vero etiam assotiabitur mihi relicta Rahele sterili. Scio quidem me
ab eo amari magis: quam antea, sed nondum adiunxit me sibi sociam mensae
et thori. Rahel eo beneficio et dignitate hactenus usa est. Sed iam
sociabitur et cohabitabit mihi. Ideo vocat filium Levi, id est,
adiunctio vel adsociatio, quasi diceret: Id efficiam, ut fiat mihi
socius thori et mensae. Id vero Raheli fuit molestissimum, et cogitavit.
Iam ego ero Schnua, maritus mihi indignabitur, et dicet: Fuisti quidem
dilecta mea sponsa, Dominus autem non tibi: sed Leae benedicit, et vult,
ut Leam diligam. Hic mirabilis sane status est, imo conversio domus
Iacob.

[29, 35] Quarto concepit et peperit filium, et ait: Modo confitebor
Domino, et ob hoc vocavit nomen eius Iehuda: cessavitque parere.

Quasi diceret: Fui contenta uno, duobus, maxime vero tribus filiis.
Insuper autem quartum accipio. Nunc laudo et confiteor Dominum. Imo iam
ero laudata, praelata, dilecta materfamilias: Sum exaltata ex humilitate
et miseria, et soror mea gloria et sublimitate sua excidit. Nunc igitur
Rahel cupiet mori prae indignatione et impacientia, et dicet ad maritum:
Da mihi liberos, alioquin moriar.

Hactenus vero audivimus, quomodo Iacob post nuptias cum Lea et Rahele
quatuor filios genuerit ex contempta illa et neglecta Lea. Quo exemplo
ostendit Deus se esse propicium, et faventem humilibus, adflictis,
abiectis, ut non habeant, quod querantur, omnes qui laborant et onerati
sunt, praesertim si credant in Deum, et non vincantur impacientia et
indignatione. Multo enim satius est, esse adflictum et vexatum ridente
et favente Deo, quam fortunatum Deo irascente. Quid enim est mundus cum
suo favore, gaudio et voluptatibus suis ad illum faventem et benignum
Dei respectum, quo respicit Deus humiles? Sed caro non sinit haec
intelligi aut credi a nobis: quin subinde obmurmurat propter praesentia
mala, et conatur animos perturbatos deiicere de fide et consolatione, et
ad murmurationem ac fremitum adversus Deum impellere. Quia valde
frangunt et percellunt infirmitatem nostram tot et tam variae
adversitates.

Utinam vero possemus discere et adsuescere ad pugnam illam contra
carnem, quam Paulus docet. Si enim non omnia ita liceret appraehendere
et facere, quae spiritus vult: tamen id sentiremus, Deum non velle nos
relinquere, nec sineremus nos vinci ac superari a carne. Ego sane
libenter vellem gaudere, gloriari, triumphare cum Paulo in morte, in
cruce et [Matth. 26, 41] passionibus: ‘Sed spiritus promptus est, caro
autem infirma.’ Sufficiat igitur et consoletur nos, quod Deus
ignoscit, et spiritus sanctus adiuvat infirmitatem nostram, ut spiritus
triumphet contra rebellem carnem, ne declinet in alterutram partem, sive
ad securitatem, sive ad desperationem 

[Seite 650]

et impacientiam. Haec est gloria nostra, divina ignoscentia, quae posset
imputare nobis maliciam carnis nostrae. Verum propter spiritum
repugnantem non imputat, sed clementer remittit et condonat. Atque ita
spiritus sanctus Leam erexit et consolatus est. Respexit humilitatem, et
audivit preces ipsius. Postea addidit animum, ut diceret: Confitebor
Domino etc. Quae omnia sunt verba et voces spiritus rebellantis et
repugnantis, tametsi nondum triumphantis, tamen non cedentis, non
consentientis infirmitati et maliciae carnis.

Lyra, sive a Iudaeis id sumpsit, sive suopte ingenio hanc distinctionem
invenit, satis pie distinguit tentationes Leae iuxta quatuor obiecta. A
Rahele fuit contempta, a marito neglecta, a vicinis et familia pro
aliena et extranea habita: postremo a Deo abiecta. Haec partitio mihi
bene placet, et convenit cum experientia adflictorum. Quando enim unum
argumentum tristitiae obiicitur, statim aliud ex alio colligit tentatus.
Quia enim Lea a Rahele contemnitur, ratiocinatur necessario etiam
maritum esse a se alieniorem, ac propterea non ipsam, sed Rahelem esse
veram matremfamilias. Tertio accessit opprobrium a vicinis et familia, a
quibus audivit se per fraudem et dolum intrusam esse, et merito despici
a Rahele, quae legitime fuerat desponsata Iacob. Haec omnia haud dubie
inculcavit et auxit Sathan, et iis mirabiliter tentationem aggravavit,
et suggessit etiam Deum ipsum ab ea abalienatum.

Sed adversus haec quatuor argumenta tristitiae et desperationis dat Deus
Leae alia quatuor argumenta consolationis, quatuor filios. Primum contra
despectum Rahelis respicit humilitatem eius. Secundo, quia adhuc
negligebatur a marito, audit preces ipsius. Tertio, ne videatur aliena
et exclusa prorsus, dat Deus, ut iungatur et adhaereat ei maritus.
Quarto, triumphat victrix contra omnes tentationes. Non iam amplius
despecta et contempta, sed laudans Deum et gratias agens. Hoc exemplum
nos quoque sequamur, et discamus Deum post tentationem, liberationem et
consolationem cumulate solere exhibere, qua omnis tristitia et
perturbatio superetur. Sed durum est carni expectare consolationem a
Deo. Ideo eiusmodi exempla fidei proponuntur, ut videamus, quomodo Lea
clamavit, credidit, expectavit et tulit omnem iniuriam et vexationem a
sorore, in fide et spe. Et tandem Deus sperantem in se et respexit, et
opulenter consolatus est.

Caput XXX.

[30, 1] Cernens vero Rahel, quod non pareret ipsi Iacob, invidit sorori
suae, dixitque ad Iacob: Da mihi filios. Et si non: morior ego.

Hoc caput unum est de obscurissimis huius libri, quod et ad verba, et
sententiam, et ad historiam attinet. Itaque multae quaestiones
offeruntur 

[Seite 651]

cum Grammaticae, tum historicae illis longe difficiliores. Ne videamur
autem omnino praeterire, faciamus, quantum possumus. Ac primum quidem
haec quaestio nascitur in oculis carnalium et epicureorum, qui aspiciunt
hasce historias tanquam exempla extremae turpitudinis. Ducit enim Iacob
duas sorores, et insuper duas ancillas earum, atque ita quatuor uxorum
maritus est. Ideo iudicant Iacob ex suo ingenio, et fingunt eum fuisse
libidinosum, totum deditum amoribus muliebribus dies et noctes. Siquidem
non potuit una coniuge contentus esse, sed quatuor duxit. Inde
vehementer offenduntur et arripiunt occasionem blasphemandi, et laudandi
suum coelibatum contra lasciviam et libidines, ut ipsi sentiunt,
sanctissimorum Patriarcharum, praesertim Iacob. Sed perinde haec eorum
iudicia sunt, ac si porcus aut asinus de insigni aliquo Cytharedo
iudicet: genus hominum perditissimum libidinibus, scortationibus et
adulteriis, qui dies noctesque tantum ludos suos venereos somniant, ac
imaginantur, quid ipsi facturi essent, si talis licentia concederetur,
ut singulis noctibus coniuges permutare possent, et cum eis ludere
secundum flammas et ardores carnis, sicut cum scortis suis ludunt. Ita
non discernunt vitam coniugum sanctissimam a suis scortationibus.

Lyra autem valde hic laborat in defendendo Iacob. Sed respondendum est
insulsis et libidinosis illis porcis. Maiorem esse castitatem Iacob, qui
habet quatuor, quinque aut centum uxores, quam in toto ipsorum
coelibatu, etiamsi abstineant a meretricibus. Fingamus enim aliquem vere
coelibem, qui prorsus contineat: tamen certum est Iacob centuplo esse
castiorem. Quia coelebs ille dies noctesque uritur et aestuat libidine:
dormiens patitur pollutiones, vigilans rursum sentit pruritum. Qualis
ista est castitas vivere et ardere in mediis flammis libidinis? Si
quando aspicit mulierem formosam, totus incenditur, et quanquam sese
reprimit, et opere abstinet, tamen flamma illa gignit pollutiones non
somnianti tantum, sed et vigilanti. Sicut Gerson testatur.

Haec igitur non est libera et voluntaria, sed coacta castitas, libentius
enim perrumperet et insaniret in mulieres: non potest cohibere flammas.
De continentibus dico et pugnantibus adversus libidinem, qualis fuit
Bernardus et Bonaventura, qui cum essent alioqui sancti et boni viri:
tamen sine pruritu esse non potuerunt. Quin Hieronymus queritur de
somniis, quibus se Romae inter puellas saltare somniaverat. Item
Ambrosius et Augustinus tecte significant: tametsi uterque a sexu
muliebri abstinuerit, tamen non caruisse pruritu et pollutionibus
nocturnis. Quod si optimis et sanctissimis illis viris accidit, cur
istorum porcorum simulatum coelibatum et iudicia morabimur? qui putant
tales fuisse patres erga coniuges, quales ipsi futuri essent, si daretur
licentia cum tot uxoribus cohabitandi.

Testantur autem sequentia, et ea, quae supra dicta sunt de continentia
Iacob, vixisse eum castissime. An non enim haec continentia est, 

[Seite 652]

vivere coelibem usque ad 80. annum aetatis, et continere non coactum,
sed sponte et ex promptitudine spiritus. Idem tu quoque praesta a prima
aetate usque ad senectutem, et praedicabimus coelibatum tuum. Nulla
igitur gloria prorsus est coelibatus Papistici, si ad Patriarcharum
castitatem conferatur.

Postea vero audiemus, quomodo queritur Iacob de difficili et molesto
vitae genere, quando expostulat cum Laban, per diem, inquit, consumpsit
me aestus, et gelu per noctem, et fugit somnus ab oculis meis. Ubi
describit totam rationem vitae suae, quam non duxerit in ocio sine
curis, laboribus et molestiis, non desederit domi ociosus ad focum, et
luserit cum Lea, sed dies noctesque domo abesse, pascere pecora et omnes
operas rei pecuariae obire coactus sit, passus frigora et aestus sub
dio, et rarissime ad tabernaculum accesserit, das sol einem den
kützel1� wol vertreiben, wenn er schon jung ist. Vixit igitur Iacob
continentissime cum tot uxoribus, et longe castius, quam alius quispiam
cum una coniuge. Ardere enim per diem, frigere per noctem, obrui
laboribus in servitute aliena et difficili sub domino iniquo et avaro,
magnum profecto et intolerabile onus est.

Recte igitur Lyra Iacob excusat, quod continenter vixerit, et
temperanter usus sit uxoribus et ancillis. Quia prolis amore tantum cum
eis habuit consuetudinem. Id quod etiam apparet in sollicitis illis
votis mulierum, vide enim, quam anxie ambiant maritum, ut possint habere
prolem. Rarissime igitur fuit in tabernaculis uxorum, et purissimo amore
prolis cum uxoribus cohabitavit. Et videmus, quod propter Sobolem Leam
diligat, quae antea invisa et contempta erat, et plus cum ea
consuetudinis habeat, quam cum Rahele, postquam sentit eam esse
foecundam. Sic igitur respondebimus ad primam quaestionem huius loci, ut
obstruatur os spurcissimis hominibus, qui coniugia Patriarcharum ex
libidinibus et impuro suo coelibatu aestimant.

Secunda quaestio est antea tractata, quod praeter duas sorores ducit
etiam duas ancillas. Nihil vero assero: Sed videtur illa aetate morem
fuisse eius regionis, ut uxores steriles traderent maritis ancillas.
Sicut Laban utrique filiae ancillam addit, forsan in eum eventum, si
filia non pareret, ut succederet ancilla, ex qua aedificaretur domus.
Sic supra Sara dedit ancillam Abrahae, non alienam, sed e domo et
familia sua. Isaac non secutus est hunc morem. Neque Iacob eum
usurpasset, nisi esset deceptus a Laban, et mulierculae tantopere
flagitassent. Nam et hoc considerandum est, fuisse eo tempore
foecunditatem pro eximia benedictione et singulari dono Dei habitam.
Sicut ex Deuteronomio apparet, [5. Mose 28, 4] Ubi Moses numerat inter
benedictiones foecunditatem. ‘Non erit, inquit, apud te sterilis.’
Nos non tanti facimus hodie. In pecudibus quidem amamus et expetimus.
Sed in genere humano pauci sunt, qui ducant 

[Seite 6㌵൝

⌊is 1.: ‘Crescite et multiplicamini.’ Inde intellexerunt prolem
esse donum Dei.

Porro exemplum aut factum hoc, quo traditae sunt ancillae pro dominabus,
quae erant steriles, non debet trahi in consequentiam. Non est, quod
dicat aliquis: fecit hoc Iacob: ergo mihi quoque licebit. Sicut de
Monetario dictum est, hortante rusticos, ut ad exemplum Iosuae et
Simsonis principes trucidarent. Sed memineris tibi manendum esse in hac
regula: Unusquisque suam uxorem habeat. Si vis esse similis Iosuae et
Simsoni, fac etiam, ut circunstantiae omnes te ad mutationem
Rerumpublicarum et caedem magistratus impellant. Sicut illi heroes
singulari vocatione moti sunt. Alioqui exemplum non valet: Quia habes
plura et maiora exempla, quae testantur non occidendum esse magistratum,
non esse mutandas Respublicas. Sis igitur obediens magistratui, sicut
alii subditi. Non enim es exceptus a regula: ideo mane in obedientia, ne
fias heroicus, sicut Monetarius et alii.

Haec itaque traduntur non in exemplum, sed ut abstineamus ab exemplo et
imitatione. Admiremur ea, sed non imitemur. Alia enim sunt, quae
imitari, alia, quae admirari debemus. Spera, crede, invoca, sicut Lea.
Non autem quatuor uxores ducas, sicut Iacob. Id enim ad solum Iacob
pertinet, et ad eos, quos voluit Deus exemptos esse a regula. Nos in
fide, pacientia et spe in patribus proposita excerceamur, et ab heroicis
illis exemplis abstineamus. Hae sunt quaestiones, quae principio huius
capitis excutiendae fuerunt. Iam et textum videamus, qui etiam est
obscurus. (‘Invidit sorori suae’) vel zelavit contra sororem suam.
Est enim verbum (Kana) aemulari, zelare (kanno) zelotes.

Quaeritur autem, an sanctissimae illae mulieres, quae vera fide Deum
invocarunt, etiam invidia et odio laborarint? Sicut textus manifeste id
ostendit. Lyra duplicem facit invidiam. Unam, qua invideo alteri suam
foelicitatem. Alteram, qua indignor et irascor propter meam miseriam:
Sed haec non est proprie invidia. Nos, ut solemus alias, ita excusamus.
Sancti patres et matres fuerunt adhuc sub carne. Sicut nos quoque
habemus carnem adversantem et captivantem nos in legem peccati. Porro 

[Seite 654]

omnium tentationum, praesertim sublimium, ea ratio est, ut pene omnem
sensum pietatis adimant. Sic cruce et calamitate oppressus non sentit
pacientiam. Tentatus in fide et spe non sentit fidem et spem, non
videtur sibi credere aut sperare, sed prorsus esse impius. Qui vexatur
desperatione et fremitu adversus Deum, quando alio modo aliquid
administrat Deus, quam nos praescripseramus, is sentit summam
offensionem et indignationem adversus Deum, non videtur ullam scintillam
fidei aut spei habere.

Hae cogitationes solent esse adflictorum in ipso paroxysmo tentationum.
Alioqui extra tentationem, quando de fide et de spe disputo aut loquor,
nihil istis videtur facilius, sed in paroxysmo subito evanescunt omnia.
Sic in aliis generibus tentationum, impacientia, iracundia, libidine,
apparet et sentitur ardor et cupiditas vindictae. Et verum est, tales
adfectus non sunt fides, spes, charitas, sed sunt caro ipsa. Ita Rahel
habuit tentationem invidiae, qua optavit fieri posse, ut soror non
pareret, tametsi non [Röm. 7, 19] succubuit, sed accidit ei, quod
Paulus inquit: ‘Quod nolo, facio, quod volo, non facio.’ Qui
tentatur dubitatione, sentit gemitum ineffabilem, quo optat se non
vexari dubitatione, et tamen sentit dubitationem praevalentem et
captivantem lege peccati et incredulitatis. Sed adversus hunc occultus
gemitus excitatur per spiritum sanctum, qui vicissim obmurmurat et
contradicit, ac irascitur incredulitati, pfu dich, du leidige
incredulitas, sprich nicht also, wer weiß? es ist erlogen etc. Idque
fit parvo suspirio et gemitu inenarrabili, qui sustentat animum
tentatum, ne fiat profanus et contemptor. Sicut Epicurei solent, qui in
levissima quaque tentatione longum valere dicunt fidei et spei.

Sed est molesta admodum haec pugna carni, quae mallet fidem non tentatam
aut oppugnatam, sed occidentem leones et ursos, sicut David, Simson aut
alii. Mea autem fides tam exigua et imbecillis est, ut facilime ipsa a
leone aut urso consumi queat. Sed adest tamen calamus quassatus, et
parvulum linum fumigans, et Deus, qui intelligit gemitus, qui novit,
quid spiritus sanctus pro nobis postulet. Ideo coram Deo est ingens
incendium, imo ardentius et maius coelo et terra. Sic igitur excusandi
[Röm. 7, 23] sunt sancti secundum hanc sententiam Pauli: ‘Video aliam
legem in [Röm. 7, 25] membris meis, non solum repugnantem: sed et
captivantem.’ Item: ‘secundum carnem legi peccati servio.’ Sic
enim sanctae matres fuerunt homines viventes in carne, sed non
ambulantes secundum carnem: nobis in exemplum, ne desperemus, neve
cedamus carni. Rahel invidet quidem sorori, et habet zelum adversus eam.
Sed spiritus militat et luctatur contra zelum carnis. Libenter eam
benedictionem habuisset, qua est donata soror. Et tamen reprimit se, ne
optet eam fieri sterilem.

Inde autem apparet sanctissimas mulieres non fuisse libidinosas, sed
cupidas prolis et benedictionis. Ea enim causa invidiae est in Rahele, 

[Seite 655]

quae si fuisset similis aliarum mulierum, quas nostrum saeculum multas
tulit, dixisset: Quid mea? sive pariam, sive non, modo maneam
materfamilias, et omnibus rebus aliis abundem, sat habeo. Verum Rahel
tantopere flagitat prolem, ut mori malit, quam sterilis manere. Nec
memini me similem vocem legere in ulla historia. Est igitur exemplum
optimae et continentissimae mulieris, cuius unicus zelus et ardor est
usque ad mortem pro prole. Sicut supra Sara etiam simile desiderium
sobolis prae se tulit. Et in utraque valde laudandus est adfectus iste.
Si non habuero prolem, inquit Rahel, moriar: vita potius, quam prole
carebo. Et si mea caro effoeta et sterilis est, tamen ex ancilla
suscipiat maritus meus, si ex ea quoque negabitur: opto, ut DEUS ex hac
vita me evocet. Nec levis causa huius cupiditatis fuit. Iacob enim haud
dubie praedicavit utrique se habere promissionem de semine benedicto ex
se nascendo, hac praedicatione accensa est cupiditas sobolis acquirendae
praesertim in Rahele, quae quo minus spei habebat, hoc magis
desiderabat: adeo ut constituat aut parere, aut mori, sicut etiam postea
in partu moritur. Hoc desiderium et adfectus piae mulieris bonus et
sanctus est, sed ita vehemens, ut in paroxysmum invidiae et zeli
adversus sororem prolabatur. Nec pro turpi exemplo habendum est, sicut
Papistae libidinis hos sanctos homines accusant. Non enim in coniugio
spectarunt voluptatem carnis foedam et miseram, sed benedictionem prolis
propter semen promissum.

[30, 2] Et efferbuit ira Iacob in Rahelem, dixitque: Num pro Deo ego
sum, qui privavit te fructu ventris tui?

Iacob irascitur propter contentionem istam tam vehementem. Ego, inquit,
non sum in culpa, tamen es mihi dilectissima coniunx, cum qua saepius
cohabitavi, quam cum sorore. Non sum ego Deus, qui possim tibi largiri
foecunditatem et vim pariendi.

Ista vero omnia valde humilia et sordida sunt, et ut maxime
commendentur, sunt tamen humana, carnalia et muliebria, quibus mirum est
occupari spiritum sanctum. Quomodo inviderit Rahel Leae, et altera
pepererit, altera fuerit sterilis. Item quod pene blasphemaverit Rahel,
et nimis importune contenderit a marito prolem. Ita ut Iacob ei
carnaliter irascitur, et vera dissensio inter coniuges incidat. Nonne
ista sunt puerilia?

Hanc vero quaestionem supra agitavimus, et semper movenda et inculcanda
est. Quare spiritus sanctus, cuius os purissimum est, tanto studio de
his concionetur, de quibus sanctissimus Papa cum castissimis Monachis et
Nonnis ne dignantur quidem cogitare, tanquam de sordidissimis et
carnalissimis rebus. Ambulant enim in magnis mirabilibus sui coelibatus:
hasce vero sordes de conceptu, de partu, de offensionibus coniugum
iudicant indigna lectione. Potuisset, inquiunt, spiritus sanctus pro sua
sanctitate loqui de coelestibus et aliis sublimioribus, non de humilibus
et 

[Seite 656]

carnalibus: debuiseet fieri monachus aut Nonna, sed tantum recitat, quis
fuerit status oeconomiae, quae ratio coniugii Iacob. Ista nos angelicos
viros, qui incedimus super nubes in sapientia et religione angelorum,
offendunt.

Sed quia ipsi haec parva fastidiunt. Ideo spiritus sanctus vicissim tam
superbos et gloriosos sanctos odit, et non agnoscit pro suis, relinquit
eos in gloria, superbia et vanitate sua, et descendit ad suas creaturas,
eas curat et ornat. Ipse enim creavit orbem terrarum, creavit masculum
et foeminam, et benedixit eis, ut essent foecundi. Subiecit eis mundum,
et adhuc sustentat omnia, alit et praebet lac matri ad fovendum et
nutriendum foetum. Has creaturas non contemnit, non despicit suum opus.
Non tamen cum contumelia coelibatus: Nam et is donum Dei est. Et nos
utrunque commendamus in suo ordine et mensura. Non sic laudamus
coniugium, ut coelibatum vituperemus aut reiiciamus, quod Papistae non
faciunt. Ita enim extollunt coelibatum, ut coniugium contumelia
adficiant. Nec praedicant continentiam tanquam donum DEI, sed tanquam
opus suum. Haec est doctrina daemoniorum, sicut etiam ex fructibus
apparet, qui inde enati sunt. Quia enim voluerunt gloriari in operibus
carnis. Ideo vivunt hodie turpissime, et vincunt omnes lenones et
meretrices turpitudine. Quare? Quia non laudaverunt continentiam tanquam
opus Dei, sed tanquam suum opus. Et coniugium, quod est opus et
ordinatio Dei, contempserunt et vituperarunt.

Itaque delectatur Deus descriptione tam humilium rerum, ut testetur se
non despicere, nec abhorrere aut abesse ab oeconomia, a bono marito, ab
uxore, a liberis. Quare hoc facit? Quia ipse creavit, ideo gubernat et
conservat tanquam suam creaturam. Tametsi peccato corrupta est caro:
Neque coelibum caro incorrupta est, et ex eadem origine ipsi quoque nati
sunt. Cur igitur eam vituperant, et suam impuram castitatem praeferunt
coniugio? Vult igitur spiritus sanctus nos docere ac testari tractandis
istis humilibus, humanis et communibus, ut sciamus ipsum velle nobis
adesse, curare nos et ostendere: quod sit creator et gubernator noster.
Haec Papistae non vident, sed contemnunt: Ideo dignas poenas contemptus
luunt.

Secundo non vident, quam puro et materno corde petant istae mulieres
liberos: qui adfectus et verba Rahelis ostendunt cor eius fuisse
alienissimum a libidine. Hoc ipsi non vident: Quare? Quia scriptum est.
Tollatur impius, ne videat aut audiat, quid loquatur, quid agat et
operetur Deus. Digni non sunt, ut videant gloriam Dei. Sic hodie audiunt
nos clamantes, docentes, cantantes verbum Dei, vident opera Dei: et
tamen non vident. Quare? Quia non sunt digni. Sic etiam non vident
Rahelem proponi in exemplum pulcherrimi et materni adfectus ac
castitatis, quae tantum quaerit prolem ex carne, sicut et Lea: Audiunt
eos nihil aliud 

[Seite 657]

sonare, quam Dominus dedit: Dominus benedixit. Et infra in contentione:
[1. Mose 31, 53] Dominus iudicabit inter me et te, omnes sermones eorum
sunt de Deo, de beneficiis et operibus eius. Et tamen habent haec omnia
pro peccatis, et sanctissimas matronas indignas iudicant, quarum exempla
proponantur in Ecclesia.

Quid potest melius et utilius in Ecclesia doceri, quam exemplum piae
matrisfamilias: quae orat, gemit, clamat, agit gratias, regit domum,
facit officium sexus, desiderat prolem cum summa castitate, gratitudine,
pietate? Quid faciat amplius? Sed Papa, Cardinales et Episcopi haec non
debent videre, quia digni non sunt. Spiritus sanctus sinit eos ambulare
in mirabilibus et supercoelestibus, et admirari suam castitatem dignam
lupanaribus. Haec vero neutiquam cernere debent. Interim ita gubernat
sanctas mulieres, ut testetur esse eas suam creaturam, quas velit
regere, non tantum secundum spiritum, sed etiam secundum carnem, ut Deum
invocent, adorent, gratias agant pro prole et sint obedientes marito
etc. Id nimirum est tradere ista sordida legenda Ecclesiis, ut ostendat
Deus sua magnifica et mirabilia opera in Ecclesia, quomodo operatur in
carnalibus et terrestribus coelestia et spiritualia. Carnalia autem
cernunt impii, spiritualia et divina non cernunt.

Tertio neque hoc vident, quibus aerumnis et miseriis conflictatae sunt
miserae mulieres. Sed somniant eas vixisse in luxu, in ocio et deliciis,
qualem vitam ipsi vivunt. Cogitant Iacob fuisse magnum dominum, et in re
lauta deliciatum esse cum uxoribus. Rahelem fuisse instar reginae summo
splendore et opibus cumulatam. Nam talem vitam et uxores tales ipsi
exoptant, et magna pars eorum hisce commoditatibus fruitur. Sed inspice
historiam, et invenies Iacob fuisse inopem et egenum, qui ne obolum
quidem proprium habuerit. Sic et mulierculae fuerunt miserrimae, [1.
Mose 31, 14 f.] sicut infra queruntur Rahel et Lea: ‘Nunquid habemus
residui quicquam in facultatibus, et haereditate domus patris nostri?
Nonne quasi alienas reputavit, et vendidit, comeditque pecuniam
nostram?’ Quod si filiae fuerunt inopes et mendicae, multo magis
ancillas eguisse verisimile est?

Fuit igitur summa miseria cum durissimis laboribus coniuncta, quas
sustinuerunt dies et noctes, insuper et famem, sitim ac frigus
tolerarunt. Hoc tu quoque, qui accusas incontinentiae sanctissimos
homines imitare, ducas quatuor uxores, et servias quatuordecim annis
domino avaro et ingrato, sed nemo est, qui haec videat aut consideret.
Neque quisquam est hodie, qui velit vel unam, nedum quatuor uxores
ducere hac lege, ut tantum serviat, et suo labore et sudore alterius
commoda augeat, se autem et uxorem unde alat, non videat.

Incredibilis itaque haec fiducia est, quod ducit Iacob tot uxores, ea
spe, quod Deus inopiam suam sublevaturus, seque et totam familiam
aliturus sit. Ducere uxorem perfacile quidem est, sed eam cum liberis 

[Seite 658]

et familia alere, est difficillimum. Hanc igitur fidem Iacob nemo est,
qui anidmadvertat. Quin multi sunt, qui oderunt foecunditatem in
coniuge, tantum ob eam causam: quia alenda est soboles et educanda. Sic
enim vulgo loqui solent: Cur ducam uxorem, cum sim pauper et mendicus:
solus potius onus paupertatis sufferam, neque accumulabo mihi miseriam
et egestatem. Sed iniuste haec culpa coniugio et foecunditati
impingitur. Quin tuam incredulitatem accusas, quod diffidis bonitati
Dei, ac maiorem miseriam tibi accersis vituperando benedictionem Dei. Si
enim confideres gratiae et promissionibus divinis, alereris haud dubie:
sed, quia non speras in Domino, nunquam prosperaberis.

Ad hunc modum videmus in istis sordidis rebus lucere maximas virtutes,
fidem insignem, certissimam spem ac pacientiam invictam erga Deum et
erga homines. Quae neque Papistae, neque alii facile perspicient, nisi
diligenter inspectis circunstantiis. Illi vero, qui prorsus non curant,
nec credunt, valeant et maneant lenones impurissimi. Nos discamus
requiri non ad Ecclesiam et politiam tantum: sed etiam ad oeconomiam
fidelem maritum et fidelem uxorem. Nihil enim unquam recte et foeliciter
gerit infidelis. Memini Stupicium mihi recitare historiam de Priore in
quodam monasterio, qui cum perpetuo querularetur reditus monasterii
tenuiores esse, quam ut monachis inde posset victum et necessaria
procurare, Exegit tandem ab eo Stupicius rationes redituum et
expensarum, in quibus vidit facultates monasterii annuatim notabiliter
auctas esse. Ideo accersitum ad se amovit ab officio dicens: Tu non es
homo fidei: Ideo impossibile est, ut prosis rebus monasterii.

Omnis itaque gubernatio ac tota vita consistit in fide. Ad eam vero
excitandam et confirmandam mirifice prodest exemplum Iacob. Nam is ne
teruncium quidem habet, et tamen alendae ipsi sunt quatuor uxores in
servitute ista, unde nihil aliud habet praeter victum et amictum, quo
contentus fuit quatuordecim annis. Hoc nemo nostrum facile imitabitur ne
in una quidem uxore: nedum duabus aut quatuor ducendis. Nemo enim vel
unam septimanam sine certo stipendio vivere et egere vult: quomodo
quatuordecim annis tantum pro victu quotidiano serviet? Adeo non sumus
conferendi ad illos homines: sed sumus prorsus increduli. Quando igitur
loquitur spiritus sanctus de leviculis et contemptis rebus, simul etiam
involvit preciosissimas gemmas maximarum virtutum, quas porci isti
Papistae non vident. Tantum enim carnalia aspiciunt, et pro melle ex
rosa venenum exugunt.1� Nam in his exemplis patrum lusus venereos
carpunt et multitudinem coniugum et concubitus, ut ipsi sentiunt,
libidinosos, quando Rahel aut Lea sobolem expetunt. Non illud cogitant,
quomodo invocarint et glorificaverint Deum, quomodo fuerint fide et
incredibili pacientia praediti.

[Seite 659]

Sed quomodo aliter iudicarent homines ocio et luxu perditi, quales sunt
Canonici et Cardinales, qui sine labore, sine omni tentatione vitam
transigunt. Nos igitur alia et meliore ratione scripturam sanctam
evolvamus. Ideoque toties repeto et inculco, ut leviuscula haec et
carnalia prorsus non carnis, sed spiritus oculis intueamur, tum
videbimus mirabilia consilia spiritus sancti in eiusmodi
descriptionibus, magis quam in summis et maxime spiritualibus.

[30, 3] Quae ait: Ecce ancilla mea Bilha, ingredere ad eam, et pariet
super genua mea, ut et ego aedificer ex ea.

Parere super genua, Hebraica phrasis est, qua significat Rahel, se velle
fieri matrem, et his verbis adoptat prolem ex ancilla. Significant enim
officia maternitatis. Siquidem mater gestat infantem in genibus suis.
[Jes. 66, 12] Sicut dicitur Isaiae 66: ‘Super genua fovebimini’, die
mutter hat das kind auff der schoss. Cogitavit igitur: Cum ex me non
possim habere filium, tamen fiam mater benedicti seminis per ancillam.
Inde apparet desiderium ardentissimum promissi seminis, pietas item et
excellens fides, qua adhaeserunt promissionibus de Christo, quae factae
fuerant Iacob. Deinde necesse est insigni probitate fuisse praeditas
mulierculas, siquidem potuerunt coniuges esse tam pauperis mariti, et in
domo patria servire ancillarum loco. Fuit incomparabilis sanctitas,
mirabilis fides, pacientia, spes et charitas. Nostrorum civium aut
rusticorum delicatae filiae idem nunquam praestarent.

[30, 4] Dedit itaque ei Bilham, ancillam suam, in uxorem, et ingressus
est ad eam Iacob.

Ne hoc quidem ulla mulierum faciet, potius enim prole carebit, quam
gloriam maternitatis et thori ancillae concedat. Et mirabilis hic
adfectus est, cuius simile exemplum in Sara supra descriptum est, quod
dignitatem coniugalem cesserunt ancillis. Nulla mulier secundum carnem
hoc faciet: sed est opus spiritus, quo excitata cogitavit: Volo ego
quoque esse mater, tametsi omnis gloria thori et maternitatis mihi sit
resignanda ad tempus.

[30, 5.6] Concipiens vero Bilha: peperit ipsi Iacob filium. Et ait
Rahel: Causam meam egit Deus, et audivit vocem meam, dans mihi filium:
unde vocavit nomen eius Dan.

Haec non sunt verba lascivae meretricis. Agit enim Deo gratias, quod sit
exaudita. Ac allegat iudicem Deum, tribuitque ei donum foecunditatis.
Clamavi, inquit, et oravi. Benedictus autem sit Dominus, qui iudicavit
me et audivit vocem meam.

Est pulcherrima gratiarum actio. Haeret tamen adhuc in carne. Ideo ait
iudicavit vel egit Deus causam meam, quasi diceret: Soror mea, 

[Seite 660]

quanquam non est vera uxor, tamen superbivit contra me, sicut supra
Hagar contra Saram, propterea quod foecunditate me antecelluit. Sed
Dominus etiam me iudicavit. At vero, mea Rahel: cur adeo laetaris? tamen
non est tuus filius, non ex tua carne natus? Uterus tuus et ubera tua
nesciunt hunc filium? Quid tum? tamen sibi gratulatur, quod habet filium
adoptivum ex ancilla. Tanta fuit admiratio foecunditatis.

Dan significat iudicium: quia Deus miseriam et probrum meum vidit. [cap.
30, 23] Sicut infra dicit: ‘Abstulit opprobrium meum.’ Sterilitas
enim pro opprobrio [1. Mose 1, 28] est habita propter verbum illud:
‘Crescite et multiplicamini.’ Sed Deus iudicavit, id est, pugnavit,
contendit pro me. Nunc etiam ero in aliquo numero: quanquam ex ancilla
filius mihi natus est. Ita enim oravit: Domine Deus, quandoquidem non
vis me esse matrem: quanquam sum materfamilias et uxor primaria, da
saltem ex ancilla prolem, si ego indigna sum: cur enim ita me reprobas,
reiicis, confundis, despicis? Haec fuit eius precatio cum suspiriis
crebris et lachrimis, et hanc significat exauditam esse. Ut maxime
igitur videantur haec carnalia et lasciva: tamen geruntur omnia in summo
spiritu, in fide et pacientia mirabili. Deinde cum laudibus Dei et
gratiarum actione, quod liberarit ipsam Deus opprobrio sterilitatis.

[30, 7.8] Rursumque concipiens Bilha, ancilla Rahelis, peperit filium
secundum ipsi Iacob. Et dixit Rahel: Permutationibus Dei permutatum est
inter me et sororem meam, et ego praevalui. Vocavitque nomen eius
Naphtali.

Iam vero augescit gaudium Rahelis, nato secundo filio. Sed quaestio est
apud Hebraeos, quid significet Naphtali. Grammatici certant et adhuc sub
iudice lis est. Sanctes Pagninus et Munsterus vertunt: Luctationibus Dei
luctata sum, id est, luctationibus vehementissimis luctata sum cum
sorore mea. Et addunt hanc rationem, quod in Hebraea lingua omnia
magnifica vocentur divina. Hinc civitas Dei Ninive, id est magnifica.
Cedrus Dei, id est, ardua et magna. Etsi autem non arrogo mihi iudicium
in Hebraea lingua: Tamen odi depravandi audaciam in iis, quae
simpliciter dicta sunt. Quasi vero Ninive non sit etiam civitas Dei in
praeputio, sed soli circuncisi sint populus Dei. Omnia haec manant ex
superbia et arrogantia Iudaeorum, qui nihil ferunt dici magnificum, nisi
quod ad ipsos pertinet. Sed quis hanc potestatem interpretandi
Grammaticis Hebraeorum tribuit, ut luctationem Dei pro magnifica
luctatione exponant? Sequar igitur simplicem et Grammaticum sensum.

[Ps. 18, 26 f.] Pahal significat permutare, pervertere. Psal⌊mo 18:
‘Cum sancto sanctus eris: cum perverso perverteris.’ Si quis avertit
se a Deo et aliter agit aut docet, quam Deus docet et facit, vult
aliquid melius et excellentius 

[Seite 661]

facere, et tamen pervertit omnia. Ibi Deus etiam pervertitur et mutatur,
ut non sequatur praescriptum illud perversi, sed relinquat eum
cogitationibus suis. Hinc Naphtali, permutatus, Es hat sich gewent.1�
Ita Rahel dicit: Benedictus Dominus, quia accidit mutatio inter me et
sororem. Et apparet eam haec verba protulisse, postquam desiit Lea
parere nato quarto filio. Ibi Rahel acquirit liberos per famulam, Dan et
Naphtali. Ideo dixit: Facta est permutatio sive conversio, soror mea
desiit parere: ego vero incipio et pergo consequendo sobolem. Non meo
nutu aut voluntate, sed Dei gratia et dono, qui exaudivit preces meas.

Iam vero quaestio nascitur, quomodo septem annis potuerit Iacob gignere
duodecim liberos. Primis enim septem annis servivit gratis sine uxore et
prole. Altero septennio duxit duas sorores, et Ioseph videtur postremo
anno servitutis natus, post omnes alios filios, hoc est, decimo quarto
anno. Sic enim habet ordo et series historiae in textu. Quomodo vero id
potuit fieri? Cum Lea sola quatuor primis annis quatuor filios
pepererit? Necesse est igitur reliquos octo tribus annis esse genitos,
quod est impossibile. Respondeo: Moses usus est anticipatione, hoc est,
figura, quae Rhetoribus est ὕστερον πρότερον, sicut
postea declarabimus. Et inde intelligetur, qualis sit permutatio haec, a
qua nomen imponit Rahel filio. Nam inde nascitur haec difficultas et
obscuritas: Quia apparet omnes istos Patriarchas editos esse septennio
altero. Quod si fuerit expeditum, nomen etiam Naphtali erit clarius.

Id vero ut possit fieri, iungendi sunt sex anni septennio alteri, quibus
servit Iacob pro pecoribus. Vera enim series historiae haec est. Quatuor
primis annis nati sunt quatuor filii Leae: Ruben, Simeon, Levi, Iuda.
Postea cessat Lea parere, et Raheli nascitur Dan ex ancilla, qui est
quintus filius Iacob et quintus annus, qui vacat a partu Leae. Bilha
autem, ancilla Rahel, implet hunc edito filio Dan. Atque ibi gratulatur
sibi Rahel de foecunditate et accedit insuper alter filius Naphtali anno
sexto, quo Lea etiam non parit, unde Naphtali filius vocatur, quasi
diceret Rahel: Soror mea desiit parere his duobus annis, quinto et
sexto. Iam nunc res meae mutantur et convertuntur in melius. Sicut ante
de etymologia vocis ex 18. Psalm⌊o dictum est. Et eadem significatione
in proverbiis [Spr. 8, 8] ponitur: ‘Sapientiae verbis nihil inest
perversum’, id est, verbum Dei non mutatur, non pervertitur, est
simplex et rectum. Sed hic accidit permutatio, inquit Rahel, quae est
permutatio Dei. Quia sorore mea cessante parere ego prolem nacta sum,
quia praevalui, et iam proficio, cresco et floreo, ipsa arescente. Sic
agit pia mulier gratias Deo, quod audivit preces eius, et dedit sobolem,
saltem ex carne ancillae. Neque vero hoc tantum desiderium liberorum pro
turpi concupiscentia et libidine habendum est. Sed fuerunt appetitiones
castissimae prolis in utraque. Ita ut etiam 

[Seite 662]

ancillis traderent ius maternitatis et benedictionis, qua posteritas
Iacob possessura erat terram Chanaan: quam promissionem Iacob diligenter
inculcavit. Ideo utraque optavit esse mater benedicti seminis et
posteritatis.

ὕστερον πρότερον, quae figura nisi diligenter observetur
in lectione sacrarum, imo omnium historiarum, saepe magnas obscuritates
parit. Iam enim secundum consequentiam historicam sequi debebat
nativitas Ioseph, post Naphtali. Sed illam differt Moses usque in
tertium paragraphum, et redit ad Leam, quae duobus annis, et eo etiam,
quo nascetur Ioseph, nihil peperit, per figuram ὕστερον
πρότερον, id est, posterius prius, qua saepe loca obscurissima
in historiis evolvuntur. Augustinus libro de civitate Dei 16.
anticipationem et recapitulationem vocat. Et est una de regulis ad
intelligendam scripturam sanctam uecessariis.

Ioseph deberet esse prius, et poni post Naphtali, sed fit
ὕστερον: Lea cum Zilpa ancilla debebant esse ὕστερον et
fiunt πρότερον. Saepe enim in historiis res diversae eodem
tempore, sed diversis locis gestae sunt: aliud Romae, aliud in Graecia.
Ibi non describuntur certo ordine. Sed una historia pertexenda est ad
finem, postea idem tempus repetendum, et alterius etiam narratio
absolvenda est. Tempora enim sunt eadem, sed res diversae, quae
concurrerunt eodem tempore.

Sic igitur ponatur in tabella quadam. Quatuor primi anni sunt Leae.
Quintus et Sextus sunt ancillae Rahelis. Septimus est annus nativitatis
Ioseph. Quia infra dicit ad Pharaonem, se natum esse triginta annos,
quod pulchre congruit in supputatione annorum. Septimo anno post nuptias
Iacob cum Rahel natus est Ioseph, quod est manifestissimum. Sed hoc
tacet Moses, et antequam loquatur de nativitate Ioseph, praemittit
reliquos filios natos ex Lea et ancilla eius, qui nascuntur sex annis,
qui adiiciuntur servituti Iacob pro pecoribus. Infra enim textus dicit:
Nato Ioseph Iacob voluisse abire in patriam. Sed denuo pactum esse cum
Laban de sexennio. Circumstantiae igitur evidenter convincunt ante hos
ultimos sex annos natum esse Ioseph, videlicet septimo anno. Et sex
annis alitum et educatum in Mesopotamia. Beniamin septem annis post
Ioseph editus est in terra Chanaan, extincta matre in partu. Ita
manifestum est Iacob serviisse socero suo viginti annos, quatuordecim
pro filiabus, sex pro pecoribus. Hi anni omnes iungendi sunt in hac
supputatione.

Lea autem quia tribus annis vacavit a partu, voluit imitari exemplum
Rahelis, et sic cogitavit. En, Soror mea peperit filium Ioseph, ac
propterea diligitur a marito tanquam primaria uxor, ex qua sperat veram
posteritatem. Et iam pro primogenito habet filium Ioseph. Ille est lux
et dux. Quia est filius reginae et matrisfamilias. Aemulata est ergo
Lea, et fuit solicita, quomodo mutaret animum mariti, et abalienaret a
sorore. Ideoque hoc consilium iniit, ut traderet ei ancillam exqua
suscepit Iacob octavum 

[Seite 663]

filium Gad. Nono autem anno nascitur nonus filius Asser. Ibi Ruben
primogenitus ex Lea, puer octo aut novem annorum, egreditur in agrum, ac
casu invenit ibi Dudaim, ac domum refert, quibus acceptis Rahel
paciscitur cum Lea, quod cum Iacob ea nocte dormire debeat. Talis enim
incidit contentio et offensio domestica inter mulierculas propter
honestissimam causam. Lea igitur concipit et parit decimo anno Isaschar.
Undecimo anno Zebulon. Duodecimo Dina nascitur. Ita duodecim annis
genuit Iacob undecim filios, et unam filiam, Dinam.

Sed hoc offendit Lectorem, quod post nativitatem undecim Patriarcharum.
Postremo loco Ioseph nativitas describitur, cum sexennio ante natus sit,
quam Moses id commemorat. Sed hoc iam planum est ex regula, quam dixi,
cuius sane maximus usus est in libris Regum et Prophetarum. Imo etiam in
historiis Ethnicis, propter continuationem unus alicuius historiae, cum
qua simul aliae diversae concurrunt.

Tabula ex Chronico1� D. Lutheri descripta, quae seriem historiae
pulchre illustrat.

[Tabelle: ] [Tabelle: ] 

Mirabilis autem fuit oeconomia istorum hominum. Videmus enim mulieres
habuisse potestatem offerendi ancillas, et rursus auferendi a 

[Seite 664]

maritis. Rahel enim postquam peperit primogenitum Ioseph, non admittit
amplius ancillam ad maritum. Neque Lea, postquam nati sunt ex ancilla
Gad et Asser. Unde apparet, quanta fuerit in eis castitas. Non enim
licuit Iacob pro sua libidine concumbere cum ancillis, nisi volentibus
et permittentibus uxoribus. Quod non solent facere adulteri et
scortatores. Concupiscentia carnis mortificata fuit in Iacob, et suis
limitibus circumscripta. Non evagatus est, quo voluit et rapuit libido.
Haec duo, figura anticipationis et celebratio castitatis sanctissimorum
hominum diligenter notanda sunt. Alioqui nemo facile historiam hanc
intelliget.

perinde ut in graeco versiculo dicitur: Εἷς ἔστι δοῦλος
οἰκίας ὁ δεσπότης.1� Solus paterfamilias servit in
domo. Sola materfamilias est ancilla. Unus tantum subditus in civitate
est magistratus. Alii, qui videntur servi, fruuntur commodis, pace et
tranquillitate civitatis, regni, imperiorum omnium: qui imperat, est
servus servorum.

Ita enim temperat Deus orbem terrarum, ut serviant ipsi omnia [vgl.
Mark. 10, 31; Matth. 19, 30] summa, media, infima: Supremi sunt infimi,
et infimi sunt summi. Sapienter igitur et praeclare Dux Fridericus,
Elector Saxoniae, ad Stupicium dixit, sibi, cum perlustraret animo totum
orbem terrarum, et omnium hominum ordines, foelicissimos videri
rusticos, qui sunt infimo loco in Republica, propterea quod soli
fruuntur pace et vera tranquillitate, non macerantur curis et periculis
Reipublicae. Aestate colunt agros. Hyeme fruuntur parto domi ad focum.
Tametsi carent lautitiis regiis: tamen summis bonis fruuntur,
tranquillitate et ocio, ac habitant intra suam sepem tutiores et
beatiores, quam Reges et principes intra arces aut moenia.

Haec est admiranda Dei gubernatio, sive rerum permutatio, quae enim
postremo loco et miserrima videntur, summa sunt et foelicissima. Nihil
est miserius Ecclesia in mundo. Hinc illae querelae sanctorum et
Ecclesiae: Cur avertisti faciem tuam? Cur oblivisceris mei? Ego
praedico, confiteor, facio et fero omnia, quae praecipit Deus. Sed nemo
me est magis adflictus et desertus. Ibi vero respondet Dominus: Non
obliviscor 

[Seite 665]

[Jes. 49, 14 f.] tui. Sicut dulcissime dicitur Isaiae 49.: ‘Et dixit
Sion: Dereliquit me Dominus, et Dominus oblitus est mei. Nunquid
oblivisci potest mulier infantem suum, ut non misereatur filio uteri
sui? Et si illa oblita fuerit, ego tamen non obliviscar tui’ etc.

Sed non apparet tantam esse Deo curam et solicitudinem de nobis.
Discendum igitur est, et adsuescendum ad illam permutationem et
conversionem rerum et hominum in mundo. Gentes utcunque experientia hoc
didicerunt, quod servus in domo sit herus, et herus serviat. Quin etiam
Monachi de suis famulis idem querebantur. Habebant enim fratres, quos
conversos dicebant, quibus res culinaria et operae domesticae demandatae
erant, sed et hi reliquis imperabant, ut in proverbium abiret. Conversus
[Matth. 11, 22] Dominus, ex verbis Euangelii: ‘Conversus Dominus,
respexit’ etc. Hoc volebant dicere: Conversus est noster Dominus, qui
imperat nobis. Ita in nostra oeconomia famulae gubernant dominas, liberi
totam domum et familiam, quae servit ipsis. Eiusmodi exemplis docet Deus
se praesentem esse, et curare nos, non oblivisci nostri, in quocunque
genere vitae vivamus. Ecclesia est regina in orbe terrarum, sed nihil
minus apparet, siquidem mundus regnat et dominatur. Sed nisi oratione et
doctrina sustentaret Ecclesia mundum, uno momento perirent omnia. Mundus
hoc non cernit, nec credit. Imo Turca et Gallus putant se regere et
sustentare orbem terrarum, donec nimirum ruant et confundantur in
consiliis et conatibus suis. Tum denique experientur se nihil esse: sed
sero.

[30, 9 –11] Et videns Lea, quod staret a pariendo, accepit Zilpam,
ancillam suam, deditque eam Iacob in uxorem. Peperit itaque Zilpa,
ancilla Leae, ipsi Iacob filium. Et ait Lea: Accinctus: Vocavitque nomen
eius Gad.

ὕστερον πρότερον Leae filii recitantur. Removenda autem
est omnis suspicio vagarum libidinum et scortationis a sanctis istis
hominibus. Iacob enim non appetit ancillam, nec insidiatur pudicitiae
eius, quod scortatores solent. Sed contentus fuisset amore unius
Rahelis, quam unice deperibat. Uxoris autem iussu et obsequio ingreditur
ad ancillam, cui ipsa concessit thorum coniugalem, quia desperat de
prole ex suo corpore nascenda. Toto enim triennio fuit sterilis. Neque
libens marito ancillam tradi, sed si habuisset spem ulterius
concipiendi, nunquam fecisset hoc. Hoc ex sequentibus apparebit: quando
ipsa rursus parit, removet ancillam, et non vult eam amplius ex marito
parere. Sic et Rahel postquam natus est Ioseph, non vult ancillam denuo
marito iungi.

Ac fuit sane ardentissimum et anxium desiderium sobolis in sanctis
matribus. Ideo Lea, postquam triennio fuit sterilis, dolet a se
abalienari maritum, et quia non est spes ex suo corpore nascendam esse
sobolem, 

[Seite 666]

iungit ei ancillam. Rahel enim uno tantum Ioseph edito magis effertur,
quam Lea quatuor filiis natis. Hunc filium solum spectant et mirantur
pater et mater et tota familia, quia ex Rahele natus erat, quae erat
dilecta et primaria coniunx, ex qua expectabatur Dominus domus et haeres
regni et sacerdotii. Ideo angitur Lea et cogitat: Me miseram: Iam denuo
humiliata sum, proles mea negligitur, et maritus etiam a me factus est
alienior. Sicut expostulat postea cum Rahele, cum ait: Rapuisti mihi
maritum. Hae sane videntur offensiones et aemulationes carnales. Sed
Deus eas tolerat clementer, neque ulla ratione earum habita utrique
benedicit, Leae et Raheli. Sic igitur animum induxit suum: profecto
retrahendus erit maritus in meum tabernaculum. Video Ioseph unicam curam
et delicias patris esse, quia natus est ex sorore mihi praelata. Sed
tradam ei Zilpam, ut a Rahele eum abstraham, et mihi conciliem. Videre
igitur est non libidinem, sed mirabilem ardorem et amorem prolis in
sanctis mulieribus.

Manichaei et Papistae, si quando in haec loca scripturae sanctae
incidunt, et aures et oculos obstruunt. Atque ita sordent ipsorum
iudicio carnalia haec, vix ut legere et cognoscere dignentur. Augustinus
in confessionibus narrat Manichaeos virulentissimis conviciis incessisse
sanctissimos Patriarchas, eo quod haberent plures uxores et liberos.
Ego, inquit, cum Manichaeus essem, ridebam eos tanquam homines
libidinosiss⌊imos. Sed tu, Manichaee, vicissim me ridebas, cum
prodigiosas tuas nugas sectarer, ut cum decerpens pomum aut pirum ex
arbore, crederem arborem lachrimari etc. Sic Papistae dum ex alto
despiciunt studium illud procreandi liberos in parentibus, ipsi interea
tetris libidinibus involvuntur. Quin et Gerson, Bonaventura, Hugo,
Origenes, Hieronymus non minus offensi sunt hisce exemplis. Ideo
transeunt ea, nec dignantur inspicere altius: Tantum ad allegoriam
deflectunt.

Non vident clarissime in textu dici, quomodo clament, invocent, gratias
agant, confidant Deo sanctissimae mulieres. Item, Deus audivit, Deus
respexit, permutavit. Deus invocatus, exaudiens, laudatus, benedictus
est in medio harum historiarum. Inde aestimare debebant puritatem,
innocentiam, castitatem. Non, ut ipsi iudicant concupiscentiam et
libidines lenonibus dignas. Mira res profecto est, neminem ex patribus
haec vidisse unquam. Et quod amplius est, dicitur in textu: ‘Dedit Lea
ancillam in uxorem’, igitur non fuerunt scorta, sed legitimae
coniuges, traditae Iacob ad procreandam sobolem.

Saepe autem testatus sum me valde abhorrere ab allegoriis, et damnare
earum studium. Quia exempla et vestigia patrum me terrent, qui suis
allegoriis obscurant doctrinam et aedificationem caritatis, pacientiae,
spei in Deum, quando speculationibus illis allegoriarum nos avocant a
doctrina et genuino sensu verborum. Idque in primis studio habent
Hieronymus et Origines, quin Augustinus etiam eo adductus fuisset, nisi
esset revocatus per certamina et disputationes cum haereticis. Ego vero 

[Seite 667]

quia hos tanquam summos Theologos admirabar, idem initio secutus sum.
Cum legerem Biblia, non sequebar sensum literalem, sed illorum exemplo
omnia in allegorias vertebam.

Hortor itaque studiosos Theologiae, ut fugiant hoc genus
interpretationis in sacris literis. Quia allegoria est perniciosa,
quando non congruit cum historia, praecipue vero, quando in locum
historiae succedit, ex qua rectius eruditur Ecclesia de mirabili
administratione Dei in omnibus ordinibus vitae, in oeconomia, politia et
Ecclesia: quae dum negligunt isti interpretes in historiis, necessario
omnia in allegorias et alienum sensum transformant. Sicut in hoc
exemplo, quia non vident consilia et gubernationem Dei tectam vili ista
specie oeconomiae et coniugii, adfingunt peregrinum sensum de vita
contemplativa et activa. Nam hae theses eorum sunt, ad quas pleraque
omnia referunt. Rahelem dicunt significare vitam contemplativam: Leam
vero vitam activam. Haec scilicet egregia illa sapientia est, qua
obruerunt et involverunt densissima caligine doctrinam Ecclesiae
necessariam de coniugio, de oeconomia et eius partibus.

�, qui continet colloquium Christi et animarum. Sed sunt merae
illusiones Sathanicae, quibus tamen pene ipse captus essem Monachus
adhuc, nisi per Stupicium essem revocatus, qui me ad professionem
Theologiae publicam perpulit, cum ipsius consilio et iussu renunciatus
essem Doctor Theologiae.

Ergo monachorum vita vocabatur formosa et dilecta Rahel. Oeconomia autem
et politia conferebatur cum Lea deformi. Quin in monasteriis etiam
rursus discernebantur sacerdotes a conversis, et his vita activa, illis
contemplativa tribuebatur. Sed hac ratione non Leae aut Raheli, sed 

[Seite 668]

Turcis et Tartaris similes fiemus. Nam in Turcia etiam multi religiosi
sunt, qui id unum student, ut Alcoranum Mahometi interpraetentur
allegorice, quo in maiore admiratione sint. Est enim allegoria tanquam
formosa meretrix, quae ita blanditur hominibus, ut non possit non amari,
praesertim ab hominibus ociosis, qui sunt sine tentatione. Tales putant
se in medio paradisi et gremio Dei esse, si quando illis speculationibus
indulgent. Ac primum quidem a stolidis et ociosis monachis ortae sunt et
tandem ita late serpserunt, ut quidem Metamorphosin Ovidii in allegorias
verterint. Mariam fecerunt Laurum: Apollinem Christum, quae quantumvis
sint absurda, tamen cum proponuntur imperitis adolescentibus, sed
amantibus et studiosis literarum, initio valde adlubescunt, ut totos se
illis interpraetationibus dedant.

⌊anctae crucis, hoc est, doctrinam crucis, fidei, spei, charitatis,
pacientiae. Non monachum, qui sedet et loquitur cum Christo, et iactat
apparitiones et voces angelorum, aut beatae virginis Mariae auditas. Is
enim sedet ociosus sine cruce ac tentatione. Talis vita speculativa est
maledicta et damnaat.

Consentiat igitur allegoria cum historia et super hanc velut fundamentum
aedificetur gemma, aurum, argentum. Alioqui est perniciosa allegoria et
tantum errores parit, vel si est optima, merae sunt stipulae et ineptiae
merae. Ac diligenter discernendum est inter fundamentum sive doctrinam
ipsam et aedificium, quod superstruitur. Allegoria non sit fundamentum,
sed sit superficies, sive sit aurum, sive gemma, sive etiam stipula,
modo innitatur fundamento. Alioqui sunt Diabolicae illecebrae, si a
fundamento dissentiunt. Deus enim non dabit singulis peculiares
revelationes, non promulgabit novum decalogum. Sed alligavit nos ad
[Matth. 17, 5; Luk. 16, 29] hoc mandatum, quod e coelo sonuit: ‘HUNC
AUDITE.’ Item: ‘Habent Mosen et Prophetas.’ Vult nos audire verbum
et huic credere. Ibi abunde satis speculationum habes, abstractus non
tantum ab externis negociis, sed etiam intellectus et rationis
cogitationibus, ut ibi agas sabbathum et cessent opiniones et iudicium
tuum.

Activa autem vita est charitas, vel fides per charitatem efficax,
pacientia item in cruce. Haec exercitia sunt utriusque vitae et
contemplativae et activae, Non solum in monasteriis apud monachos et
Conversos, verum etiam in oeconomia et politia apud omnes homines, qui
vivunt in fide et exercentur quantumvis obscuris et sordidis actionibus.
Sed humana natura non vult esse contenta usitata doctrina et verbo
Euangelii, nec Sacramentis acquiescere, quae per filium Dei ac Apostolos
tradita, perque eorum 

[Seite 669]

successores propagata sunt, sed requirit singulare aliquid. Ibi tum
Diabolus venit et loquitur tecum. Nisi igitur poteris respondere: Sic
dicit verbum Dei. Tu dicis contraria verbo, vade retro, Sathana,
confestim subverteris.

Haec singulari zelo et indignatione trado, propterea quod vidi hunc
locum Manicheorum deliriis tam foede conspurcatum esse. Monachi et
Papistae per omnia Manicheis similes facti sunt, et repleverunt
Ecclesiam Brigittanis et aliis libris, quibus vituperarunt oeconomiam et
politiam, quanquam iis quidem nunquam carere potuerint. Sed si paulo
altius introspexeris hanc historiam, videbis exempla castitatis summae
in coniugio, cuiusmodi nulla unquam apud eos fuit, qui statum
virginitatis et castitatis iactarunt: demptis singularibus et
miraculosis exemplis Baptistae, Mariae et similium. In caeteris manet
furor et ardor libidinis. Ideo nulla comparatio est ullius castitatis ad
exempla harum mulierum. Describuntur enim et ornantur pulcherrimis
verbis: quomodo orant, gemunt, clamant credunt, expectant in coniugio
prolem a Deo. Libido autem non cogitat de Deo, non invocat, non agit
gratias: sed est caeca et vesana. At hae mulierculae orant,
lachrimantur: ‘O Deus, da sobolem’ etc. Haec non sunt verba
libidinosae mulieris, sed castissimae et honestissimae matronae.

Ideo exempla earum sunt utilissima et maxime necessaria Ecclesiis: quia
testantur Deum adesse, gubernare, tueri genus vitae oeconomicum, prae
quo tuus coelibatus, tua vita monastica et contemplativa foetet coram
Deo: quin etiam in conscientia tua. Ac merito luunt monachi hunc suum
contemptum coniugii. Quia enim rident haec et similia exempla et Dei
opera ipsis sordent: vicissim ipsi quoque a Deo abiecti sunt et
neglecti, donec in portenta turpitudinis et libidinum prolapsi sunt.

⌊ita variavimus, ubi vulgata translatio et aliorum habet: Qui ponitis
fortunae mensam, nos transtulimus: Qui ponitis Marti mensam, quia Iudaei
coluerunt etiam Martem imitatione Graecorum. Mansimus in radice verbi,
quae significat accinctum esse.1�

[Seite 670]

� Qui alios vult sequi, faciat sane. Rahel dixerat nato Naphtali,
praevalui, vici. Lea hic dicit: praevalebo, habeo iam victorem. Es geht
ruestig an, das ich auch ein knecht hab, qui vincat et familiam meam
propaget.

Ita fuit certamen et aemulatio quaedam inter sanctas matres, ut prae
nimio zelo utraque resignet suam dignitatem maternam, et tribuat eam
ancillae. Fuit enim magna gloria concipere liberos ex Iacob, qui habebat
promissionem seminis benedicti, quam haud dubie diligenter et sedulo
inculcavit. Sic mihi dictum est ab Abraham, ab Isaac, a Deo ipso, quod
ex posteritate mea venturus sit salvator totius mundi. Maritus tam
sanctus et pius non caelavit uxores ea, quae ad oeconomiam et
posteritatem pertinebant. Hac praedicatione accensae sunt sanctissimae
mulieres ardore fidei, ut non libidinem, sed prolem quaererent, propter
gloriam futurae posteritatis. Si enim tantum concubitum appetivissent,
non fuissent tam de prole soliciti: nec tradidissent marito ancillas.
Rahel dixisset: Quid ad me? etiamsi non pariam, tamen fruar consuetudine
mariti. Satis id mihi est. Sed aperte significatur, quomodo
contempserint voluptatem concubitus, et hoc desiderio arserunt, ut
fierent matres seminis promissionis. De hoc certarunt inter se ad
invidiam usque. Sed haec Papistae non attendunt: Neque enim videbit
impius gloriam Dei.

[30, 12.13] Peperit quoque Zilpa, ancilla Leae, filium secundum ipsi
Iacob. Dixitque Lea: Cum beatitudine mea: Beatam quippe me dicent
filiae: vocavitque nomen eius Aser.

� et ex patribus et monachis multi interpraetati sunt. Aser significat
beatum. Ego iam ero beata et foelix, inquit: et foelicem me praedicabunt
omnes uxores et filiae. Ero materfamilias dilecta Iacob, adeo ut dicatur
Iacob amare Leam, et alteram negligere tanquam sterilem.

[Seite 671]

[Nachträge und Berichtigungen] 

[30, 14 –16] Egressus autem Ruben in diebus messis triticeae, invenit
Dudaim in agro, attulitque illas ad Leam matrem suam. Dixitque Rahel ad
Leam: Da mihi, quaeso, partem de Dudaim filii tui. Cui illa respondit:
Parumne tibi videtur, quod praeripueris meum maritum, nisi etiam Dudaim
filii mei tuleris? Ait Rahel: Dormiat igitur tecum hac nocte pro Dudaim
filii tui. Venit autem Iacob de agro ad vesperam, egressaque est Lea in
occursum eius et ait: Ad me intrabis, nam conducendo conduxi te pro
Dudaim filii mei. Dormivitque cum ea nocte illa.

� Puer non intellexit, quid inveniret et deferret ad matrem. Sed
apparet fuisse fructum pulchrum, cuius colore captus est. Cuiusmodi
autem fructus aut flos fuerit, non constat. Vulgata translatio et alii
interpretes verterunt Mandragoras, quas vulgo putant gigni ex urina
furum suspensorum.2� Sicut multa alia inepte in descriptionibus earum
authores fabulantur, sed sunt merae nugae, fortassis a Iudaeis ortae.
Puer autem non ivit ad patibulum, sed in agrum.

Caeterum necesse est fuisse fructum, qui solet maturescere circa messem
triticeam, quae est serior. Cuiusmodi in nostris regionibus sunt.
Solanum sive Alkekengi, Chamaebatos et rubus Idaeus, Jüdenkirschen,
Bramber, hindber.2� De Solano etiam plerique alii intelligunt, cuius
fructus admodum pulchro colore est et grato sapore et est eius magnus
usus in medicina. Aut certe fuerunt vaccinia Chamaebati, quorum sapor
admodum dulcis et gratus est. Sed haec relinquo Grammaticis et medicis:
singularum enim nationum singulares et peculiares fructus et herbae
sunt, puero color placuit, et cum domum reversus est, certarunt
mulierculae de Dudaim. Et Rahel adeo eo delectatur, ut tradat maritum
Leae et cedat de suo iure. Tantum ut Dudaim a puero auferat.

Supra modum autem haec ridicula et puerilia sunt, adeo ut nihil dici aut
scribi possit levius. Quare igitur scribuntur? Respondeo: Semper in
conspectu habendum est, quod toties inculco. Spiritum sanctum esse
authorem huius libri. Is ipse ita delectatur ludere et ineptire
describendis rebus exilibus, puerilibus et nihili, et ea tradit docenda
in Ecclesia tanquam ad maximam aedificationem. Nonne autem tum aliae
praeclariores res gestae sunt apud reges Aegypti, Babyloniae, Persiae,
Palestinae etc., 

[Seite 672]

quae digniores fuissent lectione? Quid haec attinet recitare, quomodo
puer adferat Dudaim, et duae sorores certent de marito et lecto
permutando?

Haud dubie plura et maiora gesta sunt: quam quae hic describuntur. Sed
leviuscula haec prae illis plenissima sunt consolationis et doctrinae.
Neque obiter praetereunda, multo minus tanquam sordida et nihili
vituperanda sunt, quod Papistae faciunt. Sint sane haec tenuia, sint
etiam eorum res maximae et splendidissimae, sint ipsi Reges, Pontifices,
Cardinales etc.: Spiritus sanctus autem, et Deus creator dignatur
ludere, nugari et ineptire cum suis sanctis in rebus leviculis et
exilibus, non in resuscitatione mortuorum, aut aliis miraculis: Sed in
concertatione Rahelis et Leae de Dudaim, et ea vult proponi Ecclesiis.

Gentilium autem historiae a Virgilio, Homero, Livio aut aliis
descriptae, quantumcunque verbis exornatae, quid sunt? Sunt historiae
Graecorum, Alexandri, Hannibalis. Sed destituuntur illa magnificentia,
gloria et corona, quae est verbum Dei et promissio. Hoc diadema deest
eis: Ideo verius sunt miseriae, quam historiae. Quid enim est historia
sine verbo Dei? quando dicit Dominus: Haec est mea voluntas, gloria mea,
hoc mihi placet, hoc delector, hic habito. Utut igitur haec puerilia
sunt et sordida, tamen immensum et infinitum pondus habent, videlicet
verbum Dei. Historiae autem Alexandri, Iulii Caesaris etc. sunt quidem
insignes et praeclare admodum, sed carent vero ornamento. Ideo veluti
paleae sunt ad vento dispersae, et destitutae vero pondere, sunt tantum
ventris et carnis gloria.

Nos igitur has historias maximi aestimare et iis consolari nos debemus,
etsi sumus humiles, abiecti et contempti, sicut certe sumus. Quia nihil
est contemptius et abiectius homine Christiano, credente verbo Dei.
Omnes alii sunt principes, domini et beati, pro suo libitu gerentes
omnia. Solus ille populus, qui habet verbum et credit in Deum, est
filius crucis et vexationis. Et si deest mundus, qui eum crucifigat,
tamen non abest Diabolus cum suis angelis. Sed haec est consolatio
nostra, quod domestica et vilissima Christianorum conversatio cum uxore,
cum liberis et familia, quae in speciem merae nugae sunt, verae et
divinae sunt historiae, ornatae gloria verbi Dei.

Appraehendamus vero et firmiter retineamus verbum, et cogitemus nos
baptisatos, absolutos et doctos esse verbo Dei. Agamus Deo gratias, et
simus laeti: sive coelum, sive mundus totus ruat, und treff uns dazu
auff den kopff, tamen certi sumus, quod nostri ludi et miserrimae
miseriae sint ornatae et coronatae gloria et magnificentia divina,
nimirum verbo Dei. Ob hanc causam hae historiae vocantur sacrae et
communes sunt omnibus hominibus, habentibus verbum Dei, in quibus Deus
operatur, et quidem cum beneplacito, cum misericordia, cumque gratia
sua, qua ratione 

[Seite 673]

non agit cum Alexandro, Scipione, Cicerone, Hannibale etc. Ideo
gratulemur nobis et acquiescamus grati ac hilares beneplacito divino,
feramus etiam aequo animo, si quid obiicitur molestiarum. Et utcunque
sint exilia, servilia, muliebria et plena miseriae opera nostra, tamen
adscribamus hunc titulum: VERBUM DEI, quo fiunt gloriosa omnia, quae
gerimus, et in aeternum mansura sunt, cum econtra mundi historiae in
aeternum sint miserabiles.

Sic intelligemus non frustra haec a spiritu sancto proposita esse
legenda, docenda, credenda. Papa cum suis superbe contemnit et somniat
interim se nunc iuxta S. Petrum in coelo sedem suam exaltatam habere. Et
sicut Tetzelius, preco ille indulgentiarum, iactabat, se non
commutaturum cum S. Petro propter infinitum numerum animarum, quas
salvasset per indulgentias. Verum vana et diabolica haec gloriatio est.
[Ps. 113, 6] Deus autem respicit humilia in terris et sic dicit: Ego
creavi hanc mulierculam et iunxi eam marito, coniuncti generant prolem
et tolerant miserias coniugales: mihi igitur in hoc placent, quod
serviunt coniugio et meae ordinationi. Ac etiam apud gentes longe
gratiores sunt, quam omnes Philosophi, qui mirabilia speculantur de
coelibatu. Quam magis apud nos, qui sumus baptisati, docti, coronati et
ornati gloria verbi Dei, qui habemus angelos custodes?

Gloriemur igitur et laetemur in his puerilibus et domesticis, siquidem
spiritus sanctus dignatur ea describere, ut significet se adesse nobis,
qui credimus et verbum habemus, et placere Deo etiam nugas istas Dudaim
et stultas contentiones muliercularum. Tantum non desperemus, sed
maneamus in fide, so lass den Teuffel her gehn, und machen, was er nicht
lassen kan. Nos sumus in vocatione spirituali, habemus verbum,
baptismum, absolutionem, sumus certi Deum nobiscum et pro nobis esse.
Malim autem praesente Deo esse in inferno, quam absente Deo in [Ps. 23,
4] coelo. ‘Nam si ambulavero’, inquit David, ‘in medio umbrae
mortis, non [Ps. 139, 8] timebo mala: quoniam tu mecum es, et si
descendero ad infernum, ades’. Si habuero verbum tuum, so frag ich
nach dem hellischen fewr nicht. Econtra non liberet ne in coelo quidem
esse, si tu non mecum esses. Ubi enim Deus est, ibi est regnum Dei: Ubi
verbum, ibi paradisus et omnia. Ideo gratias agere debemus pro verbo,
quia sumus iam in paradiso et sub beneplacito Dei, cui probantur omnia,
sive Dudaim, sive olera, sive lac comedamus, quia sumus in verbo.

Haec doctrina ex isto loco sumi debet, insignis profecto et necessaria
Ecclesiae. De concertatione mulierum etiam aliquid dicendum est. Non
enim ita aspiciendae sunt hae historiae: sicut Papistae eas habent pro
ludis meretriciis. Mulieres sanctae nihil aliud appetunt, quam naturalem
fructum sui corporis. Mulier enim natura ad procreationem liberorum
condita est. Ideo habet ubera, habet brachia ad alendam, fovendam 

[Seite 674]

⌊aei 19. Alias creatura ita est condita, ut sit foecunda. Videre
igitur est in hisce mulieribus, quomodo pugnent non libidine, sed amore
et desiderio prolis, ad quem finem se norunt esse conditas. Ideo uterum,
ubera, manus et omnia membra cupiunt servire Deo.

Et quanquam iam antea liberos haberent, tamen cogitarunt esse eos
mortales et fieri posse, ut orbarentur iis. Ideo si vel centum una
habuisset filios, tamen semper plures exoptasset: Quia spectarunt
promissam posteritatem, ad quam pertinebat illa concio, quam ex suo
marito audierant. Sic praedicandae sunt sanctae mulieres et obturandum
est os Papistis, qui ex suis libidinibus castitatem patriarcharum et
coniugia aestimant, sicut etiam Augustinus per errorem Manichaeorum
inductus fuit, ut sentiret fuisse eorum vitam libidinosam. Sed hic
audimus Leam orasse, clamasse, ingemuisse pro sobole et esse exauditam a
Deo, quae non pertinent ad libidinosam aliquam mulierem, sed ad castam
et sanctam matronam aversantem libidinem et procreationem liberorum
expetentem.

[30, 17.18] Exaudivit vero Deus Leam et concepit atque peperit ipsi
Iacob quintum filium. Dixitque Lea: Dedit Deus mercedem mihi, eo quod
dederim ancillam meam marito meo, vocavitque nomen eius Isaschar.

Quintus filius Leae natus est decimo anno. Agit autem Lea gratias, et
sicut oravit et lachrimavit sic iam hilari animo laudat Deum. Hebraeorum
Grammatici disputant de nomine Isaschar, quomodo sit legendum. Nihil
autem refert, sive Isaschar, sive Issachar legas.

[30, 19.20] Et rursum concipiens Lea peperit Iacob filium sextum. Et ait
Lea: dotavit me Deus dote bona, hac vice cohabitabit mecum vir meus, eo
quod pepererim ei sex filios: vocavitque nomen eius Zebulon.

Haec omnia verba et opera sunt sanctissimarum matronarum, orare,
lachrimari, gratias agere. Non meretricum et turpium mulierum, sed
honestarum. Et quid possumus amplius aut maius coram Deo facere, quam
haec duo officia, precationis et gratiarum actionis. Primum est audire
verbum, quod divinitus nobis traditur. Ubi nos nihil agimus, sed oblatum
tantum appraehendimus. Alterum est verbo audito et appraehenso orare et
implorare auxilium divinum, et eo impetrato gratias agere et
sacrificare. Oramus autem non tantum ore aut voce, sed etiam gemitu
cordis, totis viribus et omnibus membris, quae est oratio sine
intermissione.

[Seite 675]

Verbum (Zebadani) nusquam alibi extat in scriptura sancta. Nos ad
aliorum exemplum vertimus, dotavit. Sed an vera sit interpretatio, non
satis scio: quia non potest alio exemplo illustrari. Hoc voluit dicere:
Deus dedit mihi aliquid boni: sive dotem, sive donum intelligas. Nihil
aliud autem videmus, quam summam pietatem et sanctissimum usum sexus
muliebris et coniugii. Virgines talem gloriam et praedicationem non
habent, neque in veteri, neque in novo testamento.

[30, 21] Postea vero peperit filiam, vocavitque nomen eius Dinam.

Hactenus recensuit Moses sobolem Leae, sed filios et unam filiam, duos
item filios ancillae. Iam sequitur nativitas Ioseph ex Rahele.

[30, 22 –24] Et recordatus est Deus Rahelis, exaudivitque eam et
aperuit vulvam eius, quae concepit et peperit filium dicens: Collegit
Deus opprobrium meum. Vocavitque nomen eius Ioseph, dicens: Addat mihi
Dominus filium alterum.

Supra dictum est observandam esse seriem historiae et Mosen usum esse
recapitulatione sive anticipatione. Septimo enim anno natus est Ioseph,
ideo multo ante debuisset eius nativitas describi. Sed quia in hunc
postremum locum distulit Moses, iam regreditur ad πρότερον, quod
factum est ὕστερον. Clare enim patet Ioseph natum esse septimo
anno servitutis, siquidem sex annis post eius nativitatem servit Iacob.
Ideo quatuor filii et Dina filia post eum sunt nati sexennio illo,
quanquam priore loco sint recitati in historia. Haec anticipatio saepe
narrationes reddit obscuriores. Ideo diligenter observanda est in
historiarum lectione, ne fallatur aut impediatur lector non attentus.

Rursus vero proponit spiritus sanctus non solum excusationem, sed et
commendationem harum sanctissimarum mulierum, quae non ardent libidine,
sed immensa cupiditate prolis. Atque ita nobis commendatur castitas
coniugii Iacob, ut pene nihil carnale in eo appareat. Quanquam
impossibile est, nihil carnale coniugio inesse. Sed ita ornatur Iacob
divinitus, ut non originali peccato infectum, sed mere angelicum
matrimonium esse videatur. Vide enim, quae ibi sint exercitia pietatis
et summorum cultuum Dei. Rahel orat, ingemiscit, lachrimatur in sextum
usque annum, quo tempore bene vexata et exercitata est insigni
pacientia. Fuit enim ingens onus et gravissima crux perferre opprobrium
illud sterilitatis tanto tempore. Quot vidit interea mulieres parere?
quin ipsam sororem Leam vidit ornatam gloria maternitatis, abundare
sobole, habere quatuor filios. Eo autem moerore ita confectam arbitror,
ut facile non libidinem tantum, sed et gaudia omnia animo eiiceret. Non
risus aut ioci eam oblectarunt. Sed perpetuis singultibus, gemitibus,
lachrymis, querelis, invocatione dies 

[Seite 676]

et noctes transegit. Castissimum itaque coniugium describitur Iacob et
Rahelis, quae si quando voluit cohabitare marito, tantum eo fine fecit,
ut fieret mater et augeret domum Iacob habentis promissionem. Estque
exemplum sanctissimae mulieris, quae in fide et pacientia imploravit
misericordiam Dei, expectavit consolationem et tulit tentationem et
dolorem gravissimum.

Ideo significanti verbo usus est Moses. (‘Recordatus est Dominus’)
quasi diceret: Ipsa apud se pene desperaverat, ac sic animo suo
persuasum habebat, Deum haud unquam sui recordaturum, quin in aeternum
sui esse oblitum. Ego non ero mater, cogitavit: sed sum miserrima omnium
mulierum. Debebam esse mater familias in domo: Sed Deus mei est oblitus.
Sic igitur ad infernum deducta, ubi nulla spes auxilii reliqua videtur,
ex desperatione appraehendit ancillam, eamque marito tradit, quod
alioqui non fecisset, nisi omnem spem abiecisset. Sic tamen desperat, ut
retineat aliquam scintillam fidei. Retinet gemitum illum in
desperatione, quem Paulus vocat ineffabilem. Sed is adeo profundus,
sepultus et obrutus est impossibilitate et contrariis motibus animi, vix
ut sentiat illum singultum aut suspirium.

Sicut Samuelis mater Hanna etiam de prole desperabat, nec poterat
sentire gemitum suum et desiderium illud prolis in intimo et imo cordis,
sed Deus, qui scrutatur corda, intelligit ineffabilem gemitum, qui nec
sensu percipi, nec ullis verbis exprimi potest. Sic Augustinus1� de
Monica, matre sua, narrat, quae novem annis eiulabat deplorabat filii
sui exitium, propterea quod in Manichaeorum sectam prolapsus fuerat.
Tantum vero flagitabat a Deo, ut converteretur filius et fieret
Christianus, atque ob eam causam volebat ei uxorem Christianam
despondere, ut conversatione piae mulieris et admonitione reduceretur in
viam. Et fuisset contenta, si conversus tantum esset ad sanam doctrinam
ab haeresi Manichaeorum. Dominus autem videbatur ei hoc negare, ut ait
Augustinus, sed tamen cardinem et profundum desiderii eius audiebat,
nimirum gemitum inenarrabilem.

Quemadmodum autem oratio et gemitus est ineffabilis: Ita exauditio [Eph.
3, 20] et gaudium inaestimabile et ineffabile est. Sicut inquit Paulus:
‘Ei, qui potens est superabundanter, quam petimus aut intelligimus,
dare.’ Non hoc dat, quod in superficie cordis et spuma illa verborum
sancti eius petunt, sed est largitor omnipotens et opulentissimus, qui
reddit secundum profunditatem istius singultus. Ac propterea sinit
orationem intendi, crescere, augeri, et non statim exaudit. Quia, si ad
primum clamorem aut petitionem responderet, oratio non augesceret: sed
refrigesceret. Ideo differt auxilium, atque inde crescit in dies et
grandescit oratio: Gemitus item cordis fit profundior et ardentior,
donec perveniat quasi ad desperationem. Ibi tum fit ardentissima et
acerrima oratio, quando videtur propemodum iam deficere gemitus.

[Seite 677]

Quod si statim audiret, non fieret ita fortis, vivax et ardens precatio.
Sed esset tantum superficialis et paedagogicus gemitus, qui adhuc discit
orare, gemere, desiderare, nondum est magister precum. Quando vero ad
desperationem perventum est et cogitat animus tentatus: ach es wirt
nichts drauß, es ist alles verlorn, et tamen adest adhuc scintilla et
linum fumigans: Ibi tum esto fortis, et perdura, halt fest. Ea enim est
lucta sanctorum, qui putant funiculum iam iam ruptum iri: et tamen
retinent suspiria, ideo tunc oratio est perfecta et fortissima.

Ita hoc loco de Rahele dicitur (Recordatus est Deus etc.) Quasi diceret.
Nihil aliud sentiebat Rahel, quam omnes preces et lachrimas fuisse
inanes et irritas. Ac se simpliciter esse extinctam et deletam ex animo
et memoria Dei, Sed non sic statuas, mea Rahel: longe enim erras. Sensus
ille tuus carnalis est. Nondum est spiritus singultiens et gemitus
inenarrabilis. Sed caro sentiens et infirma. Nunquam fuit tui oblitus
Deus. Sed statim a principio, cum inciperes petere prolem, audivit et
signavit omnia verba gemitus tui. Nondum autem erat satis ardens et
foris oratio. Ideo oportuit eam adolescere et grandescere, ac propterea
distulit Deus in secundum, tertium, quartum, quintum annum. Ibi dedit
primum consolationem per ancillam. Sed gemitus nondum acquiescebat,
adhuc videbatur Deus aversus. Ideo recordatus est Deus. Quanquam nunquam
unum momentum tui oblitus fuit, sed hoc demum tempus fuit, ut audiret
tua suspiria, cum putares ea sepulta et obruta prorsus esse oblivione.

Ad hunc modum nos quoque discamus petere et sperare auxilium, si quando
res adversae sunt et fides labascit. Habemus enim promissionem
Euangelii, habemus baptismum, absolutionem etc. quibus eruditi et
confirmati sumus. Habemus mandatum, quo iubemur precari, habemus
spiritum gratiae et precum. Sed cum primum caepimus orare, angitur
animus et querulatur se nihil proficere. Discendum igitur est, si
petendo nihil efficis, ut adiungas inquisitionem, hoc est, quaeras. Si
et illa videtur esse irrita, quin magis se abdit et abscondit Deus, adde
pulsationem et non desinas, donec expugnes ianuam, qua clausus est. Non
enim dubium est, quin oratio nostra audiatur statim prolata prima
syllaba, sicut dicit angelus ad [Dan. 9, 23] Danielem: ‘Ab exordio
precum tuarum egressus est sermo: ego autem veni, ut indicarem tibi.’
Sed quod non illico dat Deus, quod petimus: hoc ideo fit, quia vult
quaeri et improbe instando expugnari: Sicut docet similitudo de iniquo
Iudice Lucae 18. Tum enim venit et liberat electos, et cumulatius dat,
quam petivimus, quaesivimus, pulsavimus. Ideo autem differt, ut augescat
oratio et gemitus fiat fortior: qui, dum suspiramus, nobis admodum
exilis videtur, sed revera est ardentissimus. Sicut Paulus clamorem
appellat. Non enim recitamus tantum verba formando vocem per linguam et
labia: neque etiam expressa voce preces nostras sonamus: sed simpliciter
clamamus. Non oris sonus aut vox, sed clamor cordis et 

[Seite 678]

� Quando cor singultit et suspirat propemodum deficiens prae angustia.
Ac tum quidem oratio perfecta est et efficax.

Haec saepe dicenda et repetenda sunt, ne omnem spem et fiduciam
abiiciamus de invocatione nostra, quae utcunque initio est frigida, nec
statim impetrat auxilium: tamen sciamus ideo id differri, ut fiat oratio
perfectior et firmior. Mirabilis enim virtus et omnipotentia est
orationis. Ut cum Rahel videretur prorsus despecta et spreta esse a Deo,
et ipsa tamen maneret adhuc linum fumigans, non potuit non expergisci
invocatus, quaesitus et expugnatus Deus. Eodem vero modo adest et
omnibus invocantibus, atque ita cumulate et liberaliter, ut cogantur
fateri se nihil tale unquam sperasse. Sicut Monica potuit dicere: Non
hoc petivi, nec ausus fui sperare filium meum unquam futurum tantum
doctorem Ecclesiae etc. Non igitur deficiamus, sed persistamus in
invocando, optando et quaerendo, donec spes et liberatio expectata
affulgeat.

Porro Rahel ipsa satis ostendit, quae ipsius fuerit crux et tentatio.
Ait enim: (‘Collegit opprobrium meum.’) Er hats zusammen gerafft.
Quinque aut sex continuis annis tulit opprobrium et ignominiam propter
sterilitatem. Et suo et aliorum iudicio habita est miserrima omnium
mulierum. Vidit enim sororem foecundam esse: Vidit ancillas sororis et
suam aliasque mulieres omnes parere, ac propterea laudari, amari et esse
in precio. Ego vero sola, cogitavit, habeor pro reiecta et maledicta.
Sed Dominus vidit istam contumeliam et ignominiam omnem, quam sustinui
multiplicem et gravem, eamque collegit et amovit a me. Iam sum uxor et
materfamilias. Ita impletum est desiderium eius et gemitus exauditus
est, tot annorum mora probatus et auctus. Patet etiam ex hoc loco: quia
dicit Rahel Dominum collegisse opprobrium suum, fuisse eo tempore
vulgata persuasione, sterilitatem in uxore ignominiosam. Praesertim in
illa linea, unde expectabatur promissa posteritas. In novo Testamento
non fuit habita pro opprobrio: quia maxime commendata est virginitas,
prasertim in Ecclesiastico ministerio. Sed apud Patres gravissima crux
et summa ignominia fuit. Et manavit hoc iudicium ex verbo Dei Genesis
1.: [1. Mose 1, 28 f.] ‘Creavit Deus masculum et foeminam, et
benedixit eis et ait: Crescite et multiplicamini, et replete terram.’
Hanc vocem Adam propagavit ad posteros et diligenter inculcavit. Ideo
per manus tradita est nepotibus, quod omnis mulier sterilis sit apud
Deum abiecta et maledicta. Hoc longe gravissimum fuit, quod locus ille
simul involvit maledictionem Dei. Sterilitas per se grave onus et ingens
calamitas est, sed longe fit gravior, quando hoc accedit, quod sub
maledictione sit uxor sterilis, et non placeat Deo. Aut ut maxime
placeat: tamen contempta et spreta sit inter mulieres reliquas populi
Dei.

[Seite 679]

Itaque Elisabet quoque, mater Iohannis Baptistae, propemodum iisdem
[Luk. 1, 25] verbis gratias agit: ‘Quia sic fecit mihi Dominus,
inquit, in diebus, quibus respexit, ut auferret opprobrium meum inter
homines.’ Et Angelus ad [Luk. 1, 36] Mariam: ‘Elisabeth, quae
vocatur sterilis.’ Quasi diceret, quae ob hoc male audit, et in summa
ignominia est, quod non sit foecunda. Illis igitur temporibus sterilitas
non tantum singularis plaga et crux fuit inter homines, sed fuit etiam
coniuncta cum maledictione Dei. Hodie multi, qui sunt in re lauta et
clari genere aegerrime ferunt, si privantur hoc benedictione, et prolem
maxime desiderant, cum habeant, unde eam alant. Sed ideo eis haec crux
est tolerabilior, quia non accedit hoc in novo Testamento, quod
propterea sint reprobi et abiecti a Deo. Reliquum vulgus ipsis etiam
ethnicis est profanius. Maxima enim pars coniugum non expetit prolem,
imo aversantur eam et satius putant vivere sine prole, propterea quod
tenui fortuna sunt, nec habent, unde sustentent familiam. Praecipue vero
hi, qui sunt ocio et ignaviae dediti, et fugiunt sudorem et laborem
coniugii. Atqui finis coniugii non est deliciari et ociari, sed
procreare et educare sobolem, alere familiam. Quod est sane immensum
onus, plenum igentibus curis et laboribus. Ideo vero es conditus a Deo,
ut sis maritus aut uxor, utque discas tolerare has molestias. Qui
sobolis amore non adficiuntur, porci sunt, et stipites et trunci.
Indigni nomine masculi et foeminae, quia Dei creatoris et authoris
coniugii benedictionem contemnunt.

[30, 25.26] Factum est autem, cum genuisset Rahel Ioseph, ut diceret
Iacob ad Laban: Dimitte, ut vadam ad locum meum et ad terram meam. Da
mihi uxores meas et liberos meos, pro quibus servivi tibi, ut abeam: Tu
autem nosti servitutem meam, quam servivi tibi.

Vide, quam verecunde petit Patriarcha missionem. Neque quicquam praeter
uxores et liberos exigit: et tamen subindicat, se bene de eo esse
meritum, et dignum, cui aliquid premii adiiciat. Ideo enim inquit:
‘Nosti servitutem meam, quam servivi tibi’, quasi diceret: Aequum
est te cogitare, quod non solum pro uxoribus et liberis tibi servierim,
sed et de dote, aut de mercede, aut de munere aliquo, quo ornes me, imo
et filias et nepotes tuos pro servitute fideli et liberali. Hoc modeste
et tecte voluit significare Iacob. Sed cur hoc facit? Quia Laban erat
homo impurus et avarus. Er war ein hundt etc., portentum illius tam
foelicis saeculi. Rectius enim ob insignem improbitatem hoc postremo, et
avaritia omnibusque viciis perditissimo saeculo viveret. Diligenter
igitur hoc notandum est propter sequens factum Iacob, quod hac ratione
excusabimus.

Nam optimus vir servivit quatuordecim totis annis in extrema paupertate,
cuiusmodi servitutem nemo hodie cum inopia coniunctam posset tolerare. 

[Seite 680]

Servivit enim septem primis annis pro Rahele. Sed indignissime spe sua
frustratus est, neque quicquam precii a Laban abstulit. Cogitavit is:
peregrinus est et exul: Utar igitur eius opera, quoad potero, quia
fideliter servit et auget mea commoda. Quantum ergo miseriarum passum
ipsum putabimus? Non enim agnovit Laban, (sive Nabal1� potius inversa
voce) fidem et diligentiam sanctissimi viri: et iam cogitat eum
dimittere sine premio. Nam antea quidem nullum peculium aut exiguum
saltem acquisivit. Nihil praeter victum et amictum habuit, et eum tamen
tenuem admodum. Der fromme man hat eim rechten hundt gedienet. Et infra
querentur filiae de rapacitate patris, qua mota Rahel furatur patri
Idola. Non enim pro filiabus, sed servarum instar eas habuit, quarum
operas, lanificia et labores in suum quaestum et commodum vertit. Iam
vero cum de mercede paciscitur, denuo eum circumvenire studet, ne
aliquid sit solvendum genero et filiabus pro servitio, quo tamen
locupletatus erat.

ἄστσργος et crudelis Nabal1� insuper etiam spoliat filiae, et
servitute durissima excruciat. De premio autem cum agitur, rursus novas
fraudes et dolos meditatur. Iacob sincere ac candide omnia agit, sed
impostor ille tantum rapinas et technas machinatur. Sicut conqueritur
infra Iacob. ‘Decies mutavit mercedem meam’ etc. Non potest igitur
satis exaggerari ἀστοργία, crudelitas et avarita Laban. Et
ideo proferenda est in lucem, et modis omnibus amplificanda. Quia
monstrat causam facti Iacob, quod infra recitabitur, cum rursus decipit
Laban, ne id impium ad sceleratum habeatur, sicut obiter aspicienti
apparet. Sed fuit necessaria fallacia propter iniustam rapacitatem
soceri.

Iam vero petit abeundi licentiam: ‘Servivi tibi quatuordecim annis’,
inquit: primo septennio gratis. Et circumventus insidiis tuis alterum
septennium adieci. Idque iam replevi. Restat igitur, ut mihi quoque,
familiae et domui meae prospiciam. Memineris autem, quam fideliter ego
et uxores tibi servierimus, quorum tamen tu nullam rationem habes. Nihil
enim mercedis mihi persolvisti pro servitio quatuordecim annorum. Aequum
igitur et pium est, ut discedam: et mearum quoque rerum et rationum
curam agam. Da mihi uxores et liberos meos: quasi diceret, Si nihil
numeraveris, erit aliquando, cum Deus vindex a te poenas ingratitudinis
exiget.

[Seite 681]

[30, 27] Ait illi Laban: Inveniam gratiam in conspectu tuo: auguror
enim, quod benedixerit mihi Deus propter te.

⌊ri 24.: ‘Non perrexit in occursum auguriorum.’ Fuit autem
consuetudo augurandi per serpentes: Ideo voluit significare Moses,
fuisse Laban augurem. Auguratus sum, inquit; Jch hab michs wol lassen
duencken, Es ant mich wol.2� Animus mihi hoc praesagiit. Auguratus sum
quasi signo quodam divino, Deum mihi propter te benedixisse. Sed non
vult Iacob hunc honorem deferre, non gratias ei agere: neque Deo gloriam
dat. Sic visus sum mihi coniicere, inquit, quod per te mihi benedixerit
Deus. Vult videri non indignus, cuius res familiaris divinitus augeatur,
quanquam ante adventum Iacob admodum tenuis fuerit.

Hoc voluit dicere Moses mirabili et significanti verbo. Tales vero sunt
homines fallaces et bilingues: qui aliud sonant, aliud sentiunt, qualis
species est linguae serpentis bifidae. Non dicit simpliciter experior,
intelligo, certo statuo me propter te esse benedictum et locupletatum.
Si enim agnovisset hoc, coactus fuisset aperire loculos, et numerare
aliquid genero, filiabus et nepotibus. Verum non adfirmat, sed vocat in
dubium, et disputat. Si velit Iacob ab eo mercedem exigere, ut habeat
causam tergiversandi aliquo praetextu. Ideo dicit: Auguror, fieri
potest, quod Dominus mihi per te benedixerit. Hoc unum est ex artificiis
Iuristarum, uti verbis ambiguis, quae in utranque partem pro libitu
flecti queant.

Postea vero audiemus Laban fuisse etiam Idolatram, forte igitur
auguratus est, aut consuluit idola, et persuasit sibi, ex cultu idolorum
se hac foelicitate auctum. Sed haec non disputo. Illud certum est,
usurpare eum nomen Dei in vanum. Studet enim se accommodare ad ingenium
et mores Iacob. Hunc videt esse pium, ideo iisdem verbis utitur, quibus
Iacob uti solebat.

[Seite 682]

[30, 28] Et ait: Nomina mercedem tuam, et tradam.

⌊gai 1.: ‘In sacculum. Nakub perforatum.’ Significat etiam
Nominare, qua significatione [3. Mose 24, 10] ponitur Levitici 24.:
‘Maledicens nomini Domini.’ Qui nominavit nomen, et maledixit: Wer
in Gottes namen flucht. Ita et hoc loco vertimus, potuisset Moses alio
verbo uti. Sed significat, Laban voluisse Iacob singulari et religioso
verbo prohibere, ne nimium mercedis postularet, quasi iniqua
postulatione offensurus esset Deum. Omnia enim verba proficiscuntur ex
animo, avaritia et cupiditate corruptissimo, et eo tendunt, ut defraudet
et spoliet Iacob. Addit vero: ‘Et tradam.’ Hoc non est verum. Ne
teruncium quidem cogitat solvere, sicut postea novam fraudem
machinabitur, ne servet pacta et conventa de mercede solvenda. Ibi non
avarum tantum et impium, sed ipsam fuisse avaritiam videbimus.

[30, 29.30a] Cui ille respondit: Tu nosti, quomodo servierim tibi, et
quanta fuerit possessio tua apud me. Nam modicum illud, quod tibi fuit
ante me, auctum est in multum, benedixitque tibi Dominus ob ingressum
meum.

Repetit Iacob superiora verba cum gravi repraehensione avaritiae,
impietatis et augurii Laban, quasi diceret: Non est, quod augureris aut
dubites, utrum illam benedictionem mihi an tibi acceptam referas. Res
ipsa loquitur te in pede meo, hoc est, ad meum ingressum benedictum
esse. Nam antea etiam auguratus est: Si quid igitur propter auguria
accessisset, etiam me absente accessisset, sed res ostendit tum demum
rem familiarem tuam auctam, cum suscepissem ego curam domus tuae.
Refutat igitur impium et ineptum responsum de augurio, et praedicat sua
officia. Scis, inquit, quam diligenter et fideliter tibi servierim, quod
etiam negante te, aut me tacente, res loquitur ipsa. Quanta enim fuit
res pecuaria mihi tradita? Forsan mille ovium, quas sola Rahel, filiola
tua, pascebat. Ita ut nec servo, nec pastore tibi opus esset: tam
exiguus numerus erat, was darffstu denn augurirn, du geiziger wanst. Sic
enim rectius et acerbius potuisset Iacob increpare hominem sordidum et
avarum. Non potest esse numerosus grex, quem puella pastum agit. Sed
modicum illud auctum sive diruptum est. Ea enim vis est Hebraei verbi.
Me pascente res tua pecuaria, quasi per vim multiplicata et aucta est,
dirupit septa et caulas prae multitudine. Benedixit igitur tibu Deus ad
pedem sive adventum meum, non ad auguria et Idola tua.

Haec est confutatio et obiurgatio satis acris, qua repraehendit
avarissimum hominem, qui servo fidelissimo et optime merito iustam
mercedem solvere gravatur pro servitute non unius, sed quatuordecim
annorum, 

[Seite 683]

quibus nihil dedit, sed omnia ad se rapuit, corrasit, ac generum et
filias defraudavit, neque quicquam eis reliquum fecit pro durissimis
laboribus. Sequetur autem aliquanto post exemplum iudicii divini
adversus nefandam [2. Kor. 9, 6] rapacitatem. Qui enim parce seminat,
parce metit.

Et est exemplum nostris moribus accommodatissimum. Videmus enim
Principes, nobiles, rusticos, cives omnes labanisare contra pauperem
Iaco Idem tamen, quod hic accidit, omnibus eveniet. Utcunque enim
rapiant, corradant et congerant: Tamen Deus benedicit Iacob, qui
spoliatur, et [Ps. 39, 7] raptori omnium rapit vicissim omnia. Sic enim
Psalmo 38. dicitur: ‘Thesaurisat, et ignorat, cui congregabit ea.’
Ac profecto maxima miseria est, quod mundus non patitur sibi hoc
persuaderi. Sed vult sentire et experiri iudicium divinum. Quando
quaerunt, cumulant, rapiunt per fas et per nefas1�, tum putant se
beatos esse, et habere ea, quibus tam cupide inhiarunt. Sed Psalmus
respondet: ‘Ignorat, cui congregat ea.’

Sic multae Respub⌊licae et principes ingentem vim pecuniae conquirunt
et insaniunt in usuris et avaritia, sed quibus congregant? Impio militi,
bruder Veiten2�, qui paulo post diripiat et pessundet omnia. Id quod
nobis nuper pene usu venisset in tumultu inter duces Saxoniae orto ad
oppidum Wurtzen.3� nisi Deus prohibuisset, Wie bald were bruder Veit
kommen, und het in einem tag alles zerrissen. Clemens Papa spoliavit
templum Toletanum, et rapuit ex eo magnam summam pecuniae, quae trium
regnorum opes facile aequabat, hoc praetextu, quod vellet eam
incorporare Ecclesiae S. Petri. Fuit enim mirus artifex compilandi et
corradendi, nec videbatur cupiditati eius universus orbis sufficere. Sed
thesaurisabat is quoque impio militi, qui postea diripuit et expilavit
omnia. Idem omnibus aliis accidet, qui usuris et foenore ditescunt,
neque modum ullum, nec finem corradendi habent. Ac si quando admonentur,
ut et pauperibus aliquid relinquant: aut cum benedictione divina
colligant, non audiunt, sed sic cogitant: Quaerenda pecunia primum:
virtus post nummos.4� Si compilavi aliquam summam pecuniae, postea ea
fruar, et tamen retinebo, quo iure quaque iniuria conquisivero.
Nequaquam vero hoc fiet: Quia sic dicit Psalmus: ‘Ignorat, cui
congregabit ea.’

Quanto vero esset beatius timere Deum, et rem facere cum benedictione
[Ps. 37, 16] divina? iuxta sententiam Psal⌊mi 36: ‘Melius est
modicum iusto super divitias peccatorum multas.’ Sed surdis narratur
fabula: Sic enim colligendum et corradendum est, ut habeant (Paritz),
qui diripiat. Servemus ergo vulgatum illud: Mitte vadere, sicut
vadit5� etc. Die welt wil 

[Seite 684]

ir nicht sagen lassen, sie wils erfaren. Laban dum studet omnia
colligere et conquirere, et fraudat mercede generum et filias: omnia
amittit: Wer zu vil haben wil, dem wirt nichts.1� Ego ipse iam
sexagenarius plurima exempla vidi Labanitarum, quorum ingentes opes
subito dissipatae sunt. Quorundam etiam in parvo oppido Mansfeldia, quae
mihi patria est, exempla nominatim possem recensere. Celebrantur et in
aliis urbibus: Lipsiae, Fribergae et plerisque aliis locis venarum
metallicarum insignia exempla eorum, qui rapiebant, thesaurisabant
nostra memoria, sed de amplissimis eorum opibus iam ne teruncius quidem
restat. Id nimirum [Hagg. 1, 6] est colligere in saccum pertusum, ut
inquit Haggeus. At quare hoc fit? Quia ego sufflavi, dicit Dominus. Illo
sufflante disperguntur opes, si etiam totus orbis terrarum repletus
esset auro et argento.

Haec, tametsi nihil proficimus apud hypocritas impios et profanos, tamen
inculcanda sunt, si quos forte moveant. Laban nihil curavit. Nihilominus
tamen Iacob docuit uxores et familiam, et ipsum quoque Laban admonuit de
ira Dei adversus impietatem et avaritiam. Videte, dixit ad familiam,
quanta sit avaritia soceri nec timentis Deum, nec nostrae servitutis
rationem habentis. Non solum enim mercedem nullam solvit: Sed spoliat
etiam et expilat filias et nepotes. Quid faciam? Si mercedem nominavero,
aliam technam inveniet, qua nos defraudet. Quia voluptati est talibus
hominibus rapere, fallere, fraudare. Nihil aliud nisi fraudes et dolos
nectunt, und wenn sie einem ein heller abschinden2� koennen, so meinen
sie, sie haben ein gulden gewonnen. Genus hominum execrabile, et invisum
Deo ac hominibus.

Postremam particulam omnes vertunt: Ad ingressum sive introitum meum:
sed res ipsa loquitur, Laban non statim ad introitum Iacob locupletatum
esse. Ideo rectius redditur3�: Ad pedem vel ad cursum meum, quo simul
significatur indefessum studium et durissimi labores Iacob, quasi
diceret: Dies et noctes cursitavi, non equo aut curru vectus sum. Sed
defatigatus sum discurrendo in agrum, ad pascua pecorum, ad domum, tibi
ut inservirem recte et fideliter. Die aestu, nocte frigore exhauriebar.
Ad illum cursum et laborem meum benedixit tibi Dominus.

[30, 30b] Et nunc quando curabo etiam ego domum meam?

Est valde acris obiurgatio. Hoc enim vult dicere Iacob: Tu socer meus
es: Debuisses igitur ipso iure naturae statim post natos quatuor filios
me hortari ad rem familiarem curandam. Et si pius aut honestus tibi
animus esset, sic mecum ageres: Mi Iacob, video iam augeri prolem, natis
nepotibus quatuor, dabo tibi mille oves, unde et tibi ex tuae familiae
peculium acquiras. Quis enim non iuvaret filiam et generum honestum, 

[Seite 685]

praesertim suis commodis inservientem? Sed hoc non facit Laban:
Iustissima igitur est querela Iacob de inopia sua. ‘Quando providebo
ego domui meae?’ habeo duas uxores, totidem ancillas, septem filios.
Horum omnium laboribus et parto tu frueris, et quod in nostrum commodum
cedere debebat, rapis. An non cogitas iure divino et naturali aliquando
[1. Mose 31, 42] prospiciendum esse domui meae. Infra dicet ad Laban:
‘Nisi Deus fuisset mecum, et nunc vacuum dimisisses me.’ An non
igitur iniquum hoc est et crudele rapere panem ex ore et faucibus
filiarum, nepotum et generi?

Haec enim vis est horum verborum, quae quanquam verecunde et modeste a
Iacob proponuntur, tamen continent acerbam increpationem. Ego sum
maritus quatuor uxorum, parens tot liberorum. His vero ego non laboro,
nec prosum: Sed te alo et domum tuam, Tu voras ac rapis nostris
laboribus parta. Si esset in te vel mica rationis es sensus communis,
sive etiam pudoris et humanitatis, non sineres nos ita nudos et rerum
omnium egentes vagari. Das heist das heylig creutz, und das golt von der
heyligen fuesse stelen. Est Lasarum famelicum fame occidere.

� Et vos adolescentes videbitis aliquando avarorum liberos egere et
mendicare. Et econtra spiritus sancti [Ps. 37, 25] promissionem impleri:
‘Non vidi iustum derelictum, et semen eius quaerens [Ps. 37, 35 f.]
panem.’ Rursus vero: Non vidi impium conservatum, iuxta illud: ‘Vidi
impium superexaltatum et elevatum sicut cedros Libani. Et transivi, et
ecce non erat. Quaesivi eum, et non est inventus locus eius.’
Experientia cum scriptura sancta pulchre congruit. Sic Laban maledicetur
tanquam raptor et latro filiarum et nepotum, et bona eius dissipabuntur.

Honestissima vero oratio est Iacob et causa iustissima, ob quam
missionem petit. Est enim mihi mandatum, vult dicere, ut prospiciam [1.
Tim. 5, 8] meis domesticis iure divino et naturali. Sicut inquit Paulus:
‘Si quis tuorum et maxime domesticorum curam non habet, fidem negavit,
et est infideli deterior.’ Sed Laban nihil audit, nec movetur
honestate, neque necessitate generi. Sicut dicitur: venter caret
auribus.2�

[30, 31a] Dixitque Laban: Quid dabo tibi?

Satis trepide quaerit. Ac si diceret: Si opus est centum aureis, rogo,
tantum quatuor postules. An non autem debuisset statim in haec verba
prorumpere: Agnosco tuam fidem et diligentiam, nec opus est verbis.
Ultro tibi defero omnia officia, et quaecunque in rem tuam fore
intellexero, 

[Seite 686]

libens, praestabo tibi, genero et filio meo. Sed vide, avaritia quid
facit? Adhuc quaerit: Quid dabo tibi? Cave nimium exigas: Ey du
schendtlicher hundt. Iacob est gener, sunt filiae et nepotes tui, et
quaeris, quomodo illis commodare debeas? Moses egregie describit tam
insignem Euclionem1� melius et exactius, quam ullus Apelles pingere
eum coloribus potuisset.

Sed quid faciat Iacob? Videt socerum alienum esse ab omni humanitate et
pietate. Ideo permittenda haec censet iudicio divino. Sicut sane omnes
avari vindictam Dei haud unquam defugiunt. Quin ipso incremento et auctu
rerum pereunt. Quia crescunt tantum in maledictionem et perniciem: non
in benedictionem. Quoties igitur vides avarum, vides hominem pereuntem
et perditum. Intelligit autem Iacob animum eius fallacem et
veteratorium. Ideo cogitat, tametsi exegero pecuniam, et tu promiseris
te daturum: tamen nihil dabis. Invenies aliquam fraudem, qua eludas
quodvis pactum tecum initum. Nunc iacturam aliquam rerum, nunc alias
difficultates causaberis, quibus moras subinde nectes. Infinitae enim
excusationes sunt eorum, qui aegre solvunt. Ideo aliam conditionem
offert.

[30, 31b] Respondit Iacob: Non dabis mihi quicquam, sed si feceris, quod
postulo: iterum pascam et custodiam oves tuas.

Nolo tibi aliquid de substantia tua decedere. Retineas sane, quae mea
opera et diligentia hactenus parta sunt. Ac manebo ego tecum, et eadem
fide pascam greges tuos. Nec mercedem certam postulo, sed Domini
benedictionem expectabo, et boni consulam, quicquid is dederit. Haec
oratio avaro Laban admodum grata fuit, cum audiret sibi in praesentia
nihil erogandum pecuniarum, et posse se diutius frui servo tam fideli.
Sequitur ergo pactum inter Laban et Iacob.

[30, 32.33] Transibo hodie per omnes greges tuos, et separabo cunctas
oves punctis notatas et maculosas, et omne pecus rufum in agnis, et
maculosum atque punctatum in capris: idque erit merces mea. Et
respondebit pro me iusticia mea, cras aut hodie, cum cedet mihi merces
mea coram facie tua. Et omne, quod non fuerit varium, aut maculosum, aut
nigrum, tam in agnis, quam capris, furtum hoc esto apud me.

Peculium et opes Laban fuerunt oves, caprae, agri, hirci etc. Quia autem
locus est obscurior, primum omnium sententia certa inde colligenda est.
Queritur enim Hieronymus eum a septuaginta confusissime redditum esse.
Nec se quenquam vidisse sive ex Hebraeis, sive ex Latinis
interpraetibus, qui satis distincte explicaverit. Idem fere Burgensis
queritur. Lyra mihi utcunque satisfacit, quanquam haeret adhuc in
quibusdam, ubi gram maticaparit obscuritatem, et verba sunt
ecliptica.2� Estque difficultas 

[Seite 687]

fere in sex versibus. Sed summa rei haec est. Nos inibimus, inquit
Iacob, pactum. Nihil abs te postulo, sed quodcunque benedictione Domini
mihi obvenerit, eo ero contentus. Transeamus ergo per greges tuos, et
separemus inde omne, quod est maculosum et varium. Ita ex una parte
maneant unicolores: Ex altera parte discolores statuantur. Sunt autem
quatuor species: Arietes, oves, caprae, hirci. Sed interdum una tantum
nominatur per Synecdochen, interdum plures, non semper omnes
recensentur. Inde oritur difficultas. Postquam autem distributi sunt
greges, accipit Iacob unicolores. Qui vero sparsis pellibus sunt:
attribuuntur Laban. Et Iacob hanc conditionem fert socero, ut, quidquid
nascatur maculosum et punctatum ex unicoloribus, sibi mercedis loco
veniat. Reliqui autem foetus unius coloris, sive albi sint, sive nigri,
cedant socero.

Hanc conditionem Laban libenter accipit, neque quicquam fraudis dolive
subesse suspicatur, siquidem fidem ac candorem Iacob tot annis
perspectam habet. Itaque novae predae inhiat. Ac ridet et miratur
tacitus simplicitatem Iacob, qui minorem numerum elegerit, et ipsi
reliquerit unius coloris foetus, quorum haud dubie maior copia futura
erat. Naturale enim est, ut albi ex albis, ex nigris nigri foetus,
rarissime autem maculosi ex unicoloribus nascantur: nisi arte et
diligentia humana naturae fiat imitatio, sicut postea dicetur: Ideo sibi
gratulatus est Laban, quod peculio suo non solum nihil decederet, sed et
maior fierit accessio. Natura enim facit pro eo.

Sed hoc ipso rursum prodit execrabilem avaritiam suam, potius enim
debuisset admonere generum, ne se ipsum defraudaret, quam conditionem
tam iniquam acciperet. Deligebat enim sibi tantum albas aut nigras
pecudes, ex quibus secundum naturam non varias, sed sui similes nasci
necesse erat. Quid igitur agis? mi gener, debuisset dicere. Te ipsum
debita mercede fraudas, quando maculosas tibi loco mercedis segregas?
Iniusta pactio est, et contra naturam. Sed nihil tale ei in mentem
venit: quin potius gaudet sibi datam occasionem denuo fallendi et
ludendi fatuum istum, et sperat se, si unquam alias, hoc pacto maxime
auctum et locupletatum iri. Tanta est immanitas avaritiae, ut reddat
homines prorsus alienos ab omni pietate, humanitate, clementia, et
induat eos crudelitate et malicia diabolica. Talis enim hic Laban
describitur, qui avaritia adeo ferus, adeo crudelis et ἄστοργος
redditur, ut ne ungulam quidem de toto grege libens concedat genero et
filiabus.

겍ú

겍ú

摧༗!ᴀ泘 燡 燢 瘧 瘨 瘴 瘵 眐 眑 秤 秥 絯 絰 耧 耨
腨 腩 腪 腶 腷 腸 腹 舑 舒 薒 薔 詾 詿 貄 貅 ú

겍ú

겍ú

겍ú

겍ú

겍ú

겍ú

겍ú

겍ú

겍ú

tum, etiamsi unum tantum punctum habeat. Ut si nigro pecori unus aliquis
punctus albus sit in fronte aut alibi: vel album pecus habeat unicam
nigram notam, quacunque parte corporis. Et hac 

[Seite 688]

appellatione videtur compraehendere tanquam sub genere, vel per
synecdochen omnia pecora, non una tantum, sed pluribus et quidem parvis
maculis sive punctis respersa. Hoc enim Hebraeis est pecus Nakod.

Deinde maculosa pecora dicit (Thala) quae nos proprie reddimus, bunte.
Sic enim discernuntur hae duae appellationes. Haec sunt notata maculis
grandioribus et latioribus, grosse breite pletz1� duorum colorum, albi
aut nigri, Illa sunt respersa maculis minoribus. Tertio pecus rufum in
agnis segregaturum se ait, hoc est, rufos agnellos, Differunt autem
(Scheh et Kaesaef) illud generis nomen est conveniens omnibus aliis
pecudibus. Hoc significat agnum anniculum aut minorem. Quando excessit
annum, non vocatur amplius Kaesaef. Nos paschalem agnum dicimus, ein
Osterlemlein. Quarto: etiam in caprarum grege maculosas et punctatas
separat, perinde ut in ovibus. Sed ex agnellis tantum rufos deligit.

Sequitur autem: ‘Idque erit merces mea.’ Hic eclipsis est, et est
subintelligendum. Quicquid erit hinc natum istis simile, et maculosum ex
albis. Videtur enim mihi relictum esse Iacob tantum alborum gregem,
quanquam alii etiam nigras pecudes additas putant. Et est sententia:
Quicquid ex albis nascetur varium et sparso vellere, hoc erit meum. Tuum
vero, quod natum fuerit album. Est igitur admodum iniqua conditio,
siquidem contra naturam est ex albis capris aut ovibus generari rufas
aut maculosas. Tamen eam offert homini avaro: Tu enim, inquit:
respondebit mihi iustitia mea, id est, ero iustus. Quia pendet haec
pactio ex fortuna at casu, si forte eveniat, ut ex albis mihi nascantur
pecudes maculosae, ne quid insidiose aut fraudulenter a me fieri
suspiceris, quanquam nullam unquam tibi feci iniuriam. Porro quicquid
non varium, sed unius coloris et album apud me inventum fuerit, id furto
tibi surreptum dicito, et libere me furti arguito.

Valde dura obligatio est viri tam sancti et iusti apud nebulonem
impurissimum. Et apparet inde, Laban saepe conviciis incessisse Iacob,
si quando non satisfactum fuit cupiditati et avaritiae ipsius, tanquam
furto aliquid ablatum esset, aut familia Iacob mactasset et comedisset
oves, capras etc. de grege. Aut saltem eiusmodi increpationibus et
conviciis interminari et cavere voluit, ne quid in suum commodum
verteret Iacob: Tametsi de fide eius et diligentia non posset dubitare.

[30, 34] Dixitque Laban: Age, utinam fiat iuxta verbum tuum.

Videtur Laban adhuc dubitare et diffidere Iacob. Utinam, inquit, vel
modo fiat, quod dixisti. Age experiamur, donec videam, an respondeat
foetura meae expectationi. Quanquam suae avaritiae accommodata omnia
videt: tamen nondum pro rato accipit: sed cum conditione, ut possit 

[Seite 689]

mutare et rescindere pactum, quando aut quoties velit. Sicut infra
audiemus decem vicibus mutatum esse. Augescit igitur magis ac magis
detestatio avaritiae Laban. Quia ringitur adhuc, cum offert gener
aequissimam conditionem et sibi iniquissimam. Non adsentitur liquido:
Non ideo, quin utilem sibi et amplectendam statueret, sed ut retineat
potestatem, ad quemlibet eventum retractandi et recusandi. Viden,
avaritia quid facit?

⌊ico 10. scriptum est: Avaro nihil esse scelestius. Sunt enim homines
ἄστοργοι, immanes, crudeles, qui si omnium hominum vitam obulo
possent redimere, non darent: Sunt igitur latrones et homicidae, quia
rapiunt ea et vorant, quibus alii frui et sustentari deberent.

Quod si vel exigua scintilla humanitatis in Laban fuisset reliqua,
debuisset flecti ad humanitatem et beneficentiam virtute et liberalitate
generi, et cogitare: Video generum meum ingenio bono et honesto
praeditum, et adeo mearum rerum studiosum, ut conditionem non modo
tolerabilem, sed et maxime quaestuosam offerat: Sed avertat Deus, ut eam
accipiam. Habet filias meas uxores, cum quibus honeste et amanter vivit,
et fideliter mihi quatuordecim annis serviit. Nae ego crudelior fuerim
quavis bestia. Si mea commoda ex eius compararem incommodis: Sed nihil
horum ne per somnium quidem cogitat, quia avaritia omnem humanitatem,
verecundiam et ipsam naturam hominis extinguit, et efficit simulachra
argenti et auri etc.

Itaque valde mihi placet Poëtarum fabula de Mida rege, cuius attactu
scribunt omnia in aurum vera esse, quemadmodum voto optaverat fieri.
Tales nimirum sunt avari instar statuarum argentearum aut aurearum, sine
ullo sensu humanitatis. Et praeclare alibi dictum est avarum nihil recte
facere, nisi cum moritur.2� Sunt enim inutilia, imo noxia pondera
terrae. Et tollendi erant ex omnibus Rebuspublicis bene constitutis.
Quia sunt pestes societatis humanae, et exempla, imo portenta horribilia
inhumanitatis, crudelitatis et impudentiae.

[Seite 690]

[30, 35.36] Separavit igitur eadem die hircos notis et maculis
respersos, omnesque capras punctatas et maculosas, omnes, inquam, in
quibus albedinis aliquid erat. Deinde quicquid erat nigrum in agnis, et
dedit eas sub manus filiorum suorum. Posuit vero spacium itineris trium
dierum inter se et inter Iacob, qui pascebat reliquos greges Laban.

Moses hic aliis nominibus utitur, quam antea. Supra dixit: rufum pecus
in agnis. Item punctatum in ovibus et capris. Hic hircos nominat, ut
significet ingentem et inexplebilem cupiditatem Laban, qui etiam eas
pecudes segregarit, quae non fuerunt nominatae in pacto. Quanquam enim
id per Synecdochen supra fieri diximus, tamen non temere videtur
diversis appellationibus priores mutasse (Ekudim) Hircos maiores
significat, qui praecedunt gregem. Sicut (Thaischim) Hircos minores sive
capreolos, qui aluntur ad escam, non ad foeturam.

Etymologiam vocis (Ekudim) non scio. (Akad) significat vincire. Ideo
exponunt pro hircis, qui habent circulum album in nigris pedibus, aut
econtra, quo quasi revincti pedes videntur. Aut, quod mihi magis placet,
eos intelligit, qui per dorsum habent maculas oblongas, ein langen
striemen1�, cuiusmodi fere omnes hirci habent. Ut hoc quoque conveniat
ad amplificandam avaritiam Laban, qui exquisitissime separavit etiam
eos, quorum maculae vix notari poterant. Ideo enim dicit: Omne, quod
erat in eis album, et omne nigrum in ovibus, quasi diceret: Cum iam
pecudes sparsis pellibus separasset, hanc curam quoque adhibuit, ut in
singulis, quae unius coloris erant, etiam pilos dispiceret in pedibus
aut barba, si qui essent diverso colore notati. Tam anxia et solicita
segregatione usus est erga filias et generum, ut declararet animum
sordidissimum omnium mortalium, et Dei odio dignum. Atque hactenus de
pacto.

[30, 37 –39] Porro Iacob accepit virgas de populo viridi, de corilo et
castanea, et decorticavit eas, ut albedo appareret, denudans scilicet,
quod album erat in virgis. Et posuit virgas, quas decorticavit, in
canales aquarum ante oculos ovium, ut potum venientes in aspectu earum
conciperent. Concipiebant itaque oves ante virgas, et pariebant diverso
colore aspersas, ac punctis et maculis notatas.

Audivimus Laban avide et anxie novae rapinae inhiasse. Sed quid fit?
Deus monstrat Iacob singulare artificium, quo corrigat et mutet naturam.
Sumit enim virgas ex tribus arboribus, et eas deglubit, non quod
corticem prorsus detrahat, sed ut varietatem quandam colorum albi 

[Seite 691]

⌊mo 51.: ‘In peccatis (Jechmateni) concaluit, concepit me mater
mea’, id est, ardore libidinis et turpi pruritu carnis conceptus sum.
Significatur calor generans, qui ante lapsum fuit purus: et ad
generationem conditus et necessarius. Sed iam infectus est peccato
originali. Non est innoxius ardor, sicut fuit initio, sed est libidine
et concupiscentia corruptus: Sic igitur arte atque ingenio, aut magia
naturali fallit Iacob artem, sive potius malitiam Laban, quam magiam
Patres sive usu longiore, sive ex institutione maiorum didicerunt. Iacob
enim haud dubie ab aliquo Patriarcharum aut instinctu divino per
spiritum sanctum edoctus fuit. Et est res certa, et conveniens cum
doctrina medicorum, qui adfirmant, in conceptu omnium animalium, non
brutorum tantum, sed et hominum, peculiares formas aut maculas imprimi
foetibus, cum ex imaginatione, tum ex variis obiectis animo aut oculis
obversantibus, non solum in ipso ardore conceptus, sed etiam post
impraegnationem.

Hieronymus et Physici recitant exemplum reginae, quae enixa fuit
infantem forma et facie Aethiopis, propter fortem imaginationem
Aethiopis depicti in tabella ad lectum. Aliam item narrant fuisse
accusatam de adulterio, quod deformis ipsa peperisset formosum infantem,
utrique parenti et toti generi dissimilem: et damnata esset, nisi
Hyppocrates eam liberasset, monens, ut ex ea quaereretur, an habuisset
pictam aliquam tabellam in cubiculo, cuius aspectu esset delectata, quae
cum esset inventa, absoluta est a iudicibus. Sic in facie, oculis,
genis, cervice infantum sparsas interdum maculas sanguineas aut alterius
coloris videmus: Quando nimirum gravidae subito aspectu aut terrore rei
inusitatae percitae manus illis membris admoverunt. Vidimus hic
Witebergae civem facie cadaverosa, qui dixit matrem ferentem uterum
subito oblato oculis cadavere ita fuisse exterritam, ut facies foetus in
utero cadaveris formam indueret.

Idem fieri studiose solet in admissione pecudum et iumentorum. Sicut
adfirmat Hieronymus, apud Hispanos generosissimos equos statui ante
equas in admissura, ut illis similes pulli procreentur. Ideo non est
iocandum cum praegnantibus, sed diligens cura earum habenda est propter
foetum. Infinita enim sunt pericula abortuum, monstrorum, deformitatum
[1. Petri 3, 7] variarum. Maritus igitur tum maxime ‘secundum
scientiam’, ut inquit 

[Seite 692]

Petrus: cum uxore habitet. Memini me puero Isenaci formosam et pudicam
matronam eniti glirem: quod eo accidit, quia ex vicinis aliquis gliri
suspenderat nolam, ad cuius sonitum reliqui fugarentur. Is occurrit
mulieri gravidae, quae ignara rei subito occursu et aspectu gliris ita
est conterrita, ut foetus in utero degeneraret in formam bestiolae.
Talia exempla nimis usitata sunt, quando praegnantes saepe subitis
adfectibus et pavoribus concitantur, cum vitae discrimine.

Cavendum itaque est, ne accidant eis vehementiores cum corporis, tum
animi commotiones. Qui enim gravidarum non habent rationem, nec parcunt
tenero foetui, fiunt homicidae et parricidae. Sicut quidam usque adeo
crudeles sunt, ut etiam verberibus saeviant in gravidas: fortes scilicet
et animosi in sexum imbecillem, alioqui vero ignavissimi. Nam nuper
audivimus Principem quendam, multis aliis sceleribus et flagiciis
nobilem, in coniugem languentem et adfixam lectulo strinxisse gladium.
Egregium vero heroem, et militem strenuum. Atqui id minime heroicum: sed
flagiciosum est et turpissimum. Si enim vir es, invenies parem, cum quo
congrediaris. Heroes sunt fortes contra fortes, et infirmi erga
infirmos. Quid est, quod adversus puerum et mulierum praegnantem pugnam
cies. Satis superque satis alioqui periculorum est huic sexui, etiam
apud moderatos maritos, a vicinis, a Diabolo, a variis spectris et
imaginibus brutorum. Sceleratum est illa etiam tua crudelitate augeri.

Quin etiam Ethnici hanc virtutem in suis heroibus praedicarunt, quod
fuerint placidi et blandi erga uxores. Id enim testantur descriptiones
in Homero Achillis, Hectoris etc. Hector armatus osculatur filiolum. Ita
fuerunt mulieres cum mulieribus, adeo ut nihil videretur magis muliebre
heroibus illis apud coniuges. Sed in prelio Achilles aliter se gerit
adversus Hectorem, quam cum ludit cum Briseide. Digni igitur odio sunt,
qui adversus inermem et imbecillem sexum sunt fortes et pugnaces. Nos
viri sumus nati non ad laedendum, sed ad defendendum sexum
imbecilliorem. Mulier enim habet corpus conditum ad ferendum uterum, ad
nutriendum foetum, et plurimis periculis exposita est. Ideo prudenter et
moderate est tractanda. Atque hactenus prima pars huius loci explicata,
et una industria Iacob descripta est.

[30, 40 –43] Et separavit Iacob agnos, et posuit separatum gregem ad
maculis respersos et nigros agnos in grege Laban. Et posuit sibi greges
seorsim, non ad oves Laban. In omni igitur admissura ovium robustiorum
posuit Iacob virgas in canales ante oculos ovium, ut in admissura coram
virgis conciperent. In admissura autem debilium ovium non ponebat. Ita
debiliores erant ipsius Laban, robustiores vero Iacob. Auctusque est vir
ille valde nimis, ut esset ei magnus grex, ancillae, servi, cameli et
asini.

[Seite 693]

Altera industria est de verno et autumnali conceptu. Usus enim est Iacob
suo artificio in primo, id est, verno conceptu, quando oves sunt
fortiores: tum posuit virgas in canales, ut robustiores foetus fierent
varii, qui ad se pertinebant. In autumnali autem et serotina admissura
oves debiliores sunt, propterea quod destituuntur calore solis, quem
habent in vere. Ideo tum non ponebat virgas, ut secundum naturam
nascerentur unius coloris agni, qui ad Laban pertinebant.

Vernae autem admissurae ideo sunt meliores, quia fiunt ascendente sole,
quando redit calor, et omnium herbarum et animalium vires augentur.
Curavit igitur Iacob, ut haberet oves meliores et fortiores, Vernas
scilicet, die frueling, Sicut autumnales et serotini dicuntur die
spetling und winterschaff. Caeterum haec satis ingeniosa industria, imo
calliditas et propemodum nequitia fuit. Et tamen ibi quoque aequitatem
et moderationem talem servavit Iacob, ne moveret suspicionem avaro
socero, quod arte falleretur. In admissura hyberna nihil mutabat, ut et
Laban aliquam partem retineret, nec in totum spoliaretur. Egregie igitur
circumventus est, nec potuit intelligere, qui fieret, quod foetus verni
ederentur sparsis pellibus, et autumnales sequerentur naturam. Cogitavit
id fortuito aut benedictione divina fieri. Ideo mutavit pactum, ut infra
dicetur, decies, Ubi, si unquam antea, maxime insigne et detestandum
specimen avaritiae suae aedit. Quia enim videbat vernos foetus meliores
et robustiores esse, rescindebat pactum, et deligebat varios. Ibi cum
Iacob non corrigeret naturam suo artificio, edebantur unius coloris, et
iterum obveniebant Iacob meliores, rursus igitur fallebatur, et rursus
ipse mutabat tertia, quarta, imo decima vice. O turpem et conspuendam ab
omnibus avaritiam.

Flagellant autem me Rabini nostri, quod male reddiderim hunc locum in
translatione germanica.1� Addunt enim ipsi tertiam industriam ex eo,
quod dicitur posuisse separatum gregem ad oves in grege Laban etc. Id
sic interpraetantur, quod maculosos agnos in unum gregem redactos
fecerit antecedere gregem ovium Laban, ut sequentes oves contemplatione
praecedentium variorum alios maculosos foetus ederent. Sed haec orta
sunt a pessimis et avarissimis Rabinis, qui sanctissimum Patriarcham ex
suo ingenio metiuntur, quasi non fuerit contentus illa magia. Sed etiam
in conspectum unicolorium gregum adduxerit maculosas oves, ut non tantum
ex variarum virgarum, sed etiam ex varii gregis aspectu varietatem
quandam induerent foetus. Cum tamen Moses tantum de virgis loquatur, et
prorsus contrarium velit, videlicet, quod Iacob semoverit gregem varium
in alium locum. De agnis enim loquitur, quos segregavit. Sicut hodie
etiam agnellos seorsim ponunt, quando matres in pascua ducunt. Et
seiuncti fuerunt duo greges spacio itineris trium dierum. Ideo non
potuerunt simul esse in uno aliquo loco uterque grex, Iacob et Laban.

[Seite 694]

Hac autem industria scribit Moses Iacob valde locupletatum esse. Sive,
ut est in Hebraeo. Dirupit vir ille, id est, auctus est supra modum.
Atque haec mihi quidem videtur esse germana et genuina sententia huius
loci admodum obscuri, congruens cum iudicio omnium catholicorum, et
sumpta ex collatione consequentium, quae quidem hanc sententiam magis
illustrabunt et confirmabunt, et ex accurata consideratione
circumstantiarum omnium.

Quaeritur autem, an possit excusari hoc factum Iacob, quod manifesta
fraude socerum fallit. Habet enim quandam speciem avaritiae, vel potius
furti et rapinae. Cur enim non servat ordinem naturae utroque tempore,
verno et autumnali? Respondeo: Ex iis, quae supra dicta sunt, et quae
sequentur infra, varia et honesta excusatio sumi potest. Primum iure
humano excusatur, quod concedit iis, qui serviunt dominis avaris et
iniquis, si nihil mercedis solvunt, sed tantum rapiunt, spoliant,
expilant, ut vicissim rapiant, quod debetur eis pro mercede: Sed debito
modo: ne fiat id cum detrimento domini. Sic filii Israel spoliaverunt
Aegyptum, mercedem accipientes iniustae servitutis, quam Aegypti nondum
persolverant.

Ad eundem modum Iacob servierat quatuordecim annis, et multis miseriis,
difficultatibus et molestiis conflictatus fuerat, et tamen iusta mercede
fraudabatur. Ergo iure ad eum pertinebat hoc, quod rapiebat, etiam
invito et inscio Domino. Haec una responsio est.

Secundo, tametsi est dolus et fallacia, tamen fecit eam Iacob
authoritate divina. Quia Angelus apparuit et monstravit ei hanc magiam
naturalem et licitam esse. Ex Angelo igitur vel ex sanctis patribus
Iacob eam didicit, qui magnam rerum experientiam et cognitionem
habuerunt. Quando vero iubet Deus sanctos et fidelos viros aliquid
facere, id sine ulla dubitatione sanctum est et licitum.

Tertio, infra dicet: (Nam hoc caput sine sequenti intelligi non potest)
Deus respexit laborem et adflictionem meam. Ibi audiemus, quibus
angustiis impulsus fuerit ad hanc fraudem struendam. Quod furto peribat,
dicet: cogebar solvere: Nisi Deus patris mei Abraham et timor Isaac
adfuisset, nunc quoque vacuum me ablegasses. Optimus et fidelissimus
Iacob nullam spem habuit comparcendi aut colligendi peculii alicuius
propter rapacitatem inexplebilem soceri. Ea profecto non fuit exigua
calamitas, qua motus est ad rapinam hanc, praesertim cum accederet
autoritas divina, qua iubebatur hoc facere. Plus enim ex te sensit Laban
commodi, dixit Angelus, quam tu ei possis rapere. Ideo iure potes uti
arte et fallacia, ut ab eo aliquid auferas, non raptum, sed a Deo ipso
concessum et datum. Itaque et humano et divino iure et extrema
necessitate excusatus est Iacob.

Non autem cuivis imitandum hoc exemplum erit, nisi in simili casu.
Alioqui enim oculi nequam in factum ipsum tantum intuentur, posthabitis
circunstantiis, et pro exemplo aliis rapinis temere accommodant. Verum 

[Seite 695]

겍ú

겍ú

겍ú

겍ú

摧༗!ᴀ, et omnes circunstantiae in casu simili te impulerint. Is
enim auxit rem familiarem soceri, et servivit tam duriter avarissimo et
rapacissimo Laban: qui ne victum quidem sufficientem ei praebuit, passus
est vigilias, famem, sitim, aestum, frigus noctu dieque sine ulla
compensatione aut premio. Quin insuper cogitavit Laban pacta mercede eum
spoliare, siquidem retinet arbitrium mutandi pactum, quoties vult. Hae
circumstantiae diligenter aspiciendae et perpendendae sunt: tum non
accusabitur Iacob avaritiae: neque quisquam etiam facile exemplum hoc
imitari volet: Quia est heroicum, sicut alia multa in Patriarchis. De
heroicis autem factis supra diximus. Aliquando ad regulas se accommodant
heroici, aliquando non: Sed Iacob hic non peccat contra regulam: Quia
succurrit ei ius naturae et [Matth. 10, 10] civile, et Christus inquit:
‘Dignus est mercenarius mercede sua.’

[Seite 696]

Abschließendes Material

Schriften, 43. Band, Genesisvorlesung (cap. 8 –30) 1538/42

Karl Drescher

Nachträge und Berichtigungen.

1912

[Seite 696] 

Zu Band 42.

Zu S. 370, 6: — ‘felici culpa’ bezieht sich auf die liturgische
Sentenz: felix culpa, quae tantum et talem meruit habere redemptorem;
vgl. Förster, Ambrosius, Bischof von Mailand 1884. S. 297 Nr. 66. Vgl.
Unsre Ausg. Bd. 45, 734 (Nachträge) zu S. 349, 4. 

[G. B.]

Zu Band 43.

Zu S. 671 Anm. 2. — Unsre Ausg. Bibel 3, 199 f. hat Luther nähere
Betrachtungen über Mandragora (Dudaim, Alraun) angestellt. — Die
Judenkirsche, physalis Alkekengi, gehört zur Gattung der Solaneen; die
hindber, rubus Idaeus, ist die Himbeere; dagegen heißt Brombeere
Chamaemorus (Enzyklopädie der gesamten Pharmazie ed. Moeller und Thoms)
[aber auch ‘batus’ (s. Dieffenbach- Wülcker, brambeere; chamaebatus
also = chamaemorus, da batus = morus eine am Boden kriechende Art,
Fuchsbeere, Bocksbeere (Heinsius, Wörterbuch, bezeichnet. 

O. B.] [K. Dr.]

Bitte schicken Sie Ihre Vorschläge, Anmerkungen oder Fragen an unseren
Webmaster.

Copyright © 2000-2005 ProQuest Information and Learning Company. 

Alle Rechte vorbehalten. Grundsätze zum Datenschutz.

Erklärung zu Zugänglichkeitshilfen

